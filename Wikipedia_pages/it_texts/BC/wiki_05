{"id": "5960645", "revid": "1613185", "url": "https://it.wikipedia.org/wiki?curid=5960645", "title": "Giuseppe Cellini", "text": "Biografia.\nNasce a Roma il 9 dicembre 1855 da Annibale, miniatore e pittore purista e da Adelaide Severini, figlia dell'architetto Valentino. Rimasto orfano, entra nel collegio di Santa Maria in Aquiro. La famiglia Massimo sostiene le spese della educazione degli orfani Cellini. Diplomato all'Accademia di Belle Arti di Roma, nel 1875 insegna disegno in una scuola tecnica. Dal 1878 al 1880 studia al Museo artistico industriale. Nella sua formazione entrano la tradizione pittorica rinascimentale e le figure allegoriche, sia il gusto per grafica e decorazione, ereditato dal padre. Nino Costa lo spinge a cogliere emozioni dal vero, all'aperto, nella campagna romana. Costa aveva teorizzato le sue idee nel programma del \"Golden Club\", una associazione fondata da lui nel 1875 e poi ripresa, nel 1883, dalla \"Scuola Etrusca\", alla quale partecipa anche Cellini.\nRoma Bizantina.\nDal 1881 Giuseppe Cellini collabora alla \"Cronaca bizantina\", diretta, dal 1881 al 1885 da Angelo Sommaruga, poi da D'Annunzio. Ne disegna i fregi di gusto rinascimentale, i segni dello Zodiaco e le \"Grazie, bizantinamente ammantate\" della \"Nuova Cronaca\" (secondo la definizione di D'Annunzio). Nel 1882 ritrae Emilia Odescalchi e nel 1883 dipinge quattro medaglioni, in una sala di palazzo Odescalchi in Prati.\nDecoratore elegante, crea sofisticate immagini in uno stile basato sulla inquadratura geometrica e sulle grafiche raffinatezze ornamentali. Erede della tradizione pittorica rinascimentale, crea figure di solida impostazione plastica, ma naturalmente atteggiate. \nInvitato da Alfonso De Bosis a collaborare al \"Convitto\", disegna la copertina del primo volume, 1895, interpretando in chiave moderna le iniziali e i fregi degli antichi manoscritti. Illustra la traduzione di De Bosis di \"The Cenci\" di P. B. Shelley, 1898. Decora la villa Anziani alla Batteria Nomentana, decorazione che si conserva solo all'interno, e la sala di lettura della Biblioteca Casanatense, con immagini allegoriche, allusive a varie scienze, e con festoni e figure femminili. Le pitture della palazzina Borghese a Monte Brianzo, realizzate in quegli anni, sono distrutte.\nMinia pergamene e diplomi di cittadinanza romana per illustri personaggi; disegna \"ex libris\" per le famiglie romane Primoli, Doria, Odescalchi; disegna i primi francobolli per Vittorio Emanuele III e la serie per il sesto centenario della morte di Dante. Cura l'addobbo di via Nazionale, per la venuta a Roma dell'imperatore di Germania Guglielmo II, 1888. Dipinge il trittico in legno, donato dalla citt\u00e0 di Roma al presidente francese \u00c9mile Loubet, 1904, e i frontespizi per il calendari del 1898 e 1899, abbinati a musiche del maestro S. Saya e a testi di U. Fleres. Disegna stoffe, stucchi e oggetti che spesso suo fratello Pio Cellini realizzava in argento o in altri metalli.\nLa Galleria Sciarra.\nDivide col pittore P. Giraud uno studio a passeggiata di Ripetta. Sposa Elena Orsini che gli offre una vita coniugale serena, allietata da sei figli. Ottiene l'incarico di decorare l'interno e la galleria di palazzo Sciarra che il principe Maffeo Sciarra ha fatto trasformare dall'architetto G. De Angelis. Cellini realizza sia la decorazione interna - porte con grottesche e scene mitologiche, camino neo cinquecentesco - sia gli affreschi della Galleria Sciarra, 1888. \nInfluenzato da Giulio Salvadori, crea per le pareti della galleria un programma iconografico che esalta le virt\u00f9 tradizionali della donna. Nel registro superiore scrive le didascalie: \"Benigna\", \"Domina\", \"Amabilis\", \"Misericors\", \"Iusta\", \"Prudens\"; nel registro inferiore racconta la vicenda familiare della donna: fanciulla, sposa e madre. L'allegoria non soffoca gli aspetti della vita quotidiana, in opposizione all'immagine femminile moderna, incarnata da Matilde Serao e dalla Contessa Lara, i cui scritti sono pubblicati sulla \"Cronaca\".\nGabriele d'Annunzio.\nDall'incontro fra il pittore, Gabriele d'Annunzio e il gruppo \"In arte libertas\", fondato nel 1886, nasce l'idea della \"editio picta\", cio\u00e8 del volume illustrato che rinnova, in chiave moderna, l'antico connubio fra illustrazione e testo, in un programma affine a quello di William Morris e di Burne Jones, a Londra. Chiama Giulio Aristide Sartorio, Enrico Coleman, Onorato Carlandi e Vincenzo Cabianca a collaborare alla illustrazione di \"Isaotta Guttadauro\" di D'Annunzio. Disegna nel 1895 la copertina per \"Allegoria d'Autunno\", nel 1902 le allegorie per i primi due volumi delle \"Laudi\" e nel 1909 la copertina con il labirinto per \"Forse che s\u00ec forse che no\".\nAttivit\u00e0 didattica ed espositiva.\nNel 1889, grazie a un concorso internazionale, si trasferisce in Portogallo. A Lisbona insegna alla Scuola di Belle Arti; ad Oporto alla Scuola d'arte applicata \"Don Enrique\" e lavora con Jo\u00e3o Oliveira alla decorazione della Borsa. Tornato in Italia, nel 1892, insegna a Modena, poi al Museo artistico di Napoli, diretto da Domenico Morelli. Nel 1894, a Roma, insegna all'Accademia di Belle Arti. Entra tra i XXV della campagna romana, associazione fondata il 24 maggio 1904, in continuazione del gruppo \"In arte libertas\". \nEspone alla Biennale di Venezia nel 1901 e nel 1905, e alla I Biennale di Roma del 1921. Nel 1916 inizia a decorare la cupola di Santa Rosa a Viterbo e nel 1918 completa le pitture delle sale di rappresentanza nel palazzo del ministero dell'Agricoltura, Industria e Commercio, con le allegorie del Commercio e dell'Industria, con fregi di grano, uva, pomi e olivo. Lavora a Villa Blanc, alla Batteria Nomentana.\nAccademico di San Luca dal 1906, nel 1925 \u00e8 ammesso fra i membri dell'Accademia dei Virtuosi al Pantheon."}
{"id": "5960647", "revid": "124123", "url": "https://it.wikipedia.org/wiki?curid=5960647", "title": "Huang Weikai", "text": "Biografia.\nStudia pittura cinese a partire dell'et\u00e0 di 15 anni e si diploma all'Accademia di belle artily Guangzhou. Comincia a lavorare come cinema promoter, direttore artistico, grafico e cameramen. Nel 2002 comincia la sua carriera come regista indipendente. Il suo documentario del 2009, \"Disorder\" \u00e8 stato acclamato nei festival internazionali occidentali."}
{"id": "5960648", "revid": "1318658", "url": "https://it.wikipedia.org/wiki?curid=5960648", "title": "Chiesa di Santa Grata in Columnellis", "text": "La chiesa di Santa Grata in Columnellis, comunemente chiamata chiesa di Santa Grata in Via Arena per distinguerla da quella detta inter Vites di via Borgo Canale, si trova nella parte alta della citt\u00e0 di Bergamo, e fa parte del monastero benedettino claustrale omonimo, il pi\u00f9 antico della citt\u00e0.. L'antico nome \"Columnellis\" riporta alle colonne del porticato esterno presente nella chiesa primaria antecedente i restauri del XVI secolo.\nStoria.\nIl monastero di Santa Grata \u00e8 il pi\u00f9 antico di Bergamo e, pur non avendone documentazione, viene attribuita la sua fondazione, avvenuta nel IV secolo, ad Adleida, moglie di Lupo, duca di Bergamo, e mamma di Grata; all'edificio di culto fu conferito il nome di \"Santa Mater Vetur\". La piccola chiesa, di origine longobarda, \u00e8 ancora presente dentro il complesso monastico ed \u00e8 detta \"vecchia\" per distinguerla dalla vicina chiesa intitolata alla Vergine, che divenne poi la basilica di Santa Maria Maggiore. Risulta documentato il monastero di Santa Maria Antica ancora nel 911, nell'antica \"vicinia Antescolis\".\nIl monastero viene citato nel 938 in un atto notarile del diacono Adalberto riguardante terreni a vite posti \u00absubtus monasterio qui nominatur Sancte Marie qui dicitur Vetere\u00bb, descrizione ripetuta poi in altri atti del novembre del 953 e 971. Da questo si ritiene che fosse presente una vita comunitaria gi\u00e0 nel IX secolo forse con caratteristiche simili a quella dell'ordine Benedettino. La presenza di pochi elementi non consente la ricostruzione dei primi anni, andati perduti forse anche a causa di un incendio, solo dal XII e XIII secolo, \u00e8 possibile ricostruire una storia pi\u00f9 approfondita.\nSanta Grata \u00e8 stata una matrona cristiana vissuta tra III e IV secolo a Bergamo; ebbe in questa citt\u00e0 una devozione tanto viva da far edificare due chiese a lei dedicate, quella chiamata Santa Grata inter Vites, dove avvenne la sua sepoltura, e questa, in via Arena dove poi la salma fu traslata e conservata.\nCon l'introduzione della regola di San Benedetto, nel 1027 grazie alla volont\u00e0 dell'abbadessa donna Officia venne ampliato il monastero, e il 1\u00ba maggio, vennero traslate le reliquie della santa dal luogo della prima sepoltura, a questa che era ancora la chiesa di Santa Maria Vetus, con una solenne processione presieduta dal vescovo Ambrogio II.\nL'archivio del monastero conserva settantuno documenti che vanno dal 1049 al 1791, alcuni sono originali e altri copie. Il documento del 1049, nel quale si indicava che il convento possedeva la \u201ccurtis e costrum\u201d di Serina con sentenza di papa Leone IX, ha da subito mostrato la sua falsit\u00e0 non presentandosi secondo i canoni caratteristici del papa, questo fu probabilmente realizzato su commissione delle benedettine per difenderne le propriet\u00e0 dalla controversia con Maifredo de Martinengo. Il documento serviva anche a ottenere quell'autonomia necessaria dalla curia di Bergamo che viveva un periodo difficile con il vescovo imperialista Gerardo poi deposto. Sar\u00e0 poi papa Urbano III a concedere i privilegi al monastero il 20 settembre 1186 ponendolo sotto la sua protezione. \nIl papa conferm\u00f2 la regola di san Benedetto, il possesso della curtis di Calvenzano e Seranica nonch\u00e9 del luogo dove sorgeva il monastero. Autorizzava l'accoglienza a nuove novizie e l'obbligo di clausura se non l'uscita previa il permesso della badessa che veniva eletta direttamente dalle monache e che aveva diritto di sepoltura all'interno. Il privilegio inseriva il monastero nella \u00abprotectio apostolica\u00bb ma vi era anche la clausola \u201csalva sedis apostolicae auctprotate\u201d. Rimaneva quindi il diritto del vescovo di Bergamo dell'ordinazione monacale. Il monastero non aveva obbliga di pagare le decime.\nIl documento pi\u00f9 antico relativo ai beni patrimoniali del monastero risale al 1197 che indica l'acquisto di alcuni terreni di Grassobbio. \nFu grazie all'intervento del vescovo Giovanni Tornielli se nel 1214 il monastero ottenne l'esenzione dall'ordinario diocesano. Il Duecento vide la presenza della badessa Giustina, a cui fece seguito la badessa Grazia d'Arzago che resse il monastero per quarant'anni e che collabor\u00f2 con Pinamonte da Brembate nella stesura dello statuto della congregazione della Misericordia Maggiore. Con documento del 30 aprile 1235 papa Gregorio IX confermava i privilegi gi\u00e0 concessi al monastero. Fino al 1410 \u00e8 indicato che il monastero ospitava anche personaggi esterni come nel 1286 il frate Pietro \"de Picenno converso predicti monasterii tempore dominae Adelaxiae del Talliumo, tunc Dei pratia hanatissa\", e Lanfranco di Villongo nel 1297 indicato come \"abitante suprascripti monasterii\" e nel 1338 \"Anexia di Credaro 00habitantrice in suprascripto monasterio\".\nDopo il concilio tridentino con il \u201cDecretun de regularibus et monialibus\u201d, torn\u00f2 di diritto al vescovo il ruolo di responsabile della disciplina, portando cos\u00ec le monache a una pi\u00f9 stretta clausura che impediva loro di uscire a svolgere anche gli interessi del convento. La struttura richiese modifiche che obbligassero a dividere le strutture architettoniche per il completo isolamento. Il monastero fu anche oggetto di indulgenza. Il patriarca di Aquileia con una lettera del 26 novembre 1474 concedeva l'indulgenza per cento anni a chi visitava la chiesa di Santa Grata nei giorni dedicati a san Benedetto, di santa Grata e della sua traslazione, nonch\u00e9 di san Martino e che dedicasse il suo tempo a lavori di manutenzione ai locali e con oggetti liturgici portati in dono. Del 25 aprile 1701 da papa Clemente XI l'indulgenza per chi pregava e riceveva i sacramenti con le monache e la priora del convento.\nLa ricostruzione del 1477.\nLa costruzione di una nuova chiesa risale al 1477 su progetto dell'architetto Leonardo Moroni e Alessio Agliardi, risulta infatti che quest'ultimo fu procuratore delle monache: \u201cAlexius filius quondam domini Bonifacii de Ayardis\u201d, ed economicamente sostenuta dal lascito testamentario di Arigino dei Capitanei di Mozzo del 1477., edificata dove santa Grata, raccolte le spoglie del martire sant'Alessandro compose nei terreni di sua propriet\u00e0. I restauri hanno portato alla luce parte del primo edificio che venne poi modificato nel XVI secolo su progetto di Pietro Ragnolo. La chiesa fu consacrata il 23 agosto 1492.\nL'antico edificio era largo circa metri e 27 di lunghezza, la controfacciata presentava un \u201clogia, et sopra il coro de li madonni\u201d accessibile dall'interno del monastero, probabilmente una copertura lignea di cui sono rimaste brevi tracce decorate, di cui alcune nella piccola chiesa di Santa Maria che riportano la data del 1471. Vi era il porticato esterno a sei fornici che si apriva sullo spiazzo che anticipava la Domus Magna, poi chiuso. L'antica aula era divisa in due parti, come era d'uso, di una parte per le monache e una per i fedeli, e l'altare maggiore posto sulla parete divisoria, diventando due porzioni quadrate e di piccole dimensioni, presentava analogie con altre chiese claustrali come quella del milanese Santa Maria al Cerchio.\nLa ricostruzione del Cinquecento.\nDal 1561 al 1588 la citt\u00e0 di Bergamo sub\u00ec, in alcune parti dell'antica citt\u00e0 alta, con la costruzione delle mura venete un radicale cambiamento, di questo fu molto interessato anche il monastero e la chiesa di Santa Grata che ebbero un completo rinnovamento architettonico. Malgrado non vi siano conservati atti notarili, l'archivio presenta alcuni disegni del tempo che permettono la ricostruzione di questa trasformazione. Le antiche mura medioevali dividevano le propriet\u00e0 del monastero, la parte ortiva e coltivata si trovava all'esterno e questo obbligava le monache a uscire, con le nuove mura tutto restava all'interno di un'unica struttura. \nDurante l'edificazione delle mura venete con la rimozione di parti di territorio si ebbe il cedimento di alcune zone, di questo fu sicuramente coinvolto il monastero, nonch\u00e9 la chiesa che inizi\u00f2 a presentare crepe preoccupanti, obbligando le monache per motivi di sicurezza di traslare il corpo di santa Grata all'interno del cenobio, nella chiesa di santa Maria a Vetere. I lavori di riedificazione iniziarono nel 1567 con il coinvolgimento di tutta la struttura che fu ampliata permettendo l'accoglienza delle monache di Borgo di Terzo e Trescore in quanto soppressi i relativi monasteri. I lavori della chiesa si fermarono per un paio d'anni a causa del cedimento dei sei nuovi piloni che erano stati posti a sostegno della chiesa stessa. La chiesa fu poi ultimata con la consacrazione il 13 novembre 1600 dal vescovo Giambattista Milani. Dell'antica chiesa rinascimentale rimane un rilievo di Pietro Ragnolo eseguito prima della nuova ricostruzione.\nGli atti della visita apostolica del 1575 di san Carlo Borromeo, riportano: \u201cSantissimum Sacramentum asservatur in tabernaculo super altari miore\u201d, indicando una chiesa gi\u00e0 in ottime condizioni anche se verr\u00e0 poi aggiunto di eseguire altri adeguamenti. Dispose che si erigesse una parete fra le colonne, e si collocasse l'altare sul presbiterio sopraelevato da tre gradini e chiuso da una cancellata tra le due aule, quella del popolo e quella delle monache, e che si provvedesse a ingrandire il monastero, e una ruota che permettesse il passaggio degli abiti della sagrestia: \u201cfenestrellula ad usum exponendi vestes sacres\u201d e una finestre per permettere alle monache in clausura di ricevere la comunione: \u201cfenestrellula ad usum ministrandai sacrae Communionis\u201d.\nIl nuovo progetto di Pietro Ragnolo fu accettato con la sottoscrizione anche della badessa:\nLa ristrutturazione inizi\u00f2 nel dicembre del 1594 con molte modifiche dal progetto originale. Fu chiuso il porticato esterno, per permettere l'ampliamento interno e la formazione delle cappelle sul lato sinistro dell'aula, e la realizzazione di un edificio sotterraneo che ospitasse la sepoltura delle monache e dei benefattori come indicato da Borromeo che vietava la sepoltura nelle chiese. Nel 1627 le reliquie di santa Grata furono nuovamente portate nella chiesa e poste nella prima cappella a cornus epistole, sant'Alessandro di Bergamo nella terza mentre quelle dei santi vescovi Narno e Viatore nella cappella sotterranea. La decorazione in stile barocco all'interno della chiesa richiese molto tempo, e fu molto lenta, \n\u00c8 del 1640 la costruzione del portale del monastero. I lavori di decorazione interna alla chiesa, non terminarono prima del 1620, venendo poi sospesi a causa della peste del 1630. Lavori di stuccatura e doratura ripresero e proseguirono durante tutta la seconda met\u00e0 XVIII secolo. Il rinnovamento artistico della chiesa fu possibile grazie alle doti personali portate delle giovani consacrate fra queste la figlia del pittore Enea Salmeggia che realizzer\u00e0 la pala d'altare.\nLe soppressioni.\nIl monastero venne soppresso con decreto del 6 novembre 1798 della Repubblica Cisalpina, con la consegna dell'ordinanza da parte del marchese Alessandro Solva accompagnato da altri uomini alla badessa Gerolama Grumelli, obbligandola, con le altre monache, 32 corali e dieci convesse, ad abbandonare subito il monastero e citt\u00e0 alta. Il corpo di santa Grata era stato gi\u00e0 traslato dalle monache il giorno precedente nella chiesa in via Borgo Canale. Ebbe cos\u00ec inizio un periodo di mediazione con le autorit\u00e0 politiche per non perdere quelle che erano le propriet\u00e0 e i beni, che erano rilevanti coinvolgendo anche il patriarca di Venezia. Vi era infatti da parte delle autorit\u00e0 anche in precedenza la necessit\u00e0 finanziaria di ottenere dalla Chiesa pontificia il diritto ad alcune entit\u00e0 monastiche per lo Stato di Milano. I locali furono adibiti a ospedale militare. Con la Repubblica Cisalpina fu semplice attingere dai conventi sia in patrimoni immobiliari che mobiliari per incrementare le finanze. Questo port\u00f2 dal 1805 al 1810 la quasi completa soppressione dei monasteri e all'esproprio dei beni. Tutti i beni furono quindi venduti rimanevano solo i locali del monastero, la chiesa e l'ortaglia, che il 13 agosto 1799 furono nuovamente concessi alle monache. Ritornarono a occupare i locali la badessa Grumelli, la priora Barbara Pasta e altre sette monache il 15 settembre 1799.\nNel 1800 con la battaglia di Marengo, le truppe francesi rientrarono in Bergamo e la Repubblica Cisalpina reclam\u00f2 i diritti sul monastero avviando la vendita di ogni bene l'11 novembre 1800, fu accordato un affitto alle monache che continuavano a vivere i locali. Seguirono poi i passaggi di acquirenti, ognuno di questi sembra che comprasse a nome di qualcun altro, fino al conte Carlo Fogaccia che acquist\u00f2 per nome delle ex monache di Santa Grata nel 1804. nel 1814 l'impero austro ungarico torn\u00f2 a governare la citt\u00e0 di Bergamo e le monache inviarono una supplica all'imperatore Francesco I.\nIl monastero fu riaperto definitivamente l'8 dicembre 1817, uno dei pochi che ebbero da subito il permesso a Bergamo.\nTutte le presenti indossavano l'abito benedettino e furono interrogate dal vescovo Gian Paolo Dolfin per comprendere il loro desiderio di tornare a entrare nel monastero come monache benedettine. Queste si inginocchiarono davanti al vescovo pronunciando i voti, fra queste risulta fosse ultima la priora Barbara Pasta: \nArchitettura.\nEsterno.\nSulla parete esterna alla chiesa, quella che si affaccia in via Arena, si sono resi visibili sei archi a sesto acuto con due capitelli corinzi murati e alcune parti di affresco a testimonianza di un antico porticato, murato nel 1580 per poter ampliare la chiesa su progetto di Pietro Rognolo del 1591. Sui pennacchi degli archi vi sono dipinti dei medaglioni raffiguranti l'effigie di Sant'Alessandro con la spada, un santo che potrebbe essere Santo Stefano e uno con il piviale e il pastorale che indicherebbe essere San Benedetto. \nMentre la parte superiore \u00e8 una ricca decorazione di toni del rosso e del blu costituita da girali e animaletti. Vi sono alternati tritoni che sorreggono medaglioni raffiguranti Santa Grata che tiene la testa di Sant'Alessandro appena decapitato, Santa Agata con la spada e i seni simboli del suo martirio. Sulla coda del tritone \u00e8 raffigurata l'effigie di un putto e colombe. Raffigurazioni di scuola bramantesca, Bramante era stato molto presente in Bergamo nel 1477 durante la decorazione del Palazzo della Ragione, nonch\u00e9 del casa Angelini sempre in via Arena. \nSi possono trovare questi tipi di affreschi in tante facciate di case bergamasche segno di una importante circolazione di disegni tanto da farne diventare una moda della fine del XV secolo. Il portale del monastero \u00e8 datato 1649 ed \u00e8 composto da due lesene laterali che terminano con due grandi telamoni che sorreggono tratti di trabeazione. Sulla mensola del timpano curvilineo vi erano un tempo tre putti ora spostati all'interno della chiesa per conservarne l'integrit\u00e0, detti putti teneva i simboli dei due santi e un carteggio con scritto \"HIS TUTAE PRAESIDIIS\". Nella cavit\u00e0 centrale sono ora presenti le due statue di sant'Alessandro e santa Grata che tiene nella destra la testa del santo e nella sinistra le carte della citt\u00e0, al centro la Madonna con il Bambino, questa opera \u00e8 attribuita a Giovanni Antonio Sanz. Nella parte superiore vi \u00e8 la scritta \u201cNon ore orandum solo\u201d (Non si prega solo con la bocca).\nDal portale non si accede direttamente nella chiesa, ma in un ambiente rococ\u00f2 con statue dorate opera forse dei Camuzio nel 1770.\nInterno.\nL'interno della chiesa \u00e8 preceduto da un vestibolo in stile rococ\u00f2 con una piccola cupola ellittica decorata da stucchi dorati a lacumari che si conclude con una balaustra aperta su di un cielo sereno con piccole nuvolette bianche, opera della bottega del Camuzio.\nL'interno si presenta particolarmente decorato. Donato Calvi nel 1676 ne descrive l'interno in costruzione. \nLa chiesa si presenta a un'unica navata, con tre cappelle su entrambi i lati con una decorazione a stucco dorato che ricopre ogni parte della navata, della volta e del presbiterio realizzati da Giovanni Angelo Sala; nella terza posta sul lato di destra, sono conservati i resti della santa. Sul presbiterio, interamente dedicato alla santa, si trova la pala del Salmeggia del 1623 \"Madonna col Bambino in gloria e i santi Lupo, Esteria, Grata, Caterina d'Alessandria, Scolastica, Benedetto e Lorenzo\", donata dall'artista come dote ai voti monacali della figlia posta nell'ancona realizzata da Andrea Manni nel 1725; la volta ospita sei affreschi del 1623 di Pietro Baschenis, mentre gli stucchi sono lavori di Gerolamo e Giovanni Battista Porta. La prima cappella di destra che \u00e8 dedicata a Sant'Alessandro si trovano il dipinto di Fabio Ronzelli: \"Sant'Alessandro a cavallo libera Bergamo dall'assedio degli spagnoli\" del 1629 e due opere di Carlo Ceresa: \"Esequie di sant'Alessandro\" e \"Tentativo di trafugamento del corpo di sant'Alessandro\" del 1639. Gli altari furono realizzati su disegno di Antonio Piccinelli ta il 1896 e 1898. \nNelle tre campate della volta vi sono gli affreschi dei fratelli Recchi raffiguranti la storia del monastero, addobbate dagli stucchi di Giovanni Angelo Sala, cos\u00ec come in tutta la chiesa, che riprendono quelli della basilica di Santa Maria Maggiore. Sul cornicione della volta vi sono raffigurati i personaggi dell'Antico Testamento in atteggiamento ieratico, con cartigli tratti dalla Vulgata posti ad indicare riflessioni sulla vita monacale, e i dodici apostoli ognuno raffigurato con gli attributi che li rendano riconoscibili, in posizione di guardare in basso la sala con movimento di braccia e vesti, che rendono animazione all'intero apparato della volta. L'altare \u00e8 stato eseguito tra il 1760 e il 1762 su disegno di Filippo Alessandri, fratello della badessa Maria, in sostituzione di quello del XVI secolo, le statue sono attribuite a Andrea Manni fratello del pi\u00f9 famoso Giacomo.\nArca di Santa Grata.\nCon i lavori di restauro del 1907, fu ritrovata l'antica arca che conserva le reliquie della santa titolare, che erano state traslate nella chiesa da quella in via borgo Canale nel 1027 conservate poi nel sepolcro con quella di sant'Alessandro, posta poi nell'arca lignea nel 1627 dal tagliapietre Antonio Fantoni perch\u00e9 nel 1569 la pietra sepolcrale presentava fenditure che potevano gravemente danneggiare la cassa lignea che conteneva le reliquie di santa Grata. \nCon i restauri novecenteschi fu eseguita la ricerca nel corridoio retrostante la cappella dedicata alla santa e fu riscoperta l'antica arca in pietra poggiante su due mensole in pietra dorata dove vi era incisa l'iscrizione \"SEPULCHRUM SANCTAE GRATAE VIRG\". Fu ordinato dall'allora vescovo di Bergamo Giacomo Radini-Tedeschi la sua esposizione per la venerazione pubblica. Fu quindi eseguito un lavoro di pulitura e conservazione delle reliquie della santa.\nLe reliquie furono poi poste in una nuova urna in argento opera dell'orefice Angelo Zanchi nel gennaio del 1907, arca posta nel centro della chiesa dove furono venerate per tre giorni. Dal 1913 ogni anno nel giorno che ricorre la festa di sant'Alessandro e di santa Grata furono esposte alla venerazione dei fedeli. Fino alle soppressioni napoleoniche della fine del Settecento la chiesa conservata l'antica arca di sant'Alessandro e i sarcofagi dei primo vescovi di Bergamo Narno e Viatore provenienti dalla chiesa alessandrina distrutta nel 1561 con la costruzione delle mura. Dell'importante traslazione sono rimaste documentazioni e una miniata inserita in un codice del monastero. La nuova arca fu posta nella prima cappella a destra dedicata alla santa. Del sarcofago di sant'Alessandro si sa che fu cura dell'allora curato della chiesa di Sant'Alessandro alla Croce conservarlo cos\u00ec come quello di san Narno, non rimane invece testimonianza delle reliquie di san Viatore.\nIl sepolcro di sant'Alessandro fu poi posto come altare comunitario della chiesa alessandrina di via Pignolo a seguito dell'adeguamento liturgico ordinato nel concilio Vaticano II.\nBiblioteca del monastero.\nIl monastero possedeva beni immobili, e anche di una biblioteca di un certo pregio. Purtroppo la difficile situazione economica in cui il monastero versava agli inizi del XX secolo, obblig\u00f2 la vendita di alcuni capitoli, lasciandone presenti solo cinque, sei sono stati successivamente recuperati e si trovano presso la Biblioteca civica Angelo Mai, mentre altri si trovano nella Biblioteca del Clero di Sant'Alessandro in Colonna.\nI cinque capitoli ora presenti sono:"}
{"id": "5960649", "revid": "767487", "url": "https://it.wikipedia.org/wiki?curid=5960649", "title": "Ternana Calcio 1995-1996", "text": "Questa pagina raccoglie le informazioni riguardanti la Ternana Calcio nelle competizioni ufficiali della stagione 1995-1996."}
{"id": "5960650", "revid": "339392", "url": "https://it.wikipedia.org/wiki?curid=5960650", "title": "Chiesa di Santa Grata in via Arena (Bergamo)", "text": ""}
{"id": "5960658", "revid": "1543377", "url": "https://it.wikipedia.org/wiki?curid=5960658", "title": "Sezincote House", "text": "La Sezincote House \u00e8 uno storico edificio del villaggio inglese di Sezincote, nei pressi di Bourton-on-the-Hill, nel Gloucestershire, realizzato tra nel 1805 dall'architetto Samuel Pepys Cockerell, coadiuvato da Thomas Daniell e Humphrey Repton .\nLa residenza \u00e8 classificata come monumento di primo grado. L'edificio, in stile orientaleggiante, serv\u00ec da modello per la realizzazione del Royal Pavilion di Brighton.\nStoria.\nCharles Cockerell eredit\u00f2 nel 1801 la tenuta di Sezincote dal defunto fratello, il colonnello John Cockerell, che lavorava a Bombay per la Compagnia delle Indie Orientali e che era tornato dall'India solamente tre anni prima.\nCockerell incaric\u00f2 il fratello Samuel, architetto, di realizzare un edificio che imitasse i palazzi del Rajasthan.\nNel progettare l'edificio, Samuel Pepys Cockerell fu assistito dall'artista Thomas Daniell, che aveva lavorato per dieci anni in India.\nLa costruzione fu completata nel 1805. Due anni dopo, la tenuta ricevette la visita del principe reggente.\nArchitettura.\nL'edificio \u00e8 decorato con una cupola a bulbo.\nI giardini includono un giardino in stile orientaleggiante, un tempio indiano e una serra con aranci."}
{"id": "5960659", "revid": "118494210", "url": "https://it.wikipedia.org/wiki?curid=5960659", "title": "Sedia n. 14", "text": "La sedia n. 14 \u00e8 la pi\u00f9 famosa sedia prodotta dall'azienda Thonet.\nDescrizione.\nIl grande classico disegnato e realizzato da Michael Thonet nel 1860. Il prodotto pi\u00f9 noto e venduto. La n. 14 \u00e8 stata da subito connotata come la sedia da bistrot. Conosciuta come sedia da caff\u00e8 o sedia Vienna, \u00e8 stata realizzata con una tecnologia emergente dell'epoca che sfruttava il vapore per ammorbidire e curvare il legno secondo le proprie necessit\u00e0. Dal prezzo abbordabile e dal design semplice, essa \u00e8 diventata un successo nel mercato del mobile e un'icona di design."}
{"id": "5960660", "revid": "446353", "url": "https://it.wikipedia.org/wiki?curid=5960660", "title": "Scienza aperta", "text": "La \u201cscienza aperta\u201d open science \u00e8 un approccio al processo scientifico basato su collaborazione, condivisione aperta e tempestiva dei risultati, modalit\u00e0 di diffusione della conoscenza basate su tecnologie digitali in rete e metodi trasparenti di validazione e valutazione dei prodotti della ricerca.\nLa scienza aperta accresce l\u2019efficacia della collaborazione e la riproducibilit\u00e0 dei risultati della ricerca. Essa aumenta il potenziale collaborativo con la possibilit\u00e0 di accesso ai dati e loro riuso per nuove analisi, anche di tipo interdisciplinare, e per l\u2019insegnamento scientifico, nonch\u00e9 la fruibilit\u00e0 del sapere scientifico, in modo trasparente, a beneficio della societ\u00e0.\nPer Open access all\u2019informazione scientifica si intende la possibilit\u00e0 di reperire in rete le pubblicazioni scientifiche, i dati e ogni altro risultato della ricerca e dell\u2019insegnamento scientifico, assieme ai metadati che li rendono fruibili, senza costi per l\u2019utente e senza barriere giuridiche e tecniche."}
{"id": "5960663", "revid": "736476", "url": "https://it.wikipedia.org/wiki?curid=5960663", "title": "Berkeley Castle", "text": ""}
{"id": "5960665", "revid": "181699", "url": "https://it.wikipedia.org/wiki?curid=5960665", "title": "Sedia 214", "text": ""}
{"id": "5960667", "revid": "767487", "url": "https://it.wikipedia.org/wiki?curid=5960667", "title": "Ted Poley", "text": "Carriera.\nPoley ha esordito come batterista nella band Prophet, con i quali pubblic\u00f2 l'omonimo album di debutto nel 1985. Mentre la band stava lavorando al secondo disco, Poley fu contattato da Bruno Ravel e Steve West per unirsi ai neonati Danger Danger. Gli venne offerto il ruolo di cantante, per lui parzialmente inedito, visto che comunque anche da batterista aveva prestato la sua voce in alcuni brani dei Prophet.\nI Danger Danger ottennero importante visibilit\u00e0 tra la fine degli anni ottanta e l'inizio dei novanta, registrando due album di successo come \"Danger Danger\" e \"Screw It!\", oltre che partire in tour insieme a Kiss, Alice Cooper e altri. Tuttavia Poley decise di lasciare la band nel 1993, appena terminate le registrazione del terzo disco \"Cockroach\". Il gruppo pens\u00f2 inizialmente di pubblicare il lavoro con il nuovo cantante Paul Laine, ma ci\u00f2 gli venne impedito da minacce di azioni legali da parte dello stesso Poley.\nNello stesso periodo, Poley diede vita a una band chiamata Bone Machine. La copertina del loro album \"Disappearing, Inc.\" \u00e8 tristemente nota in quanto presentava un'inquietante immagine delle torri gemelle del World Trade Center, dove una delle due torri cadeva addosso all'altra, entrambe coperte di muschi e piante, diventando un terribile presagio di ci\u00f2 che sarebbe accaduto con gli attentati dell'11 settembre 2001.\nNel 2000 Poley si un\u00ec ad un'altra band chiamata Melodica. Nel frattempo i Danger Danger riuscirono finalmente a pubblicare l'album \"Cockroach\", il quale presentava due dischi, con le versioni di entrambi i cantanti, Ted Poley e Paul Laine ciascuno su un CD. A partire dal 2004, Poley si ricongiunge con i Danger Danger, prestando la sua voce nell'album \"Revolve\" pubblicato nel 2009.\nContinua comunque a dedicarsi attivamente alla propria carriera solista. Nel 2016 d\u00e0 vita insieme al chitarrista dei Trixter Steve Brown ad un nuovo progetto chiamato Tokyo Motor Fist.\nTra il 1998 e il 2007 ha inoltre contribuito come cantante nella serie di videogiochi \"Sonic the Hedgehog,\" lavorando in canzoni come \"\"Lazy Days... Livin' In Paradise\",\" il tema di Big the Cat in \"Sonic Adventure\"; \"\"Escape From The City\",\" la musica di City Escape, il livello iniziale di \"Sonic Adventure 2\"; \"\"We Can\" ,\" il tema del Team Sonic in \"Sonic Heroes\" (assieme a Tony Harnell), e \"Race To Win\" del gioco \"Sonic Rivals 2\". Ha anche prestato la sua voce nel gioco del 2011 \"Sonic Generations\", in alcuni remix di vecchie canzoni come \"\"Escape From The City\",\" assieme ad altri cantanti e gruppi come Cash Cash."}
{"id": "5960671", "revid": "543975", "url": "https://it.wikipedia.org/wiki?curid=5960671", "title": "Healer", "text": ""}
{"id": "5960672", "revid": "767487", "url": "https://it.wikipedia.org/wiki?curid=5960672", "title": "Seer\u00e4uberjenny", "text": "Seer\u00e4uberjenny (in italiano: \"Jenny dei pirati\") \u00e8 una canzone la cui musica fu composta da Kurt Weill su testo di Bertolt Brecht.\nFu scritta nel 1928, quindi fu inserita appositamente nella commedia satirica \"L'opera da tre soldi\" (\"Die Dreigroschenoper\"), diventando uno dei brani pi\u00f9 famosi dell'opera e dell'intera produzione di Kurt Weill. Nella produzione originale la canzone veniva cantata da Polly durante il suo banchetto nuziale; in altre produzioni, \u00e8 la prostituta Jenny a cantare \"Seer\u00e4uberjenny\" prima di consegnare l'amato Mackie alla polizia.\nIl brano \u00e8 stato cantato da numerose interpreti di rilievo sia a teatro che in studio, tra cui: Roma Bahn (produzione originale di Berlino), Lotte Lenya, Steeleye Span, Ute Lemper, Hildegard Knef, Charlotte Rae, Nina Simone, The Dresden Dolls, Judy Collins, Marianne Faithfull, Marc Almond, Gypsy Rose Lee, Betty Buckley, Milva, Donna Murphy, Patti LuPone, Sharon Small, Bea Arthur, Nellie McKay, Melissa Errico, Rosalie Craig, Chita Rivera, Ellen Greene, Anika Noni Rose, Annie Ross, Laura Osnes, Judy Kaye e Rossy De Palma. "}
{"id": "5960675", "revid": "181699", "url": "https://it.wikipedia.org/wiki?curid=5960675", "title": "Sedia Nr. 14", "text": ""}
{"id": "5960679", "revid": "590", "url": "https://it.wikipedia.org/wiki?curid=5960679", "title": "Zenodo", "text": "Zenodo \u00e8 un archivio open access per le pubblicazioni e i dati da parte dei ricercatori. \u00c8 gestito da CERN per OpenAIRE (UE) e rende possibile l'autoarchiviazione anche ai ricercatori il cui ente fosse privo di un deposito istituzionale o non ammettesse l'archiviazione di certi formati (come codice sorgente e open data).\nL'intenzione dei gestori \u00e8 che consegua la fiducia dei ricercatori nel lungo periodo, perseguendo esclusivamente scopi di promozione della ricerca, a differenza dei social network accademici e di ogni sito a scopo di lucro.\nIl nome Zenodo deriva da Zenodotos di Ephesos, il primo Direttore della grande biblioteca di Alessandria che ha messo le basi per la costruzione della biblioteconomia."}
{"id": "5960682", "revid": "81149598", "url": "https://it.wikipedia.org/wiki?curid=5960682", "title": "Robert Marcello", "text": ""}
{"id": "5960698", "revid": "726373", "url": "https://it.wikipedia.org/wiki?curid=5960698", "title": "Healer (drama coreano)", "text": "Healer (hangeul: , latinizzazione riveduta: \"Hilleo\") \u00e8 un serial televisivo sudcoreano trasmesso su KBS2 dall'8 dicembre 2014 al 10 febbraio 2015.\nTrama.\nUn incidente vecchio di decenni in cui \u00e8 coinvolto un gruppo di amici che gestiva un'emittente illegale riunisce tre persone molto diverse: un misterioso fattorino notturno noto come \"Healer\" che possiede abilit\u00e0 di combattimento di alto livello, la reporter di un sito di notizie di seconda categoria e un famoso giornalista di una grossa rete televisiva, che si impegnano per risolvere il mistero e aiutare le persone colpite dall'accaduto."}
{"id": "5960699", "revid": "580197", "url": "https://it.wikipedia.org/wiki?curid=5960699", "title": "Associazione Sportiva Fiammamonza Dilettante 2009-2010", "text": "Questa voce raccoglie le informazioni riguardanti la Associazione Sportiva Fiammamonza Dilettante nelle competizioni ufficiali della stagione 2009-2010.\nMaglie e sponsor.\nLa tenuta principale riprende lo schema gi\u00e0 utilizzato nella precedente stagione, completamente rossa con colletto e bordi della maglia bianchi. Sponsor principale era Monticello, il fornitore delle tenute Erre\u00e0.\nRosa.\n\"Rosa aggiornata alla fine della stagione\".\nStatistiche.\nStatistiche dei giocatori.\nPresenze e reti."}
{"id": "5960704", "revid": "767487", "url": "https://it.wikipedia.org/wiki?curid=5960704", "title": "Tony Rey Bruno", "text": "Carriera.\nHa esordito come chitarrista nei Danger Danger, prima di lasciare il posto a Andy Timmons durante le registrazioni del debutto \"Danger Danger\". Anche se viene accreditato come musicista esterno nei crediti dell'album, Tony Rey era comunque ancora un membro ufficiale della band nel momento in registr\u00f2 le sue parti di chitarra.\nIn seguito \u00e8 diventato il chitarrista dei Saraya, con cui ha registrato due album in studio prima dello scioglimento del gruppo avvenuto nel 1992.\nA partire dal 1999, collabora saltuariamente con il cantante spagnolo Enrique Iglesias nel ruolo di chitarrista e produttore artistico."}
{"id": "5960706", "revid": "484362", "url": "https://it.wikipedia.org/wiki?curid=5960706", "title": "Equus stenonis", "text": "Il cavallo di Stenone (Equus stenonis) era un cavallo monodattilo vissuto tra il tardo Pliocene e l'inizio del Pleistocene e diffuso in Europa occidentale, Europa sudorientale e Nordafrica. Misurava fino a 145-155 cm al garrese e si estinse circa un milione di anni fa. Ne esistevano varie sottospecie, quali \"Equus stenonis vireti\" e \"Equus stenonis senezensis\", ed \u00e8 considerato il progenitore di alcune altre specie del genere \"Equus\". Tra queste potrebbero annoverarsi \"Equus bressanus\", \"Equus namadicus\", \"Equus numidicus\", \"Equus mauritanicus\"."}
{"id": "5960707", "revid": "1543377", "url": "https://it.wikipedia.org/wiki?curid=5960707", "title": "Getabako", "text": "Un \u00e8 la scarpiera generalmente posta all'interno del \"genkan\", la tradizionale anticamera d'ingresso che separa l'ambiente esterno da quello interno nelle abitazioni e in alcune strutture pubbliche in Giappone.\nStoria e descrizione.\nL'usanza giapponese di togliere le scarpe prima di entrare in casa si crede risalga almeno all'et\u00e0 preistorica, quando le abitazioni costruite a diversi metri d'altezza rispetto al terreno erano la norma. Durante il periodo Heian (794-1192) erano soprattutto le classi pi\u00f9 abbienti a ricorrere a tale accorgimento, spinte dall'esigenza di mantenere un certo livello di igiene all'interno delle zone abitabili. Successivamente, con il sorgere delle prime abitazioni e botteghe in legno ad uso comune, le \"machiya\", si diffuse anche l'uso del \"getabako\". \n\u00c8 possibile trovare i \"getabako\" sia nelle abitazioni private che in alcune strutture pubbliche o commerciali, come scuole o \"sent\u014d\".\nNelle abitazioni il \"getabako\" \u00e8 generalmente in legno, situato all'interno del \"genkan\" e condiviso da tutti i membri della famiglia."}
{"id": "5960717", "revid": "123930780", "url": "https://it.wikipedia.org/wiki?curid=5960717", "title": "Abbi Glines", "text": "Biografia.\nLa scrittrice \u00e8 cresciuta nella cittadina di Suminton in Alabama. All'et\u00e0 di 18 anni, dopo aver finito il liceo ha lasciato il suo paese natale insieme al fidanzato Keith Glines, per trasferirsi sulla costa, a sud dell'Alabama. A seguito di questo suo spostamento, Abbi Glines si \u00e8 sposata con il fidanzato del liceo Keith. Da quel momento Abbi Glines vive nella citt\u00e0 di Mobile in Alabama, con il marito e i suoi tre figli Keith Austin Glines jr, Anabelle e Ava.\nLavora come giornalista per il New York Times, il Usa Today e il The Wall Street Journal e scrive romanzi bestseller a nome dei giornali per cui lavora.\nCarriera.\nAbbi Glines inizi\u00f2 a pubblicare romanzi online su ebook nel 2009. Dal 2011, a seguito del successo dei suoi racconti, cominci\u00f2 a lavorare con diverse case editrici e a pubblicare numerose serie di libri negli Stati Uniti.\nLa scrittrice ebbe molto successo quando nel 2012 pubblic\u00f2 in America il primo libro della saga \"Rush of love\".\nIn Italia la prima parte della serie, \"Irraggiungibile\", fu pubblicata il 1\u00ba aprile 2014, mentre il secondo libro, 'Irresistibile', fu pubblicato il 15 aprile 2014. Il terzo e ultimo libro che narra la storia dei protagonisti, 'Indimenticabile', fu pubblicato il 9 dicembre 2014. Abbi Glines per\u00f2 divent\u00f2 molto pi\u00f9 nota in Italia quando nel giugno 2015, la Mondadori pubblic\u00f2 il suo libro \"The Vincent Boys\".\nRush of Love.\nLa saga \"Rush of Love\" \u00e8 composta da quattro libri e fa parte della serie Rosemary Beach.\n\"Rush of Love\" \u00e8 un romanzo di genere New Adult, diretto a un pubblico di et\u00e0 superiore ai 16 anni a causa del contenuto esplicito. I primi tre libri raccontano le vicende tra i due protagonisti, ma successivamente Abbi Glines ha deciso di pubblicare anche un quarto libro, Insuperabile, una versione del primo libro scritta dal punto di vista del protagonista, Rush Finlay, invece che dal punto di vista di Blaire.\nLa saga narra la storia di Blaire Wynn, una giovane ragazza di diciannove anni, rimasta sola, poich\u00e9 la madre \u00e8 morta poco tempo prima di cancro. Blaire, non sapendo dove dirigersi, si reca dal padre che cinque anni prima l'aveva abbandonata. Blaire non sa per\u00f2 che a Rosemary Beach ad attenderla trover\u00e0 solamente l'affascinante ventiquattrenne Rush Finlay, nonch\u00e9 figlio della nuova moglie di suo padre. Nonostante lui non voglia avere niente a che fare con lei a causa dei propri errori passati, il loro amore \u00e8 inevitabile. A rendere problematica la loro storia, \u00e8 la sorella di Rush, la quale si sente messa da parte dal fratello.\nThe Vincent Boys.\nThe Vincent Boys \u00e8 una serie composta da due libri di genere New Adult, 'The Vincent Boys' e 'The Vincent Brothers'. Il primo libro della saga \u00e8 stato pubblicato il 18 giugno 2013 in Italia e ha avuto molto successo. Grazie alla saga 'The Vincente Boys' infatti, Abbi Glines \u00e8 diventata nota nel paese. I libri raccontano la storia di Ashton e Beau, due giovani completamente diversi che non potrebbero stare insieme.\nAshton \u00e8 la classica brava ragazza del paese, \u00e8 la figlia del pastore ed \u00e8 fidanzata con un ragazzo per bene, Sawyer Vincent. Ashton per\u00f2 si annoia, lei \u00e8 stanca di dover essere sempre all'altezza delle aspettative degli altri.\nQuando d'estate Sawyer parte, Ashton si avvicina al cugino del suo ragazzo, Beau Vincent, che l'attrae fin dal principio. Beau non \u00e8 il tipo di ragazzo che gli abitanti del paese si aspetterebbero di vedere in compagnia di Ashton, \u00e8 pericoloso e in pi\u00f9 \u00e8 come un fratello per Sawyer e non farebbe niente per ferirlo. Nonostante Beau e Ashton sappiano che devono tenersi lontani, la loro attrazione \u00e8 troppo forte e per loro \u00e8 difficile resistere."}
{"id": "5960725", "revid": "785616", "url": "https://it.wikipedia.org/wiki?curid=5960725", "title": "Kutsubako", "text": ""}
{"id": "5960726", "revid": "729019", "url": "https://it.wikipedia.org/wiki?curid=5960726", "title": "Fuerzas Armadas de la Rep\u00fablica Espa\u00f1ola", "text": "Le Forze armate repubblicane spagnole (spagnolo: Fuerzas Armadas de la Rep\u00fablica Espa\u00f1ola) furono le forze armate della Seconda repubblica spagnola dal 1931 al 1939; erano composte dall'Esercito popolare repubblicano, dalle Forze aeree della Repubblica spagnola e dalla Marina repubblicana spagnola."}
{"id": "5960729", "revid": "785616", "url": "https://it.wikipedia.org/wiki?curid=5960729", "title": "Geta-bako", "text": ""}
{"id": "5960735", "revid": "767487", "url": "https://it.wikipedia.org/wiki?curid=5960735", "title": "Uri i-us-ui beomjoe", "text": "Uri i-us-ui beomjoe (Hangul: \uc6b0\ub9ac \uc774\uc6c3\uc758 \ubc94\uc8c4; titolo internazionale Sin of a Family) \u00e8 un film sudcoreano del 2011, inedito in Italia.\nTrama.\nIn un lago viene trovato il corpo senza vita di Jeong Min-hwan, un giovane ragazzo autistico scomparso due mesi prima. Il detective Jo Chang-shik verr\u00e0 assegnato al caso e, dopo aver interrogato la famiglia, inizier\u00e0 a sospettare che sia proprio il padre del ragazzo l'autore del delitto.\nPremi.\nIl film \u00e8 stato premiato nel 2010 al \"Bucheon International Fantastic Film Festival\"."}
{"id": "5960741", "revid": "446353", "url": "https://it.wikipedia.org/wiki?curid=5960741", "title": "Guardia Nazionale (Regno Unito)", "text": ""}
{"id": "5960746", "revid": "1431409", "url": "https://it.wikipedia.org/wiki?curid=5960746", "title": "Isaach De Bankol\u00e9", "text": "Biografia.\nIsaach De Bankol\u00e9 esordisce alla carriera cinematografica e televisiva intorno alla prima met\u00e0 degli anni ottanta, dopo essersi trasferito giovanissimo per motivi di studio dalla madre patria a Parigi; fin da subito, riesce ottenere ruoli da comprimario in diverse pellicole grazie alla sua espressiva versatilit\u00e0 dal passare con disinvoltura tra commedie e drammi. Impegnato anche in pellicole d'azione, Isaach De Bankol\u00e9 stringe un sodalizio artistico con il regista statunitense Jim Jarmusch, che lo dirige in quattro pellicole tra il 1991 e il 2009. Tra i ruoli pi\u00f9 importanti interpretati da Isaach De Bankol\u00e9 va ricordato il ruolo del tassista parigino in \"Taxisti di notte\", in cui la sua pazienza \u00e8 messa a dura prova prima da due clienti ubriachi e poi da una eccentrica non vedente; l'attore ha inoltre preso parte a diverse serie televisive, pur ricoprendo un ruolo centrale unicamente nella settima stagione del telefilm \"24\", interpretando il ruolo del politico Ule Matobo. De Bankol\u00e9 \u00e8 stato legato sentimentalmente alla cantante Cassandra Wilson tra il 2000 e il 2003.\nDoppiatori italiani.\nNelle versioni in italiano delle opere in cui ha recitato, Isaach De Bankol\u00e9 \u00e8 stato doppiato da:"}
{"id": "5960747", "revid": "81142411", "url": "https://it.wikipedia.org/wiki?curid=5960747", "title": "Avezzano-Sorbello", "text": ""}
{"id": "5960751", "revid": "329581", "url": "https://it.wikipedia.org/wiki?curid=5960751", "title": "Iacopo Isolani", "text": ""}
{"id": "5960759", "revid": "986213", "url": "https://it.wikipedia.org/wiki?curid=5960759", "title": "Giacomo Isolani", "text": "Biografia.\nEra il secondogenito di Giovanni degli Isolani, gonfaloniere di giustizia, che fu decapitato nel 1389, e di Marzia Alidosi, dei signori di Imola. I suoi due altri fratelli furono Giovanna e Lodovico, ambasciatore papale e gonfaloniere di giustizia. Suo parente, da parte di madre, fu il cardinale Guido Pepoli.\nStudente presso l'Universit\u00e0 di Bologna, si laure\u00f2 in utroque iure.\nSi avvi\u00f2 in principio alla carriera militare e nel 1378 si spos\u00f2 con Bartolomea Ludovisi, che gli diede quattro figli: Marzia, Giovanni, Agostino e Margherita; la moglie mor\u00ec nel 1405. Professore di legge fin dal 1383 presso l'Universit\u00e0 di Bologna, quando il padre fu decapitato per tradimento, le sue propriet\u00e0 furono confiscate ed anche lui dovette andare in esilio fino al 1398.\nFu professore all'Universit\u00e0 di Pavia nel 1405 e, dopo la morte della moglie, decise di farsi sacerdote. Il 22 maggio 1405 fu nominato nunzio apostolico presso il re Ladislao I di Napoli. Nel 1409 prese parte Concilio di Pisa. Fu un sostenitore dell'antipapa Giovanni XXIII, che lo nomin\u00f2 suo nunzio per il recupero delle terre della chiesa, che erano state occupate da singoli condottieri.\nIl 18 novembre 1413 fu creato pseudocardinale diacono con il titolo di Sant'Eustachio. Nel 1414 fu legato per la provincia del Patrimonio di San Pietro. Il 9 settembre 1414 fu nominato vicario dell'antipapa a Roma, quando il suo predecessore lasci\u00f2 la citt\u00e0; tra il giugno e il settembre 1417 il vicario dovette cercare rifugio in Castel Sant'Angelo durante l'assedio di Braccio da Montone. Essendo assediato, non riusc\u00ec a partecipare al conclave del 1417, che elesse il nuovo papa Martino V e che chiuse lo scisma d'Occidente. Opt\u00f2 per la diaconia di Santa Maria Nuova nel 1420.\nNel 1420 divenne amministratore apostolico della diocesi di Melfi; occup\u00f2 la carica fino al 24 gennaio 1425.\nNel 1424 fu nominato legato a Perugia; il 15 novembre 1424 fu nominato governatore di Genova dal duca di Milano e ricopr\u00ec la carica per cinque anni. Fu legato di papa Eugenio IV in Francia nel 1430.\nMor\u00ec il 9 febbraio 1431 nei pressi di Milano durante il suo viaggio di ritorno dalla Francia. Fu sepolto nella basilica di Sant'Ambrogio."}
{"id": "5960762", "revid": "1534511", "url": "https://it.wikipedia.org/wiki?curid=5960762", "title": "Retropropagazione dell'errore", "text": "La retropropagazione dell'errore (in lingua inglese \"backward propagation of errors\", solitamente abbreviato in backpropagation), \u00e8 un algoritmo per l'allenamento delle reti neurali artificiali, usato in combinazione con un metodo di ottimizzazione come per esempio la discesa stocastica del gradiente.\nLa retropropagazione richiede un'uscita desiderata per ogni valore in ingresso per poter calcolare il gradiente della funzione di perdita (funzione di costo). Viene considerato quindi un metodo di apprendimento supervisionato, sebbene venga usato anche in reti non supervisionate come gli autocodificatori o Reti Diabolo.\n\u00c8 una generalizzazione della regola delta di reti feed-forward multistrato, resa possibile usando la regola di catena che iterativamente calcola i gradienti per ogni strato.\nLa retropropagazione richiede che la funzione d'attivazione usata dai neuroni artificiali (o \"nodi\") sia differenziabile.\nUna delle principali difficolt\u00e0 nell'uso della retropropagazione dell'errore \u00e8 il problema noto come scomparsa del gradiente, dovuto all'uso di funzioni di attivazione non lineari che causano una diminuzione esponenziale del valore del gradiente all'aumentare della profondit\u00e0 della rete neurale."}
{"id": "5960763", "revid": "15756", "url": "https://it.wikipedia.org/wiki?curid=5960763", "title": "Lorenzo Bernardino Pinto", "text": "Biografia.\n. Nel 1744 durante l'assedio di Cuneo dette prova di coraggio rimanendo in prima linea e rischiando la vita nel crollo delle mura causato da una mina degli assedianti. L'ottima prova data a Cuneo gli valse la promozione al grado di luogotenente del colonnello del corpo reale degli ingegneri, ruolo col quale diresse l'assedio di Savona nel 1744 conquistando la citt\u00e0 in soli 18 giorni. Dopo questa impresa re Carlo Emanuele III decise di conferire a Pinto la croce di cavaliere dell'Ordine Mauriziano.\nIl 17 luglio 1755, alla morte del conte Ignazio Bertola venne promosso colonnello del corpo reale degli ingegneri e, con questo incarico, inizi\u00f2 i lavori di rifacimento del Forte di Exilles e del forte di Demonte. Nel 1767 acquist\u00f2 il titolo di Conte di Barri di Massone per lire. Fu infine promosso al grado di luogotenente Generale; pur godendo della stima di Carlo Emanuele III, era osteggiato dal ministro della guerra Conte Giovanni Battista Lorenzo Bogino che gli preferiva il figlio di Ignazio Bertola. In seguito alla morte di Carlo Emanuele III, il nuovo sovrano Vittorio Amedeo III affid\u00f2 a Pinto il compito di rafforzare la frontiera orientale in funzione anti austriaca; in particolare con il rafforzamento del forte di Tortona, che divenne il suo capolavoro. Mor\u00ec nel 1788 quando i lavori al forte di Tortona non erano ancora conclusi.\nOpere.\nPinto collabor\u00f2 alle fortificazioni di Exilles, Demonte e della Cittadella di Alessandria sviluppando progressivamente le idee che avrebbe poi condensato nel forte di Tortona. Esso giunse, in maniera indipendente, alle stesse conclusioni del pi\u00f9 famoso Marc Ren\u00e9 de Montalembert. Pinto volle costruire una fortezza inespugnabile e che non fungesse solo da difesa ma anche da attacco pertanto il corpo centrale del forte fu interamente costituito da edifici casamattati, ordinati su pi\u00f9 piani e a prova di bomba, le cui strutture erano utilizzate come ricovero per la guarnigione, magazzini per l'attrezzatura bellica e, all'occorrenza, potevano ospitare pezzi di artiglieria. Il forte assomigliava pi\u00f9 alle fortezze ottocentesche che ai forti suoi contemporanei, segno che le idee di Pinto furono all'avanguardia ed influenzarono la successiva generazione di architetti."}
{"id": "5960764", "revid": "339392", "url": "https://it.wikipedia.org/wiki?curid=5960764", "title": "Reti feed-forward", "text": ""}
{"id": "5960767", "revid": "36426", "url": "https://it.wikipedia.org/wiki?curid=5960767", "title": "Nicola Stame", "text": ""}
{"id": "5960768", "revid": "729019", "url": "https://it.wikipedia.org/wiki?curid=5960768", "title": "Rete neurale feed-forward", "text": "Una rete neurale feed-forward (\"rete neurale con flusso in avanti\") o rete feed-forward \u00e8 una rete neurale artificiale dove le connessioni tra le unit\u00e0 non formano cicli, differenziandosi dalle reti neurali ricorrenti. Questo tipo di rete neurale fu la prima e pi\u00f9 semplice tra quelle messe a punto. In questa rete neurale le informazioni si muovono solo in una direzione, avanti, rispetto a nodi d'ingresso, attraverso nodi nascosti (se esistenti) fino ai nodi d'uscita. Nella rete non ci sono cicli. Le reti feed-forward non hanno memoria di input avvenuti a tempi precedenti, per cui l'output \u00e8 determinato solamente dall'attuale input.\nPercettrone a singolo strato.\nLa pi\u00f9 semplice rete feed-forward \u00e8 il \"percettrone a singolo strato\" (SLP dall'inglese single layer perceptron), utilizzato verso la fine degli anni '60. Un SLP \u00e8 costituito da un strato in ingresso, seguito direttamente dall'uscita. Ogni unit\u00e0 di ingresso \u00e8 collegata ad ogni unit\u00e0 di uscita. In pratica questo tipo di rete neurale ha un solo strato che effettua l'elaborazione dei dati, e non presenta nodi nascosti, da cui il nome.\nGli SLP sono molto limitati a causa del piccolo numero di connessioni e dell'assenza di gerarchia nelle caratteristiche che la rete pu\u00f2 estrarre dai dati (questo significa che \u00e8 capace di combinare i dati in ingresso una sola volta). Famosa fu la dimostrazione che un SLP non riesce neanche a rappresentare la funzione XOR. Questo risultato, apparso nel 1969, scoraggi\u00f2 i ricercatori e blocc\u00f2 la ricerca sulle reti neurali per diversi anni.\nPercettrone multistrato.\nQuesta classe di reti feedforward si distingue dalla precedente dal fatto che tra lo strato di input e quello di output abbiamo uno o pi\u00f9 strati di neuroni nascosti (hidden layers). Ogni strato ha connessioni entranti dal precedente strato e uscenti in quello successivo, quindi la propagazione del segnale avviene in avanti senza cicli e senza connessioni trasversali.\nQuesto tipo di architettura fornisce alla rete una prospettiva globale in quanto aumentano le interazioni tra neuroni."}
{"id": "5960770", "revid": "3115", "url": "https://it.wikipedia.org/wiki?curid=5960770", "title": "Aulo Giulio Pompilio Tito Vivio Levillo Pisone Bereniciano", "text": "Biografia.\nAulo Giulio Popilio Pisone Tito Vibio Levillo Quadrato Bereniciano, era figlio di Aulo, appartenente alla trib\u00f9 Cornelia. Era probabilmente originario della provincia d'Asia, di Efeso secondo quanto sostiene Guido Migliorati.\nFu decemviro per il giudizio delle controversie (\"stlitibus iudicandis\"), tribuno laticlavio della \"legio XII Fulminata\" e della \"XV Apollinaris\" durante le campagne partiche di Lucio Vero (162-165/166 d.C.); in seguito questore urbano, cooptato in senato con la dignit\u00e0 tribunicia (169 d.C. circa); candidato pretore per volere degli Augusti (Marco Aurelio e del fratello Lucio Vero oppure del figlio di Marco, Commodo); \"legatus legionis\" della \"legio XIII Gemina\" e della \"IV Flavia Felix\" (negli anni tra il 169 ed il 172 d.C.); fu quindi posto a capo della legioni \"I Italica\" e \"IV Flavia\" con tutte le relativa truppe ausiliarie, con diritto di combattere (\"dato iure gladii legatus\"), da collocare secondo il Migliorati in un periodo compreso tra il 173 ed il 175 d.C. in relazione con le campagne di Marco Aurelio per l'occupazione della piana del Tibisco e la creazione della nuova provincia di \"Sarmatia\"; in seguito \"legatus Augustorum pro praetore\" della \"legio III Augusta\" in Africa proconsolare (dal 176 d.C.), e quindi candidato al consolato."}
{"id": "5960772", "revid": "767487", "url": "https://it.wikipedia.org/wiki?curid=5960772", "title": "Vestiti, usciamo", "text": "Vestiti, usciamo \u00e8 un album del duo musicale italiano I Vianella, pubblicato dall'etichetta discografica Ariston e distribuito dalla Ricordi nel 1975.\nL'album viene anticipato dal singolo \"Noi nun moriremo mai/La vita de campagna\", uscito l'anno prima ed il cui brano principale partecipa a Canzonissima. Successivamente vengono pubblicati \"L'amici mia/Pazzi noi\" e \"Vestiti, usciamo/Guarda\".\nLa maggior parte dei brani sono firmati da Edoardo Vianello, componente maschile del duo, insieme ad autori allora emergenti quali Amedeo Minghi, Roberto Conrado e Luciano Rossi, la cui \"Aria pulita\" dar\u00e0 anche il titolo al suo terzo album."}
{"id": "5960773", "revid": "247222", "url": "https://it.wikipedia.org/wiki?curid=5960773", "title": "Vestiti usciamo", "text": ""}
{"id": "5960784", "revid": "6923", "url": "https://it.wikipedia.org/wiki?curid=5960784", "title": "Rete neurale convoluzionale", "text": "Nell'apprendimento automatico, una rete neurale convoluzionale (CNN o ConvNet dall'inglese \"convolutional neural network\") \u00e8 un tipo di rete neurale artificiale feed-forward in cui il pattern di connettivit\u00e0 tra i neuroni \u00e8 ispirato dall'organizzazione della corteccia visiva animale, i cui neuroni individuali sono disposti in maniera tale da rispondere alle regioni di sovrapposizione che tassellano il campo visivo.\nLe reti convoluzionali sono ispirate da processi biologici e sono variazioni di percettroni multistrato progettate per usare al minimo la pre-elaborazione.\nHanno diverse applicazioni nel riconoscimento di immagini e video, nei sistemi di raccomandazione, nell'elaborazione del linguaggio naturale e, recentemente, in bioinformatica.\nStoria.\nIl design delle RNC segue il processing della visione negli organismi viventi.\nCampi recettivi.\nIl lavoro di Hubel e Wiesel negli anni '50 e '60, mostr\u00f2 come la corteccia visiva di gatti e scimmie contenesse neuroni che individualmente rispondono a piccole regioni del campo visivo. Supposto che gli occhi non si muovano, la regione del campo visivo entro cui lo stimolo influenzi l'innesco di un singolo neurone \u00e8 noto come il suo . Cellule adiacenti hanno campi recettivi simili e sovrapposti . La dimensione del campo recettivo e la localizzazione variano sistematicamente attraverso la corteccia per formare una mappa completa del campo visivo. La corteccia in ogni emisfero rappresenta il campo visivo del lato opposto.\nIl loro paper del 1968 identific\u00f2 due tipi di cellule visive nel cervello:\nNeocognitron.\nIl neocognitron fu introdotto nel 1980. Il neocognitron non richiede unit\u00e0 localizzate in posizioni multiple di avere gli stessi pesi addestrabili. Questa idea appar\u00ec nel 1986 nella versione libraria dell'originale paper sulla backpropagation (Figure 14). Neocognitrons furono sviluppati nel 1988 per i segnali temporali. Il loro design fu migliorato nel 1998, generalizzato nel 2003 e semplificato nello stesso anno.\nLeNet-5.\nLeNet-5, una pionieristica rete convoluzionale a 7 livelli progettata da LeCun e altri nel 1998 che classifica cifre, fu applicata da svariate banche per riconoscere dei numeri scritti a mano sugli assegni, digitalizzati in immagini di 32\u00d732 pixel. L'abilit\u00e0 di processare immagini di risoluzione pi\u00f9 alta richiede livelli convoluzionali pi\u00f9 grandi e un maggior numero di essi, cos\u00ec questa tecnica \u00e8 limitata dalla disponibilit\u00e0 di risorse computazionali.\nShift-invariant neural network.\nSimilarmente, una shift invariant neural network (rete invariante alla traslazione) fu proposta per il riconoscimento dei caratteri nel 1988. L'architettura e l'algoritmo di addestramento furono modificati nel 1991 , applicandoli nell'elaborazione delle immagini mediche e nel rilevamento automatico del cancro al seno nelle mammografie.\nUn differente design basato sulla convoluzione fu proposto nel 1988 per l'applicazione alla decomposizione di segnali provenienti da elettromiografie, monodimensionali e convoluti tramite de-convoluzione. Questo design fu modificato nel 1989 in altri design sempre basati sulla convoluzione.\nNeural abstraction pyramid.\nL'architettura feed-forward delle reti neurali convoluzionali fu esteso nella piramide di astrazione neurale da connessioni laterali di feedback. La risultante rete neurale convoluzionale ricorrente permette l'incorporazione flessibile di informazioni contestuali per risolvere iterativamente ambiguit\u00e0 locali. In contrasto con i modelli precedenti, output sono generali in formato immagine alla risoluzione massima.\nImplementazioni in GPU.\nA seguito dell'articolo del 2005 che stabil\u00ec il lavoro della GPGPU per l'apprendimento automatico, svariate pubblicazioni descrissero modi pi\u00f9 efficienti per addestrare delle reti neurali convoluzionali usando la GPU. Nel 2011, esse vennero rifinite e implementate su una GPU, con impressionanti risultati. Nel 2012, Ciresan e altri incrementarono significativamente le migliori prestazioni in letteratura riguardo a multiple basi di dati d'immagini, compresi il MNIST, il NORB, l'HWDB1.0 (caratteri cinesi), il CIFAR10 (insieme di 32\u00d732 immagini RGB etichettate) e l'ImageNet.\nApplicazioni.\nLe CNN sono uno strumento fondamentale nel campo del deep learning. In particolare sono adatte per il riconoscimento di immagini. Si pu\u00f2 usare l'architettura ConvNet, per addestrare una rete, e usarla successivamente per ottenere una label categorica o numerica. \u00c8 possibile inoltre estrarre features da una rete addestrata precedentemente, e usare le stesse per addestrare un classificatore lineare. Inoltre, \u00e8 possibile effettuare il transfer learning, che consiste nell'effettuare il retrain dell'ultimo strato collegato di una ConvNet gi\u00e0 esistente su nuovi dati.\nSi pu\u00f2 effettuare il train di una CNN sia su CPU, singola GPU, GPU multiple in parallelo."}
{"id": "5960785", "revid": "54354", "url": "https://it.wikipedia.org/wiki?curid=5960785", "title": "Rete neurale artificiale feed-forward", "text": ""}
{"id": "5960789", "revid": "767487", "url": "https://it.wikipedia.org/wiki?curid=5960789", "title": "Un principe tutto mio 2 - Un matrimonio da favola", "text": "Un principe tutto mio 2 - Un matrimonio da favola \u00e8 una pellicola del 2006 uscita per il mercato dell'home video della regista Catherine Cyran. Il film \u00e8 il sequel della commedia \"Un principe tutto mio\" del 2004.\nTrama.\nDopo aver risolto i loro problemi, la studentessa Paige e il principe Eddie erede al trono di Danimarca, stanno per convolare a nozze. Ma scoprono l'esistenza di una legge tramite un parente del re di Norvegia: se un re sale al trono da celibe deve prendere per sposa una principessa scandinava, e quella doveva essere proprio sua figlia, la principessa Kirsten.\nQuando Kirsten arriva a palazzo fa la conoscenza di Paige e rivede il vecchio e caro amico Edvard, che vuole conquistare, e cerca cos\u00ec di organizzare delle trappole per mettere a disagio la futura regina, cos\u00ec da fare capire a tutti che sarebbe un grande sbaglio fare salire al trono una borghese.\nMa dopo tutto i due innamorati alla fine hanno un matrimonio favoloso grazie a una scappatoia trovata con molte ore di duro lavoro da Paige e alcuni dei suoi amici."}
{"id": "5960793", "revid": "54354", "url": "https://it.wikipedia.org/wiki?curid=5960793", "title": "ConvNet", "text": ""}
{"id": "5960795", "revid": "54354", "url": "https://it.wikipedia.org/wiki?curid=5960795", "title": "Rete feed-forward", "text": ""}
{"id": "5960798", "revid": "2173670", "url": "https://it.wikipedia.org/wiki?curid=5960798", "title": "Scuola media superiore italiana di Fiume", "text": "La Scuola media superiore italiana di Fiume (abbreviata in SMSI Fiume; in croato \"Srednja talijanska \u0161kola Rijeka\", in breve \"STS Rijeka\") \u00e8 una scuola pubblica per la minoranza italiana a Fiume in Croazia. La scuola fu istituita nel 1888.\nNel 1904 alcuni alunni della SMSI furono fondatori del club sportivo Olimpia, che diverr\u00e0 il club sportivo pi\u00f9 di successo della citt\u00e0."}
{"id": "5960812", "revid": "767487", "url": "https://it.wikipedia.org/wiki?curid=5960812", "title": "Daniel Nordmark", "text": "Carriera.\nA livello giovanile \u00e8 cresciuto tra Lidk\u00f6pings IF, IF Heimer (due squadre della sua citt\u00e0 natale) ed Elfsborg.\nProprio con l'Elfsborg ha debuttato in Allsvenskan il 23 aprile 2008, giocando gli ultimi due minuti di Hammarby-Elfsborg (0-0). Rimane in giallonero quattro anni collezionando complessivamente 76 presenze in campionato, di cui 31 da titolare.\nTerminata la stagione 2011 non ha ricevuto alcun rinnovo contrattuale, cos\u00ec nel gennaio 2012 \u00e8 stato ingaggiato dall'Helsingborg, squadra appena reduce dalla conquista del titolo nazionale. Tra il 2013 e il 2014 viene utilizzato pi\u00f9 raramente dal nuovo allenatore Roar Hansen. Nell'agosto 2014, avendo giocato solo una partita in tutta la prima met\u00e0 di campionato, ottiene la cessione.\nPassa cos\u00ec all'\u00d6rebro a titolo definitivo, con un contratto valido fino al termine della stagione 2016. Con i bianconeri trascorre due anni e mezzo.\nNel 2017, a soli 29 anni, torna a Lidk\u00f6ping per assumere la duplice carica di giocatore e di direttore sportivo del Lidk\u00f6pings FK. La squadra, nata nel 2012 dalla fusione tra Lidk\u00f6pings IF e IF Heimer, milita nella quarta serie nazionale."}
{"id": "5960814", "revid": "30794", "url": "https://it.wikipedia.org/wiki?curid=5960814", "title": "Villaggio bizantino Canalotto", "text": "Il villaggio bizantino Canalotto \u00e8 un insediamento rupestre a circa 4\u00a0km da Calascibetta.\nIl sito si sviluppa lungo il vallone Canalotto ed \u00e8 testimonianza della dominazione bizantina prima, e araba poi nel territorio siciliano. Il sito \u00e8 composto da una serie di ambienti scavati nella roccia su cui si distinguono delle chiese bizantine con relativi colombarium, dei palmenti e il villaggio vero e proprio. Le tracce rinvenute mostrano l'organizzazione della vita quotidiana della comunit\u00e0 che si \u00e8 mantenuta anche in epoca araba, quando venne costruito il qanat.\nIl sito oggi \u00e8 gestito dall'associazione Associazione Culturale \"Hisn Al-Giran\" che ne consente la fruizione."}
{"id": "5960815", "revid": "767487", "url": "https://it.wikipedia.org/wiki?curid=5960815", "title": "Rob Marcello", "text": ""}
{"id": "5960816", "revid": "47767", "url": "https://it.wikipedia.org/wiki?curid=5960816", "title": "Mortaso", "text": "Mortaso (\"Murtas\" nel dialetto locale) \u00e8 una frazione del comune di Spiazzo.\nGeografia fisica.\nMortaso si trova in Val Rendena ed \u00e8 l'ultimo paese del comune di Spiazzo andando verso Madonna di Campiglio.\nOrigine del nome.\nIl nome sembra derivi dalla morte di San Vigilio avvenuta, secondo la tradizione, in questa frazione. Si vocifera che alla morte del santo i cittadini del luogo dicevano ai viaggiatori in sosta al paese di far silenzio in segno di rispetto. In dialetto \"tas cha le mort\" significa \"silenzio che \u00e8 morto/per il morto\", da qui le parole \"mort\" (\"morte\") e \"tas\" (\"silenzio\") e quindi Mortaso. \nNepomuceno Bolognini in \"Le leggende del Trentino\" narra la vicenda secondo la quale il toponimo del villaggio deriva dalla pietosa esclamazione di una vecchia paganana \"El moeur, tas\" (\"Egli muore, taci\"), riferendosi sempre al vescovo di Trento.\nStoria.\nFu comune autonomo fino al 1928, poi si un\u00ec a Borzago e Fisto per creare Spiazzo.\nNel 1929 un pauroso incendio distrusse il paese di Mortaso."}
{"id": "5960822", "revid": "22475", "url": "https://it.wikipedia.org/wiki?curid=5960822", "title": "Aulonocara nyassae", "text": "Aulonocara nyassae, conosciuto anche come ciclide imperatore, \u00e8 una specie di pesci di acqua dolce della famiglia dei ciclidi endemica del Lago Malawi.\nIl nome di \"ciclide imperatore\" \u00e8 utilizzato anche per \"Boulengerochromis microlepis\" del Lago Tanganica, conosciuto pi\u00f9 comunemente come ciclide gigante."}
{"id": "5960824", "revid": "984922", "url": "https://it.wikipedia.org/wiki?curid=5960824", "title": "Fontana (Cella Dati)", "text": "Fontana \u00e8 una frazione del comune cremonese di Cella Dati posta a sudovest del centro abitato.\nStoria.\nLa localit\u00e0 era un piccolo villaggio agricolo di antica origine del Contado di Cremona con 66 abitanti a met\u00e0 Settecento.\nIn et\u00e0 napoleonica, dal 1810 al 1816, Fontana fu frazione di Pugnolo, ma recuper\u00f2 l'autonomia con la costituzione del Regno Lombardo-Veneto.\nFurono i governanti tedeschi nel 1828 a sopprimere definitivamente il comune di Alfeo annettendolo a quello di Pugnolo, poi confluito in Cella."}
{"id": "5960825", "revid": "121348986", "url": "https://it.wikipedia.org/wiki?curid=5960825", "title": "Kate e Mim-Mim", "text": " \nKate e Mim-Mim \u00e8 una serie televisiva a cartoni animati canadese di origini britanniche in 3D prodotta dalla Nerd Corps Entertainment, sussidiaria della DHX Media e FremantleMedia Kids and Family. La sua messa in onda \u00e8 avvenuta il 19 dicembre 2014 sugli schermi di Disney Junior in Nord America, Family Jr. in Canada e CBeebies nel Regno Unito con la produzione esecutiva la creazione di Scott e Julie Stewart inclusa la regia di Scott Stewart. In Italia \u00e8 stata trasmessa su Cartoonito dal 2 novembre 2015.\nSigla.\nLa sigla d'apertura con la versione cantata in italiano prima degli episodi e dei titoli di coda come quella di chiusura in versione strumentale alla fine degli episodi \u00e8 \"Io e te Kate e Mim-Mim\".\nTrama.\nLa serie mostra le avventure e le amicizie di Kate una bambina di 5 anni e Mim-Mim il coniglietto viola di peluche, suo giocattolo preferito.\nPersonaggi e doppiatori italiani.\nProtagonisti\nInsieme formano la coppia perfetta, ma si incoraggiano e si fanno forza l'un l'altro. Qualsiasi cosa facciano e qualsiasi problema affrontino non pu\u00f2 mai mancare un bell'abbraccio di gruppo."}
{"id": "5960827", "revid": "1305772", "url": "https://it.wikipedia.org/wiki?curid=5960827", "title": "Schoorl", "text": "Schoorl \u00e8 una localit\u00e0 e un'ex-municipalit\u00e0 dei Paesi Bassi situata nella provincia dell'Olanda Settentrionale. \nSoppressa il 1\u00ba gennaio 2001, il suo territorio, assieme a quello della ex-municipalit\u00e0 di Egmond, \u00e8 stato accorpato a quello della municipalit\u00e0 di Bergen."}
{"id": "5960828", "revid": "1442080", "url": "https://it.wikipedia.org/wiki?curid=5960828", "title": "Aulonocara rostratum", "text": "Aulonocara rostratum \u00e8 una specie di pesci della famiglia dei Ciclidi. La si osserva in Malawi e in Tanzania. Il suo habitat naturale sono i laghi di acqua dolce."}
{"id": "5960833", "revid": "118057524", "url": "https://it.wikipedia.org/wiki?curid=5960833", "title": "Terremoto in Ecuador e Colombia del 1906", "text": "Il terremoto in Ecuador e Colombia del 1906 fu un evento sismico che ebbe luogo il 31 gennaio 1906 nelle zone costiere dell'Ecuador e della Colombia, alle 10:36 ora locale (UTC-5. Il terremoto, particolarmente violento (8,8 Mw), provoc\u00f2 uno tsunami che invest\u00ec le coste dei due paesi, provocando un migliaio di morti.\nTerremoto.\nIl sisma, come tanti altri occorsi lungo la costa pacifica di tutto il Sudamerica, fu causato dalla continua subduzione della placca di Nazca sotto alla placca sudamericana. Il terremoto caus\u00f2 una rottura (faglia) di 500-600\u00a0km e influenz\u00f2 i successivi sismi del 1942, del 1958 e del 1979, e nella stessa zona \u00e8 avvenuto un altro terremoto nel 2016, di magnitudo 7,8.\nTsunami.\nL'altezza massima delle onde \u00e8 stata di 5\u00a0m a Tumaco, in Colombia. A Hilo, nelle Hawaii, \u00e8 stata registrata un'ondata di 1,8\u00a0m. Lo tsunami \u00e8 stato osservato anche in Costa Rica, Panama, Messico, California e Giappone.\nLo tsunami spazz\u00f2 via la cittadina di R\u00edo Verde, nella provincia di Esmeraldas, danneggi\u00f2 gravemente L\u00f3pez de Micay, in Colombia, e fu la causa di gran parte delle morti registrate, variabile tra 500 e 1500 a seconda delle stime prese in considerazione."}
{"id": "5960843", "revid": "1442080", "url": "https://it.wikipedia.org/wiki?curid=5960843", "title": "Aulonocara saulosi", "text": "Aulonocara saulosi \u00e8 una specie di pesci della famiglia dei Ciclidi. La si pu\u00f2 trovare in Malawi e in Tanzania. Il suo habitat naturale sono i laghi di acqua dolce."}
{"id": "5960844", "revid": "115754014", "url": "https://it.wikipedia.org/wiki?curid=5960844", "title": "Kuzey G\u00fcney", "text": "Kuzey G\u00fcney \u00e8 una serial televisivo turco trasmessa dal 7 settembre 2011 al 26 giugno 2013 su Kanal D.\nTrama.\nKuzey e Guney sono due fratelli completamente diversi. Da una parte, Kuzey di 17 anni (Kivan\u00e7 Tatlitug), un ragazzo impulsivo e ribelle, ma in fondo dall'animo nobile e gentile. Dall'altro G\u00fcney, il fratello maggiore, pi\u00f9 maturo e ambizioso e dedito allo studio. Nonostante le loro differenze, i due fratelli si amano molto, ma questo cambia quando appare Cemre, la nuova vicina.\nKuzey decide di dichiarare il proprio amore per la ragazza, ma verr\u00e0 anticipato da Guney che riesce a conquistarla per primo. Nessuno al di fuori del migliore amico Ali, sa qualcosa dei sentimenti di Kuzey per Cemre.\nA causa di questo, litiga con il padre e va ad ubriacarsi e al ritorno a casa \u00e8 Guney a guidare la macchina e investe un uomo, che muore sul colpo mentre stava litigando con Kuzey. Spaventati, scappano. La polizia ben presto per\u00f2 riesce a rintracciare l'auto, che arriva a casa loro, ma Kuzey sentendosi in colpa decide di prendersi la responsabilit\u00e0 e di entrare in prigione al posto di Guney.\nUscito di prigione 4 anni dopo cerca di cambiare la sua vita, ma i tormenti e le lotte contro Ferahat, il suo pi\u00f9 grande nemico, conosciuto in prigione, non gli danno pace. Cercher\u00e0 di farsi una vita e di ripartire da capo, ma l'amore per Cemre lo tormenta."}
{"id": "5960845", "revid": "73843", "url": "https://it.wikipedia.org/wiki?curid=5960845", "title": "Ginnastica ai Giochi della XVII Olimpiade - Concorso a squadre maschile", "text": "La competizione del concorso a squadre maschile di Ginnastica artistica dei Giochi della XVII Olimpiade si \u00e8 svolta alle Terme di Caracalla a Roma dal 5 al 7 settembre 1960.\nProgramma.\nIl concorso comprendeva esercizi liberi e obbligatori ai seguenti attrezzi:\nRisultato finale.\nSei atleti per squadra. I cinque migliori punteggi ottenuti degli atleti nelle singole prove contavano per la classifica finale."}
{"id": "5960847", "revid": "287204", "url": "https://it.wikipedia.org/wiki?curid=5960847", "title": "Campionati europei di atletica leggera indoor 2017", "text": "I XXXIV Campionati europei di atletica leggera indoor si sono svolti alla Kombank Arena di Novi Beograd, periferia di Belgrado, in Serbia, dal 3 al 5 marzo 2017.\nNazioni partecipanti.\nTra parentesi, il numero di atleti partecipanti per nazione."}
{"id": "5960851", "revid": "1442080", "url": "https://it.wikipedia.org/wiki?curid=5960851", "title": "Aulonocara steveni", "text": "Aulonocara steveni \u00e8 una specie di pesci della famiglia dei Ciclidi. \u00c8 endemica del Malawi. Il suo habitat naturale sono i laghi di acqua dolce."}
{"id": "5960852", "revid": "81902070", "url": "https://it.wikipedia.org/wiki?curid=5960852", "title": "Reef Doctors", "text": ""}
{"id": "5960853", "revid": "125754421", "url": "https://it.wikipedia.org/wiki?curid=5960853", "title": "Antracite (colore)", "text": "L'antracite \u00e8 un colore che deve il proprio nome all'omonimo carbone fossile."}
{"id": "5960869", "revid": "181699", "url": "https://it.wikipedia.org/wiki?curid=5960869", "title": "Selezione di calcio della Nuova Caledonia", "text": ""}
{"id": "5960871", "revid": "1869172", "url": "https://it.wikipedia.org/wiki?curid=5960871", "title": "Lily-Rose Depp", "text": "Biografia.\nNata a Neuilly-sur-Seine, \u00e8 figlia dell'attore statunitense Johnny Depp e della cantante e attrice francese Vanessa Paradis. Dopo la fine della relazione tra Depp e la Paradis, durata 14 anni, i due hanno avuto l'affidamento congiunto della figlia, che \u00e8 cresciuta tra Parigi e Los Angeles. Questa situazione le ha permesso di imparare a parlare fluentemente entrambe le lingue. Ha un fratello minore, John \"Jack\" Christopher Depp III, nato nel 2002. Quando aveva solo un anno, ha partecipato vocalmente ad alcune tracce dell'album di sua madre \"Bliss\". Fin dal momento della sua nascita, Depp \u00e8 stata oggetto dell'interesse dei media, che riportavano le sue partecipazioni a eventi mondani e recensioni delle sue scelte di moda.\nPoco pi\u00f9 che sedicenne inizia a lavorare come modella e posa per un servizio fotografico per la rivista australiana \"Oyster\". Viene scelta, nel luglio 2015, da Karl Lagerfeld come nuovo volto di Chanel e testimonial per la collezione di occhiali \"Pearl Eyewear\". Nel 2016 \u00e8 la pi\u00f9 giovane testimonial del profumo pi\u00f9 venduto al mondo, Chanel N\u00ba 5 \"L'Eau\". Nel 2015 compare nel video musicale \"All around the world\" del rapper irlandese Rajjie Snow.\nDebutta come attrice con un piccolo ruolo nel film \"Tusk\" di Kevin Smith, da cui viene diretta nuovamente nel 2016 in \"Yoga Hosers - Guerriere per sbaglio\". Sempre nel 2016, interpreta il ruolo della ballerina Isadora Duncan nel film francese \"Io danzer\u00f2\", presentato al Festival di Cannes. Per questa interpretazione riceve la nomination al C\u00e9sar come miglior attrice esordiente e al Lumi\u00e8re come rivelazione femminile. Nello stesso anno interpreta la fantomatica sensitiva Kate Barlow in \"Planetarium\" al fianco di Natalie Portman, che la sceglie personalmente nel cast per sostenere il ruolo di sua sorella minore. Il film viene presentato al Festival di Venezia nel settembre del 2016.\nNel 2018 recita al fianco di Laurent Lafitte nel film horror \"Les Fauves (Savage)\", diretto da Vincent Mariette. Sempre nel 2018 recita insieme a Louis Garrel e a Laetitia Casta ne \"L'uomo fedele\", per il quale ottiene nuovamente la candidatura al C\u00e9sar come miglior attrice esordiente e la nomination al Romy Schneider. Lily-Rose Depp appare anche nel documentario \"Period. End of Sentence.\" con Priyanka Chopra. La pellicola, che \u00e8 stata distribuita da Netflix nel febbraio 2019, ha vinto l'Oscar per il miglior cortometraggio documentario.\nNello stesso anno l'attrice appare nel film netflix The King, dove interpreta il ruolo di Caterina di Valois, regina consorte di Enrico V d'Inghilterra, con Timoth\u00e9e Chalamet, Robert Pattinson e Ben Mendelsohn. Il film, distribuito da Netflix, \u00e8 stato presentato al Festival del cinema di Venezia il 2 settembre 2019. \u00c8 apparsa, inoltre, sulla copertina di numerose riviste tra cui Vanity Fair, Vogue, V magazine, Elle, Glamour e molte altre.\nSi \u00e8 unita a Gary Oldman, Armie Hammer ed Evangeline Lilly nel thriller \"Dreamland\", un film incentrato sul mondo della droga e sull\u2019effetto negativo degli oppiacei. Le riprese sono ancora in corso. Sar\u00e0, poi, tra i protagonisti del thriller fantascientifico \"Voyagers\", diretto da Neil Burger. Inoltre \u00e8 pronta a riprendere il ruolo di \"Tusk\" e \"Yoga Hosers\" in \"Moose Jaws\", terzo capitolo che conclude la triologia \"True North Trilogy\" diretta da Kevin Smith.\nVita privata.\nNel 2015 la Depp ha aderito al progetto \"Self-Evident Truths\" a supporto della comunit\u00e0 LGBT, contro le etichette sessuali e in quella occasione ha dichiarato di non essere etero al 100%. Definisce, infatti, la sua sessualit\u00e0 fluida. \nNon immune alle critiche di body shaming che la definiscono troppo magra, Lily-Rose ha dichiarato in un\u2019intervista di aver sofferto, anche lei come altre celebrit\u00e0, di anoressia in passato, facendo a lungo i conti con questo disturbo alimentare.\nHa uno stretto rapporto con il padre, al quale ha regalato un braccialetto portafortuna dal quale non si separa mai. Johnny \u00e8 talmente legato alla figlia che si \u00e8 tatuato il suo nome sul petto, sopra il cuore. Inoltre, nel 2016, lei lo ha difeso pubblicamente contro le accuse di abusi rivoltegli dalla ex moglie Amber Heard. \nNel febbraio 2017 la giovane modella e attrice ha posato per la rivista \"Our City of Angels\" insieme alla madre Vanessa Paradis. I ricavi delle vendite sono stati donati a Planned Parenthood.\nDal 2018 al 2020 ha avuto una relazione con l'attore Timoth\u00e9e Chalamet, conosciuto sul set del film \"Il re\".\nDoppiatrici italiane.\nNelle versioni in italiano dei suoi film, Lily-Rose Depp \u00e8 stata doppiata da:"}
{"id": "5960872", "revid": "71433", "url": "https://it.wikipedia.org/wiki?curid=5960872", "title": "Lily-Rose Melody Depp", "text": ""}
{"id": "5960873", "revid": "71433", "url": "https://it.wikipedia.org/wiki?curid=5960873", "title": "Lily Rose Depp", "text": ""}
{"id": "5960876", "revid": "7077", "url": "https://it.wikipedia.org/wiki?curid=5960876", "title": "Monte Katsuragi", "text": "Con ci si pu\u00f2 riferire a diverse montagne giapponesi::\nQuando scritto \"Katsuragi-yama\" si riferisce collettivamente al monte Kong\u014d e allo Yamato Katsuragi"}
{"id": "5960877", "revid": "1442080", "url": "https://it.wikipedia.org/wiki?curid=5960877", "title": "Aulonocara stonemani", "text": "Aulonocara stonemani \u00e8 una specie di pesci della famiglia dei Ciclidi. \u00c8 endemica del Malawi.\nIl suo habitat naturale sono i laghi di acqua dolce. Non \u00e8 considerata specie a rischio dallo IUCN."}
{"id": "5960878", "revid": "287204", "url": "https://it.wikipedia.org/wiki?curid=5960878", "title": "Chiappetta", "text": ""}
{"id": "5960880", "revid": "300067", "url": "https://it.wikipedia.org/wiki?curid=5960880", "title": "Louis Amundson", "text": ""}
{"id": "5960896", "revid": "22475", "url": "https://it.wikipedia.org/wiki?curid=5960896", "title": "Aulonocara stuartgranti", "text": "Aulonocara stuartgranti \u00e8 una specie di pesci della famiglia dei Ciclidi. La si ritrova in Malawi, Mozambico, e Tanzania. Il suo habitat naturale sono i laghi di acqua dolce."}
{"id": "5960897", "revid": "767487", "url": "https://it.wikipedia.org/wiki?curid=5960897", "title": "Hannoverscher Sportverein von 1896 2015-2016", "text": "Organigramma societario.\nArea tecnica"}
{"id": "5960898", "revid": "1494169", "url": "https://it.wikipedia.org/wiki?curid=5960898", "title": "Breakin' Away", "text": ""}
{"id": "5960899", "revid": "76069", "url": "https://it.wikipedia.org/wiki?curid=5960899", "title": "Fidel Socin", "text": "La Fidel Socin \u00e8 stata un'azienda di Bolzano fondata nel 1871 e chiusa nel 1958, fabbricava armoniche, fisarmoniche e armonium.\nStoria.\nFidel (Fedele) Socin, originario della Val di Non si trasferisce a Bolzano, incominciando a costruire armoniche e armonium presso una piccola bottega nell'antica via Macello, attuale via Museo a Bolzano.\nLa ditta Fidel Socin mand\u00f2 per la prima volta i suoi prodotti all'esposizione di Trieste nell'anno 1882 e ottenne ottime recensioni. Le esposizioni degli anni 1887, 1893, 1896, 1900, 1912 ecc, ecc. le riconfermarono.\nDi anno in anno and\u00f2 sempre crescendo la richiesta di strumenti musicali, tanto che essa, per poter soddisfare la sua clientela, dovette aumentare il numero degli operai e gi\u00e0 alla fine del 1890 si rese necessaria la costruzione di un nuovo edificio in Via Regina Elena, attuale via Cassa di Risparmio al civico 20 della citt\u00e0 di Bolzano, dietro l'attuale scuola Dante Alighieri. In questo momento entr\u00f2 a far parte della ditta anche il figlio del fondatore, Ruggero Socin che fino allora aveva curato e perfezionato la sua preparazione tecnica all'estero, presso le pi\u00f9 rinomate fabbriche di strumenti musicali. L'industria cos\u00ec trasferita nel nuovo fabbricato pot\u00e9 avviarsi a un sempre maggiore sviluppo, fino a raggiungere nel 1914 un centinaio di dipendenti. Si dovette allora pensare a un ulteriore ampliamento dell'edificio, ma lo scoppio della prima guerra mondiale paralizz\u00f2 ogni attivit\u00e0 per il richiamo alle armi di tutto il personale.\nFedele Socin mor\u00ec nel 1917 a Bolzano.\nDopo la prima guerra mondiale, nonostante le enormi difficolt\u00e0, la Ditta Fidel Socin allarg\u00f2 ancora la sua attivit\u00e0 e forn\u00ec una merce preziosa per l'esportazione ai mercati inglesi, nordamericani, australiani, svizzeri e tedeschi. La seconda guerra mondiale le impose ancora una sosta, ma nonostante i gravi danni subiti anche a causa di bombardamenti, l'industria ha ripreso, grazie anche all'ingresso del figlio di Ruggero, Bruno, e fabbricava i suoi strumenti con macchine speciali.\nRuggero Socin \u00e8 deceduto a Bolzano il 26 marzo 1958.\nL'azienda venne chiusa - come risulta dal registro delle ditte di Bolzano - in data 11/12/1963 con effetto dal 26/03/1958."}
{"id": "5960908", "revid": "287204", "url": "https://it.wikipedia.org/wiki?curid=5960908", "title": "Galatasaray Spor Kul\u00fcb\u00fc (pallanuoto maschile)", "text": "Il Galatasaray \u00e8 una la sezione di pallanuoto turca della polisportiva Galatasaray Spor Kul\u00fcb\u00fc, con sede nella citt\u00e0 di Istanbul."}
{"id": "5960909", "revid": "1442080", "url": "https://it.wikipedia.org/wiki?curid=5960909", "title": "Aulonocara trematocephala", "text": "Aulonocara trematocephala \u00e8 una specie di pesci della famiglia dei Ciclidi. \u00c8 endemica del Malawi."}
{"id": "5960915", "revid": "122922472", "url": "https://it.wikipedia.org/wiki?curid=5960915", "title": "Monte Yamato Katsuragi", "text": "Il o semplicemente monte Katsuragi, \u00e8 una montagna nella catena del Kong\u014d, a cavallo della linea di confine tra Chihayaakasaka e Gose in Giappone, con un'altezza di 959,2 m. Sul suo territorio transita la linea ferroviaria Kintetsu Gose.\nAlla base della montagna si trovano diversi santuari shinto e templi buddhisti. La montagna \u00e8 accessibile attraverso la funivia Kintetsu Katsuragi sul versante orientale, cos\u00ec come lungo diversi sentieri su tutti i versanti. Sulla sommit\u00e0 si trova il e un campeggio, entrambi gestiti dalle autorit\u00e0 locali.\nTra gli altri nomi con cui \u00e8 conosciuto il monte vi sono monte Kaina, monte Kamo, monte Tenshin e picco Shinoga.\nPosizione.\nIl monte appartiene alla catena montuosa del Kong\u014d e si trova all'interno del Parco seminazionale di Kong\u014d-Ikoma-Kisen, a circa 8,6\u00a0km a nord si trova il monte Nij\u014d, mentre il monte Kong\u014d si trova a circa 5,6\u00a0km a sud-sud-ovest. I suoi versanti sorgono dolcemente dalla pianura.\nIl monte \u00e8 stato generato dall'orogenesi ed \u00e8 composto di granito scistoso ricoperto da un sottile strato di sabbia e suolo alluvionale.\nNomi.\nLa catena del Kong\u014d \u00e8 stata in precedenza chiamata prima di assumere il nome corrente. Lo Yamato Katsuragi \u00e8 stato chiamato storicamente in diversi modi: nell'epoca dell'antica Provincia di Yamato \u00e8 stato chiamato , e . Nell'antica Provincia di Kawachi era chiamato .\nAccesso e attrazioni.\nSul lato orientale della montagna si trova la funivia Kintetsu Katsuragi che trasporta i visitatori dalla alla base della montagna fino alla vicino alla cima. La funivia \u00e8 gestita dalle Ferrovie Kintetsu. L'ascesa dura circa cinque minuti ed \u00e8 lunga 1,4\u00a0km.\nIl monte \u00e8 attraversato da diversi sentieri. Il serpeggia sotto alla funivia e richiede circa 70-80 minuti per completare la salita. Il segue un percorso verso nordovest prima di curvare infine verso sudovest e richiede circa due ore per salire in cima alla montagna attraversando campi di e boschi di faggi vicino al termine del sentiero.\nIl sentiero che partendo dal nella vicina Katsuragi prosegue per circa 3\u00a0km verso occidente prima di incontrarsi con il sentiero principale per svoltare quindi verso sud per circa 4\u00a0km. Il percorso richiede circa 3 ore e mezza.\nSul versante di Osaka ci sono quattro sentieri diversi. Il primo inizia alla fermata del bus Kano vicino alla scuola elementare Shiraki a Kanan e pu\u00f2 essere percorso in circa 4 ore. Il secondo inizia vicino alla fermata del bus Kauchi vicino alle scuole elementari Kauchi e richiede circa tre ore. I due rimanenti percorsi di circa pari lunghezza iniziano entrambi da sud vicino all'ingresso del tunnel Mizukoshi (sulla strada nazionale 309) e proseguono uno verso est e l'altro verso ovest. Quello che dirige a est passa per il Tsutsujien, un parco (caratterizzato da rododendri) appena a sud del rifugio.\nAmbiente.\nLa citt\u00e0 di Katsuragi gestisce due parchi cittadini vicino alla base della montagna, il a nordest della base e il parco Yashikiyama 1,2\u00a0km ancora pi\u00f9 a nordest. Da entrambi i parchi si gode una buona vista della montagna e degli altri monti circostanti.\nVicino al monte ci sono numerosi santuari shintoisti e templi buddisti:"}
{"id": "5960916", "revid": "1305772", "url": "https://it.wikipedia.org/wiki?curid=5960916", "title": "Figlie del Divin Salvatore", "text": ""}
{"id": "5960919", "revid": "120994741", "url": "https://it.wikipedia.org/wiki?curid=5960919", "title": "Franck Passi", "text": "Biografia.\n\u00c8 il fratello di un altro ex calciatore, il nazionale francese G\u00e8rald Passi.\nCarriera.\nCalciatore.\nClub.\nHa giocato per varie compagini francesi come il Montpellier(1983-1986), l'Olympique Marsiglia (1986-1988), il Tolosa (1988-1990), Sporting Toulon Var (1990-1993) e il Monaco (1993-1994). Poi ha giocato in Spagna con il Compostela (1994-1999) ed ha terminato la carriera in Inghilterra con il Bolton giocando con gli inglesi dal 1999 al ritiro nel 2001.\nAllenatore.\nHa lavorato come osservatore e talent scout per uno dei suoi vecchi club, Olympique Marsiglia, tra il 2007 e il 2010, prima di diventare allenatore della squadra riserve del club nel maggio 2010. Nel 2012 ha ottenuto una nuova promozione, questa volta come assistente dell'allenatore \u00c9lie Baup. Dopo la partenza di Baup nel dicembre 2013 ha continuato a svolgere il ruolo di assistente con Jos\u00e9 Anigo, cos\u00ec come con l'allenatore argentino Marcelo Bielsa.\nL'8 agosto 2015, a seguito delle dimissioni di Bielsa, \u00e8 stato nominato allenatore ad interim del club. Il 19 aprile 2016, dopo l'esonero di M\u00edchel che era subentrato all'allenatore argentino, \u00e8 stato nominato nuovamente allenatore ad interim. Ha condotto i marsigliesi alla finale di Coppa di Francia dopo nove anni, ma ha perso per 4-2 contro il PSG. In campionato la squadra non \u00e8 andata oltre il 13\u00ba posto, peggiore piazzamento in Ligue 1 degli ultimi quindici anni.\n\u00c8 stato poi confermato per la stagione successiva, ma il 20 ottobre 2016, dopo la nona giornata, \u00e8 stato esonerato dopo aver accolto 13 punti in 9 partite.\nIl 14 febbraio 2017 \u00e8 divenuto il nuovo allenatore del Lilla dopo la venticinquesima giornata. Ha guidato la squadra sino al termine della stagione.\nIl 13 ottobre 2018 diventa vice di Thierry Henry al , sostituendolo ad interim dopo il suo esonero il 24 gennaio 2019 e fino alla nomina di Leonardo Jardim."}
{"id": "5960921", "revid": "228587", "url": "https://it.wikipedia.org/wiki?curid=5960921", "title": "Il meglio di Cristiano Malgioglio", "text": "Il meglio di Cristiano Malgioglio \u00e8 una raccolta del cantante Cristiano Malgioglio, pubblicata nel 1998 dall'etichetta discografica D.V. More Record. \u00c8 la ristampa, con nuova grafica e nuove foto, della raccolta \"Le hits del cuore\"."}
{"id": "5960923", "revid": "1173824", "url": "https://it.wikipedia.org/wiki?curid=5960923", "title": "La Compagnia dell'Immacolata Concezione (Alcamo)", "text": ""}
{"id": "5960935", "revid": "81145696", "url": "https://it.wikipedia.org/wiki?curid=5960935", "title": "Simon Sterling", "text": ""}
{"id": "5960948", "revid": "110157", "url": "https://it.wikipedia.org/wiki?curid=5960948", "title": "VolleyLigaen 2015-2016 (maschile)", "text": "La VolleyLigaen 2015-2016 si \u00e8 svolta dal 3 ottobre 2015 al 14 aprile 2016: al torneo hanno partecipato otto squadre di club danesi e la vittoria finale \u00e8 andata per la quinta volta, la seconda consecutiva, al Gentofte Volley.\nRegolamento.\nFormula.\nLe squadre hanno disputato un girone all'italiana, con gare di andata e ritorno; al termine della \"regular season\":\nCriteri di classifica.\nSe il risultato finale \u00e8 stato di 3-0 o 3-1 sono stati assegnati 3 punti alla squadra vincente e 0 a quella sconfitta, se il risultato finale \u00e8 stato di 3-2 sono stati assegnati 2 punti alla squadra vincente e 1 a quella sconfitta.\nL'ordine del posizionamento in classifica \u00e8 stato definito in base a:\nSquadre partecipanti.\nAl campionato di VolleyLigaen 2015-16 hanno partecipato otto squadre: quelle neopromossa dalla 1. Division sono state l'ASV Volleyball Aarhus e il Lyngby-Gladsaxe Volley."}
{"id": "5960949", "revid": "1214201", "url": "https://it.wikipedia.org/wiki?curid=5960949", "title": "Karl Holmberg", "text": "Biografia.\n\u00c8 figlio dell'ex giocatore di hockey Mikael Holmberg.\nCarriera.\nClub.\nCresciuto nelle giovanili del Rynninge IK, nel 2008 \u00e8 entrato a far parte della prima squadra del Karlslunds IF. Nel corso della stagione seguente, \u00e8 stato girato in prestito in quinta serie nazionale all'\u00d6rebro SK Ungdom, la seconda squadra dell'\u00d6rebro SK. Rientrato al Karlslunds IF, vi \u00e8 rimasto un ulteriore anno.\nA partire dal 2011 \u00e8 diventato un giocatore dell'\u00d6rebro SK a titolo definitivo, ma nel corso della stagione ha giocato quasi sempre in quarta serie nella squadra riserve, ad eccezione di una breve apparizione in Allsvenskan con la prima squadra in occasione della sconfitta del 28 agosto 2011 a Helsingborg (2-0).\nNel 2012 ha trovato spazio in prima squadra: su 25 presenze collezionate in campionato, in 15 occasioni \u00e8 partito nell'undici titolare. L'anno successivo, con l'\u00d6rebro appena retrocesso in Superettan, \u00e8 risultato essere il secondo miglior marcatore della sua squadra con 10 reti segnate che hanno contribuito al ritorno in Allsvenskan. Prima dell'inizio della stagione 2014 ha prolungato il proprio contratto con i bianconeri.\nNel luglio 2016, a met\u00e0 campionato e a pochi mesi dalla scadenza del suo contratto, Holmberg \u00e8 passato dall'\u00d6rebro all'IFK Norrk\u00f6ping legandosi fino al termine della stagione 2019. Con la nuova maglia ha concluso la stagione con 12 presenze e 4 reti.\nL'Allsvenskan 2017 ha visto Holmberg laurearsi capocannoniere del torneo, seppur in coabitazione con Magnus Eriksson. In 30 partite giocate ha realizzato 14 reti, mentre la squadra ha chiuso la stagione al 6\u00ba posto in classifica. Durante il campionato 2018 ha realizzato 9 gol in 28 partite, nel corso del torneo successivo invece \u00e8 andato in rete per 4 volte, alternando partite da titolare (10) ad altre in cui \u00e8 subentrato dalla panchina (15).\nNel gennaio 2020 si \u00e8 trasferito a parametro zero al Djurg\u00e5rden, club che due mesi prima si era laureato campione di Svezia. Qui Holmberg ha trovato in rosa Emir Kujovi\u0107, attaccante che era stato il suo predecessore al Norrk\u00f6ping, superandolo in gran parte delle occasioni nelle preferenze del duo di tecnici Kim Bergstrand e Thomas Lagerl\u00f6f. Al suo primo campionato con gli stoccolmesi, Holmberg ha segnato 9 gol in 30 partite, mentre nell'Allsvenskan 2021 ha totalizzato 2 reti in 24 presenze.\nNazionale.\nIl 7 gennaio 2018, contro l'Estonia, ha giocato e segnato un gol nella sua prima partita con la Nazionale maggiore impegnata nella tourn\u00e9e di Abu Dhabi. La rosa, sperimentale, vedeva convocati solo giocatori provenienti dai campionati scandinavi."}
{"id": "5960958", "revid": "729019", "url": "https://it.wikipedia.org/wiki?curid=5960958", "title": "Bengal Army", "text": "Il Bengal Army (in italiano: \"Esercito del Bengala\") era l'esercito della cosiddetta Presidenza del Bengala, una delle tre entit\u00e0 amministrative (\"Presidenze\", in inglese: \"Presidencies\") in cui era suddiviso nel XIX secolo il territorio dell'India britannica.\nNella prima fase della dominazione britannica i tre eserciti delle Presidenze, il Bengal Army, il Bombay Army e il Madras Army, appartenevano ufficialmente, come le stesse Presidenze amministrative, alla Compagnia britannica delle Indie orientali, fino al Government of India Act 1858 che stabil\u00ec, in seguito ai drammatici eventi della Ribellione indiana del 1857, lo scioglimento della Compagnia delle Indie e il trasferimento delle tre Presidenze e dei tre rispettivi eserciti, direttamente sotto l'autorit\u00e0 dell'Impero britannico.\nNel 1895 i tre eserciti, compreso il Bengal Army, furono aggregati insieme per formare il British Indian Army.\nNel primo periodo della sua esistenza, il Bengal Army, i cui sepoy erano reclutati soprattutto tra la razza marziale Rajput, era il pi\u00f9 grande e potente dei tre eserciti della Compagnia delle Indie e svolse un ruolo decisivo nelle guerre di espansione contro Sikh e Afghani. Nel 1857 furono soprattutto i sepoys del Bengal Army che si ammutinarono in massa all'inizio della ribellione e che costituirono le forze principali degli insorti contro il dominio britannico.\nStoria.\nOrigini.\nIl Bengal Army prese origine ufficialmente con la costituzione nel 1756 di un primo reggimento di fanteria europeo (metropolitano) nei territori dei possedimenti britannici. In realt\u00e0 la Compagnia delle Indie orientali aveva in precedenza organizzato e schierato nel Bengala una piccola forza armata di mercenari olandesi ed euroasiatici che peraltro era stata distrutta nei combattimenti contro il Nawab del Bengala che il 30 giugno del 1756 aveva conquistato Calcutta.\nAl servizio della Compagnia delle Indie orientali.\nNel 1757 venne creato il battaglione \"Lal Paltan\", che fu la prima unit\u00e0 militare di sepoy reclutata localmente nei territori del Bengala. Questo primo reparto di sepoys venne principalmente costituito con soldati nativi Bhumihar, Rajput e Pathan, provenienti in gran parte dal Bihar e dall'Oudh, che avevano prestato servizio nell'esercito del Nawab. Nonostante il suo nome ufficiale, la Bengal Army non era costituito da sepoys provenienti effettivamente dal territorio del Bengala moderno.\nAddestrate e equipaggiati secondo i metodi e i regolamenti previsti dall'Esercito britannico, queste forze sepoy mostrarono per la prima volta il loro valore nella battaglia di Plassey del 1757 e negli anni seguenti, fino al 1764, la Compagnia delle Indie arruol\u00f2 altri 20 battaglioni indiani. Le autorit\u00e0 britanniche continuarono ad espandere sistematicamente la Bengal Army che nel 1796 era formata da tre battaglioni di artiglieria europea (britannica), tre reggimenti di fanteria europea, dieci reggimenti di cavalleria indiana e dodici reggimenti, ciascuno con due battaglioni, di fanteria sepoys, la cosiddetta Bengal Native Infantry\nNel 1824 la Bengal Army venne ampiamente riorganizzata; la fanteria regolare sepoy venne raggruppata in 68 reggimenti Bengal Native Infantry, ognuno formato da un solo battaglione, numerati in ordine crescente sulla base della loro data ufficiale di costituzione. Altri nove reggimenti sepoy furono successivamente arruolati, mentre tra il 1826 e il 1843 alcuni reparti gi\u00e0 esistenti vennero sciolti. Al momento della prima guerra anglo-afghana (1839-1842), la Bengal Army aveva ormai raggiunto un ruolo dominante nell'ordine di battaglia delle forze a disposizione della Compagnia delle Indie orientali. L'esercito del Bengala infatti era costituito da 74 battaglioni di fanteria regolare sepoy Bengal Native Infantry, mentre il Madras Army aveva 52 battaglioni e il Bombay Army solo 26 battaglioni; erano presenti nel subcontinente indiano anche 24 battaglioni dell'esercito britannico. I sepoy della Bengal Army erano inoltre pi\u00f9 alti e maggiormente prestanti fisicamente dei soldati dei reparti di truppe indiane meridionali ed erano altamente considerati dal punto di vista dell'efficienza militare dalle autorit\u00e0 militari britanniche che assegnavano la massima importanza alle caratteristiche fisiche dei soldati a disposizione.\nDurante gli anni 1840, nella Bengal Army vennero costituite le prime unit\u00e0 di fanteria e cavalleria irregolare. Questi reparti erano formazioni stabilmente organizzate ma con minore addestramento formale e con un numero inferiore di ufficiali britannici rispetto ai battaglioni regolari sepoys della Bengal Native Infantry. La principale fonti di reclutamento rimanevano le caste superiori Brahmin e Rajput del Bihar e dell'Oudh anche se otto reggimenti di cavalleria regolare era formati principalmente con Pathan musulmani (\"sowars\"). Durante gli anni 1840 e l'inizio degli anni 1850 un certo numero di Gurkha nepalesi e Sikh del Punjab furono aggregati al Bengal Army; questi sepoys Gurkha e Sikh erano generalmente inseriti in unit\u00e0 distinte ma in alcuni casi erano anche incorporati all'interno degli esistenti reggimenti di Bengal Infantry.\nLa ribellione del 1857.\nAll'interno della Bengal Army erano presenti principalmente sepoy di religione hindu, che predominavano nettamente tra gli 84 reggimenti di fanteria e cavalleria regolare; i musulmani invece costituivano larga parte dei 18 reparti di cavalleria irregolare. I sepoys era profondamente legati alla propriet\u00e0 fondiaria e alle tradizioni della societ\u00e0 indiana; nei primi anni della sua esistenza, la Compagnia delle Indie toller\u00f2 e in parte anche incoraggi\u00f2 il mantenimento dei privilegi di casta e di costumi all'interno della Bengal Army che reclutava i suoi soldati regolari quasi esclusivamente tra i proprietari terrieri Brahmin e Rajput del Bihar e dell'Oudh. Questi sepoys erano conosciuti anche come Purbiya. Dal 1840 in avanti questi privilegi e tradizioni iniziarono ad essere minacciati dal processo di modernizzazione attivato dalle autorit\u00e0 britanniche a Calcutta; i sepoy erano profondamente legati al loro grande prestigio e stato sociale rituale ed erano estremamente sensibili a quelli che potevano essere percepiti come tentativi di mettere in discussione la situazione di fatto.\nI sepoys della Bengal Army inoltre divennero gradualmente sempre pi\u00f9 insoddisfatti di altri aspetti della vita militare all'interno dell'esercito della Compagnia delle Indie. La loro paga era relativamente bassa e dopo che l'Oudh e il Punjab furono annessi nei possedimenti britannici, i soldati indiani non ricevettero pi\u00f9 un premio extra (la cosiddetta \"batta\" o \"bhatta\") per aver prestato servizio in queste regioni che non erano pi\u00f9 considerate \"missioni all'estero\". Nel 1856 la Compagnia delle Indie promulg\u00f2 un nuovo \"Enlistment Act\" che allarm\u00f2 fortemente i sepoys; esso prevedeva in teoria che ogni unit\u00e0 del Bengal Army avrebbe potuto essere inviata in missione anche oltremare. Anche se il decreto legislativa avrebbe dovuto applicarsi solo alle nuove reclute, i sepoys gi\u00e0 in servizio temevano che la legge avrebbe potuto essere ugualmente applicata retroattivamente anche a loro. Un hindu delle caste superiori che avesse dovuto viaggiare nelle disagevoli condizioni di una nave da trasporto truppe non avrebbe potuto mangiare il suo cibo e non avrebbe potuto seguire i suoi rituali, rischiando in questo modo di perdere i suoi privilegi di casta.\nAll'inizio del 1857 la tensione crebbe ancora e alcuni incidenti precedettero l'esplosione della grande ribellione dei sepoys che avrebbe avuto inizio nel maggio 1857. A febbraio 1857 sorse il famoso problema del nuovo munizionamento per i fucili Enfield fornito alle truppe dell'esercito indiano. Il 26 febbraio i sepoys del 19\u00b0 Bengal Native Infantry manifestarono grande preoccupazione per le nuove cartucce in distribuzione al reparto che, secondo notizie che si diffusero rapidamente, sarebbero state preparate con carta ingrassata con carni bovine e suine. I sepoy avrebbero dovuto aprire con i denti le nuove cartucce e quindi sarebbero venuti a contatto con componenti delle carni dei due animali rituali sacri alle religioni hindu e musulmana; questo timore urt\u00f2 enormemente la sensibilit\u00e0 religiosa dei soldati indiani. Dopo la drammatica ribellione del sepoy Mangal Pandey del 34\u00b0 Bengal Native Infantry nel terreno di manovra di Barrackpore, vicino a Calcutta, iniziata il 29 marzo 1857, la rivolta della Bengal Army esplose e si diffuse rapidamente nel mese di maggio 1857, mettendo in grande difficolt\u00e0 l'apparato amministrativo della Compagnia delle Indie e i deboli reparti britannici presenti in India.\nLa grande maggioranza dell'esercito del Bengala si ribell\u00f2 e partecip\u00f2 alla rivolta contro le autorit\u00e0 britanniche; secondo William Dalrymple su 139.000 sepoys effettivi nell'armata, solo circa 7.000 rimasero fedeli alla Compagnia delle Indie e non aderirono alla ribellione. In totale 64 reggimenti regolari di fanteria e cavalleria della Bengal Army si ammutinarono durante la rivolta indiana del 1857-1859 o furono sciolti dalle autorit\u00e0 in quanto la loro fedelt\u00e0 era considerata estremamente dubbia. La ribellione venne sconfitta dopo battaglie sanguinose, rappresaglie massicce e atti di crudelt\u00e0 di entrambe le parti, con l'impiego da parte britannica contro i sepoys ammutinati, di reparti anglo-indiani fedeli, trasferiti d'urgenza soprattutto dal Punjab e dalla frontiera afghana.\nI reggimenti di fanteria della Bengal Army al momento della ribellione indiana.\nDopo la ribellione.\nDal 1858 in avanti, le autorit\u00e0 britanniche ridussero fortemente la presenza nella Bengal Army ricostituita, dei sepoys hindu provenienti dalla caste pi\u00f9 elevate che erano state considerati i principali responsabili della ribellione del 1857. La nuova Bengal Army era meno omogenea dal punto di vista etnico e culturale essendo costituita in gran parte questa volta da musulmani del Punjab, Sikh, Gurkha, Beluci e Pathan. Rimasero tuttavia a far parte del nuovo esercito anche dodici reggimenti di Bengal Native Infantry preesistenti alla ribellione del 1857 che mantennero la loro area di reclutamento, le tradizioni e le uniformi dei vecchi reparti della Bengal Army\nNel 1895 il sistema delle tre armate separate collegate alle Presidenze venne abolito e il British Indian Army fu completamente riorganizzato e suddiviso in quattro strutture di comando territoriali, ognuna guidata da un tenente generale. Ufficialmente quindi la Bengal Army cess\u00f2 di esistere e venne al suo posto costituito il \"Bengal Command\"; gli altri quattro organismi di comando furono il \"Madras Command\", che comprendeva anche la Birmania, il \"Punjab Command\", che includeva la frontiera nord-occidentale del dominio britannico, e il \"Bombay Command\" che era responsabile anche per il possedimento di Aden."}
{"id": "5960966", "revid": "466539", "url": "https://it.wikipedia.org/wiki?curid=5960966", "title": "Emily Skeggs", "text": "Biografia.\n\u00c8 nota soprattutto per aver interpretato Alison Bechdel nel musical \"Fun Home\" a Broadway, una performance che le ha valso il Theatre World Award e una candidatura al Tony Award alla miglior attrice non protagonista in un musical. Ha recitato anche in diverse opere di prosa, tra cui \"Macbeth\", \"Sei personaggi in cerca d'autore\", \"Dancing at Lughnasa\", \"Molto rumore per nulla\", \"Robin Hood\" e \"Piccola citt\u00e0\"."}
{"id": "5960967", "revid": "415140", "url": "https://it.wikipedia.org/wiki?curid=5960967", "title": "Esercito del Bengala", "text": ""}
{"id": "5960970", "revid": "767487", "url": "https://it.wikipedia.org/wiki?curid=5960970", "title": "Yoga Hosers - Guerriere per sbaglio", "text": "Yoga Hosers - Guerriere per sbaglio (\"Yoga Hosers\") \u00e8 un film del 2016 scritto e diretto da Kevin Smith.\nIl film \u00e8 il secondo capitolo della trilogia \"True North\", iniziata con \"Tusk\" e che si concluder\u00e0 con \"Moose Jaws\", di prossima realizzazione.\nTrama.\nColleen Collette e Colleen McKenzie sono due tipiche ragazze di 15 anni che trascorrono le loro giornate a studiare yoga con il loro guru, Yogi Bayer, e che dopo la scuola lavorano in un minimarket a Manitoba chiamato Eh-2-Zed. Fanno anche parte di una cover band chiamata Glamthrax, con il loro amico di 35 anni, Ichabod, alla batteria. Le due sono invitate a una festa da un uomo molto popolare, Hunter Calloway, oggetto degli affetti di Colleen M. Il giorno dopo, a scuola, l'insegnante di storia delle ragazze racconta alla classe come una volta il partito nazista ebbe un'influenza su Winnipeg: guidati dall'auto-proclamato \"F\u00fchrer canadese\" Adrien Arcand e dal suo braccio destro Andronico Arcano, i nazisti canadesi erano infatti una grande forza capace di incutere terrore. Arcand fu in seguito arrestato dalle autorit\u00e0 federali, ma Andronico Arcano non venne mai trovato.\nIl padre di Colleen C, Bob, proprietario dell'Eh-2-Zed, e la sua ragazza Tabitha, direttore del negozio, decidono all'improvviso di fare un viaggio alle Cascate del Niagara, lasciando le ragazze a gestire il negozio la notte della festa di Hunter. Le due Colleen invitano Hunter e il suo amico Gordon Greenleaf a trasferire la festa nel negozio in modo da potervi partecipare anche loro. Colleen M accompagna Hunter nella stanza sul retro dietro sua richiesta, solo per scoprire che Hunter e Gordon sono in realt\u00e0 satanisti che desiderano sacrificare e smembrare le due ragazze. Prima che questo possa accadere, un esercito di piccoli mostri chiamati Bratzis (nazisti alti un metro fatti di bratwurst) attacca e uccide i due uomini. Usando le loro abilit\u00e0 yoga, le ragazze combattono e sconfiggono i Bratzis, ma vengono presto arrestate per l'omicidio di Hunter e Gordon.\nIl leggendario cacciatore di taglie Guy LaPointe, che ha avuto un incontro con le ragazze una volta, arriva alla stazione di polizia per interrogarle, ma crede alla testimonianza delle due omonime e desidera aiutarle a provare la loro innocenza. Dopo averli rapiti fuori dalla stazione e averli riportati all'Eh-2-Zed, LaPointe e le due Colleen sono stati messi fuori combattimento dai Bratzis. I tre vengono portati in un covo sotterraneo situato sotto il negozio dove trovano il maestro dei Bratzis, Andronico Arcano. Arcano rivela a LaPointe e alle ragazze che un tempo aveva sognato di diventare un artista. Dopo aver visto ridicolizzare il suo lavoro da vari critici, decise di diventare uno scienziato del movimento nazista canadese. I nazisti lo hanno cos\u00ec nascosto nel covo sotterraneo per creare un esercito di cloni allo scopo di conquistare il Canada e gli Stati Uniti. I cloni, fatti con il bratwurst e il DNA di Arcano, avevano bisogno di un'incubazione lunga 100 anni prima che fossero completamente sviluppati, quindi Arcano si congel\u00f2 criogenicamente fino al momento in cui lui e i suoi cloni potevano risorgere.\nQuesto processo \u00e8 stato interrotto quando una interruzione di corrente a Eh-2-Zed 70 anni pi\u00f9 tardi ha causato lo scongelamento dei Bratzis e l'interruzione dell'incubazione dei cloni, che li ha fatti rimpicciolire. Venuto a conoscenza del fatto che il partito nazista era stato sconfitto da tempo, Arcano ha iniziato una nuova missione per uccidere tutti i critici come vendetta verso coloro che hanno recensito negativamente i suoi primi lavori, rivelando di aver costruito un mostro alto tre metri, ottenuto da varie parti dei corpi delle vittime dei Bratzis, per compiere le sue azioni omicide. Questo \"Golem Goalie\", chiamato Portiere Possente, \u00e8 controllato dai Bratzis che lo gestiscono dal suo interno. Il Golem uccide Arcano perch\u00e8 critica il suo atteggiamento verso le ragazze e poi si avventa su di loro. Le due Colleen ancora una volta usano le loro abilit\u00e0 yoga per sconfiggere il gigante. Dopo essere state soprannominate \"Eroiche Commesse\" dai media, le due Colleen ritornano alle loro vite normali e terminano il film con una cover di \"Oh, Canada\", accompagnate alla chitarra da Guy LaPointe.\nDistribuzione.\nIl film \u00e8 stato presentato in anteprima a gennaio al Sundance Film Festival 2016 e distribuito nelle sale cinematografiche statunitensi dal 29 luglio 2016.\n\u00c8 stato presente nella sezione After Hours del 34\u00b0 Torino Film Festival."}
{"id": "5960973", "revid": "1305772", "url": "https://it.wikipedia.org/wiki?curid=5960973", "title": "Kasagi", "text": "Con Kasagi ci si pu\u00f2 riferire a:"}
{"id": "5960981", "revid": "125285441", "url": "https://it.wikipedia.org/wiki?curid=5960981", "title": "Moogerfooger", "text": "Il moogerfooger \u00e8 un complemento per sintetizzatori Moog utilizzato principalmente per creare regolazioni personalizzate; va utilizzato collegandolo ad un sintetizzatore tramite un'uscita audio (di solito un moogerfooger ne possiede almeno 9). \u00e8 molto piccolo: possiede 2 oscillatori (uno per il tipo di onda sonora e uno LFO, ma variano a seconda del modello) e un'uscita MIDI. Necessita di un'alimentazione di 9 volt.\nQuesto tipo di sintetizzatore Moog viene usato in tv dal 22 settembre 1997 nell'edizione della notte del TG5 e nella stessa testata giornalistica di Canale 5 riproduce lo squillo del campanello di un cancello. Veniva usato nei primi due anni, poi raramente, dopo dal 16 aprile 2018 al 18 aprile 2019 e dal 28 luglio al 2 agosto 2021, anche nell'edizione della mattina del telegiornale."}
{"id": "5960987", "revid": "640129", "url": "https://it.wikipedia.org/wiki?curid=5960987", "title": "Lee Kang-sheng", "text": " Appare in tutti i film di Tsai Ming-liang.\nBiografia.\nL'incontro con Tsai Ming-liang.\nLee Kang-sheng nasce a Taipei nel 1968. Fin da subito si mette in luce come attore. Folgorante, per la sua carriera, sar\u00e0 l'incontro con Tsai Ming-liang, regista (allora) televisivo che lo invit\u00f2 a partecipare al suo film tv \"All the Corners of the World\" (1989).\nI film con Tsai Ming-liang.\n\u00c8 un sodalizio artistico che dura da vent'anni e che ha permesso a Kang-sheng di passare sul grande schermo con pellicole come \"Xiao hai\" (1991), \"Vive l'amour\" (1994), \"The Hole - Il buco\" (1998), \"Il fiume\" (1997), \"Che ora \u00e8 laggi\u00f9?\" (2001), \"Bu san\" (2003), \"Il gusto dell'anguria\" (2005), \"Face\" (2009) con Jeanne Moreau e tanti altri.\nLa carriera da regista.\nNel 2003, decide anche lui di tentare la strada da regista e dirige Miao Tien, Chea Chang e Lu Yi-ching in \"Bu jian\"; seguiranno \"Help Me Eros\" (2007) e il film collettivo \"Taipei 24H\" (2009)."}
{"id": "5960992", "revid": "107063562", "url": "https://it.wikipedia.org/wiki?curid=5960992", "title": "Breakin' Away (Al Jarreau)", "text": "Breakin' Away \u00e8 un album del cantante statunitense Al Jarreau, pubblicato dall'etichetta discografica Warner Bros. nel 1981.\nL'interprete ha scritto il testo dello standard \"Blue Rondo a la Turk\" di Dave Brubeck, rinominato per l'occasione \"(Round, Round, Round) Blue Rondo a la Turk\", e partecipato alla composizione di altri 5 brani insieme a Tom Canning e Jay Graydon, che \u00e8 anche produttore del disco.\nDall'album sono stati tratti i singoli \"We're in This Love Together\", \"Breakin' Away\", \"Teach Me Tonight\" e \"Roof Garden\"."}
{"id": "5960994", "revid": "599013", "url": "https://it.wikipedia.org/wiki?curid=5960994", "title": "Figlie del Divin Salvatore (Buenos Aires)", "text": "Le Figlie del Divin Salvatore (in spagnolo \"Hijas del Divino Salvador\") sono un istituto religioso femminile di diritto pontificio: le suore di questa congregazione pospongono al loro nome la sigla H.D.S.\nStoria.\nLe origini della congregazione risalgono al 1795, quando Mar\u00eda Antonia de Paz y Figueroa fond\u00f2 a Buenos Aires un beaterio per promuovere gli esercizi spirituali secondo il metodo di sant'Ignazio di Loyola.\nNel 1860 l'arcivescovo di Buenos Aires, Mariano Jos\u00e9 de Escalada, diede alla comunit\u00e0 un primo regolamento e nel 1878 il suo successore, Federico Le\u00f3n Aneiros, introdusse tra le beate della casa di esercizi la vita comune e l'osservanza dei tre voti di religione; le suore nel 1895 si dotarono di nuovi statuti e adottarono il nome di Figlie del Divin Salvatore.\nL'istituto ricevette il pontificio decreto di lode il 19 maggio 1933 e le sue costituzioni furono approvate definitivamente dalla Santa Sede il 26 gennaio 1942.\nLa beatificazione della fondatrice, in religione madre Maria Antonia di San Giuseppe, fu approvata da papa Francesco nel 2016.\nAttivit\u00e0 e diffusione.\nLe religiose si dedicano all'opera degli esercizi spirituali, all'educazione della giovent\u00f9 e alla preservazione delle pericolanti.\nLa sede generalizia \u00e8 a Buenos Aires.\nNel 2003 la congregazione contava 27 religiose in 8 case."}
{"id": "5960997", "revid": "287204", "url": "https://it.wikipedia.org/wiki?curid=5960997", "title": "Caicara del Orinoco", "text": "Caicara del Orinoco \u00e8 una citt\u00e0 del Venezuela situata nello Stato di Bol\u00edvar e in particolare nel comune di Cede\u00f1o."}
{"id": "5961001", "revid": "984922", "url": "https://it.wikipedia.org/wiki?curid=5961001", "title": "Bejuma", "text": "Bejuma \u00e8 una citt\u00e0 del Venezuela situata nello Stato di Carabobo e in particolare nel comune di Bejuma."}
{"id": "5961003", "revid": "1543377", "url": "https://it.wikipedia.org/wiki?curid=5961003", "title": "Fonte della Noce", "text": "Fonte della Noce \u00e8 una fontana storica della citt\u00e0 di Teramo in Abruzzo. \nIl sito che l'accoglie si trova in via Fonte della Noce, all'interno dell'area naturale del Parco fluviale del Vezzola a pochi passi dal centro cittadino.\nStoria.\nL'impianto della fontana \u00e8 stato costruito in epoca medievale e destinato alla distribuzione dell'acqua potabile. Nel corso del tempo, fino agli anni Trenta del periodo interbellico, ha contribuito a soddisfare il fabbisogno idrico della zona nord della citt\u00e0, quando l'acqua corrente non era ancora stata condotta all'interno delle abitazioni. \u00c8 stato utilizzato, inoltre, anche come lavatoio pubblico ed abbeveratoio.\nLa fonte prende la denominazione \"\"della Noce\" per la presenza delle innumerevoli piante di noce che vi sono nelle sue vicinanze che, con i loro arbusti e le loro chiome, ne caratterizzano l'ambiente circostante.\nSi trova notizia di un'opera di restauro della fonte, per assicurarne la conservazione, negli Annali civili del Regno delle due Sicilie dell'anno 1835.\nLa visita alla fonte di Giovanna d'Aragona.\nIl luogo \u00e8 noto e ricordato anche nelle vicende storiche teramane poich\u00e9 fu visitato dalla regina Giovanna di Trast\u00e1mara, pi\u00f9 nota come Giovanna d'Aragona, principessa della corona d'Aragona e regina consorte, poi vedova, del re Ferdinando I di Napoli. La sovrana, nel mese di luglio dell'anno 1514, trascorse cinque giorni nella citt\u00e0 di Teramo per acquisirne il possesso.\nLo storico Mutio d\u00e8 Muzji ha narrato, con dovizia di particolari, tutti gli accadimenti del soggiorno della regnante e della sua corte, tra i quali la visita alla Fonte della Noce.\nSecondo quanto riportato dal Muzji, Giovanna d'Aragona rimase particolarmente colpita da queste acque, limpide e fresche, ed ordin\u00f2 di allestire il banchetto di una cena, allietata da musici e danzatori, da consumare presso l'area della fontana.\n\u00ab\"Si trattenne la Regina in questa Citt\u00e0 per lo spatio di cinque giorni, dove hebbe grandissimo gusto, e soddisfazione, havendo visitate tutte le Chiese, e Reliquie, che in essa vi sono, et havendo anche per gusto voluto andare a vedere l'Acquaviva luoco di molto spasso in questa Citt\u00e0 per li molti herbaggi, et acque limpide, che vi sono, che la regina, e tutti quei Signori, che l'accompagnavano si hebbero gran gusto, le fu anche dalla Citt\u00e0 fatta una cena alla fonte della Noce che ricev\u00e9 gusto mirabile\"\u00bb.\nLo storiografo Niccola Palma, riprendendo dalle parole del Mutji, ha tramandato anch'egli i particolari dell'allestimento per il banchetto voluto dalla regina d'Aragona nel secondo giorno della sua presenza a Teramo. Per accogliere il convivio della sovrana, i Signori del Reggimento composero intorno alla fonte due boschetti di piante e di rami intrecciati di pioppi che ombreggiassero e rendessero pi\u00f9 dilettevole lo spazio. Un boschetto fu sistemato tra la fonte e le mura della citt\u00e0, mentre l'altro nell'area pi\u00f9 a destra del perimetro. Nei due albereti, cos\u00ec ricostruiti, si nascosero i musici e 12 danzatori, vestiti \u00ab\"alla moresca\"\u00bb, che con varie uscite intrattennero i commensali. Furono, inoltre, formate due fonti artificiali, una in cui scorreva copiosamente l'acqua e nella seconda del vino rosso. Giovanna d'Aragona ebbe una tavola separata, rispetto al resto dei cortigiani del suo seguito, in cui desin\u00f2 con sua figlia. La reale comitiva rimase presso la fonte fino al calar della sera.\nA ricordo di questo evento, una lapide che reca scolpite le parole della descrizione del Muzji, \u00e8 stata posta in occasione del quattrocentesimo anno dalla visita della sovrana.\nArchitettura.\nFonte della Noce dispone le sue semplici ed essenziali linee architettoniche su un'ampia ed ariosa area rettangolare delimitata da tre alte pareti in muratura, erette con pietre e laterizi, disposte a \" C \"\". Il quarto lato \u00e8 perimetrato da un basso muretto dotato di apertura che ne consente l'accesso.\nLa sua struttura, costruita prevalentemente in pietra, \u00e8 composta complessivamente da due abbeveratoi, un lavatoio e un bacino circolare ornato da una fascia baccellata che prende acqua da un semplice, piccolo rosone."}
{"id": "5961005", "revid": "767487", "url": "https://it.wikipedia.org/wiki?curid=5961005", "title": "G\u00fcig\u00fce", "text": "G\u00fcig\u00fce \u00e8 una citt\u00e0 del Venezuela situata nello Stato di Carabobo e in particolare nel comune di Carlos Arvelo."}
{"id": "5961008", "revid": "287204", "url": "https://it.wikipedia.org/wiki?curid=5961008", "title": "Mor\u00f3n (Venezuela)", "text": "Mor\u00f3n \u00e8 una citt\u00e0 del Venezuela situata nello Stato di Carabobo e in particolare nel comune di Juan Jos\u00e9 Mora."}
{"id": "5961010", "revid": "113185634", "url": "https://it.wikipedia.org/wiki?curid=5961010", "title": "Telly Leung", "text": "Carriera.\nDopo aver studiato alla prestigiosa Universit\u00e0 Carnegie Mellon, Leung debutt\u00f2 a Broadway nel 2002, con il musical \"Flower Drum Song\" con Lea Salonga. Nel 2004 torna a Broadway con il revival del musical di Stephen Sondheim \"Pacific Overtures\" e poi si unisce al tour statunitense di \"Wicked\" nel ruolo di Boq. \nNel 2008 torna a Broadway per interpretare Steve nel cast finale del musical Premio Pulitzer \"Rent\". Nel 2010 recita nuovamente in \"Rent\", in una versione concertistica diretta da Neil Patrick Harris ed interpretata da Aaron Tveit, Nicole Scherzinger e Vanessa Hudgens. Nel 2011 \u00e8 nuovamente a Broadway con il revival del musical di Stephen Schwartz \"Godspell\" con Hunter Parrish e nel 2016 recita nuovamente con Lea Salonga nel musical \"Allegiance\", di George Takei. Nel 2017 \u00e8 il protagonista del musical \"Aladdin\" a Broadway.\n\u00c8 omosessuale dichiarato e sposato con James Babcock dal dicembre 2016."}
{"id": "5961011", "revid": "287204", "url": "https://it.wikipedia.org/wiki?curid=5961011", "title": "Mariara", "text": "Mariara \u00e8 una citt\u00e0 del Venezuela situata nello Stato di Carabobo e in particolare nel comune di Diego Ibarra."}
{"id": "5961013", "revid": "287204", "url": "https://it.wikipedia.org/wiki?curid=5961013", "title": "Prva hrvatska ko\u0161arka\u0161ka liga 2004-2005", "text": "La Prva hrvatska ko\u0161arka\u0161ka liga 2004-2005 \u00e8 stata la 14\u00aa edizione del massimo campionato croato di pallacanestro maschile. La vittoria finale \u00e8 stata ad appannaggio dello Zadar."}
{"id": "5961014", "revid": "287204", "url": "https://it.wikipedia.org/wiki?curid=5961014", "title": "Guacara (citt\u00e0)", "text": "Guacara \u00e8 una citt\u00e0 del Venezuela situata nello Stato di Carabobo e in particolare nel comune di Guacara."}
{"id": "5961024", "revid": "767487", "url": "https://it.wikipedia.org/wiki?curid=5961024", "title": "Tocuyito", "text": "Tocuyito \u00e8 una citt\u00e0 del Venezuela situata nello Stato di Carabobo e in particolare nel comune di Libertador."}
{"id": "5961025", "revid": "1305772", "url": "https://it.wikipedia.org/wiki?curid=5961025", "title": "Ikoma", "text": "Con Ikoma ci si pu\u00f2 riferire a:"}
{"id": "5961029", "revid": "717966", "url": "https://it.wikipedia.org/wiki?curid=5961029", "title": "Jewish Theological Seminary of America", "text": ""}
{"id": "5961030", "revid": "767487", "url": "https://it.wikipedia.org/wiki?curid=5961030", "title": "Los Guayos (citt\u00e0)", "text": "Los Guayos \u00e8 una citt\u00e0 del Venezuela situata nello Stato di Carabobo e in particolare nel comune di Los Guayos."}
{"id": "5961032", "revid": "1543377", "url": "https://it.wikipedia.org/wiki?curid=5961032", "title": "Inibizione latente", "text": "Inibizione latente \u00e8 un termine tecnico usato nel riflesso condizionato per riferirsi al fatto che uno stimolo familiare richiede, in confronto ad uno stimolo nuovo, pi\u00f9 tempo per acquisire significato. ll termine \" inibizione latente \" fu coniato per la prima volta nel 1959 da Lubow e Moore. La IL \u00e8 definita latente in quanto non appare nella fase di pre-esposizione allo stimolo, ma, in una fase di post-inibizione. \" Inibizione \" connota semplicemente che l'effetto \u00e8 espresso in termini di relativa scarsit\u00e0 di apprendimento. L'effetto IL \u00e8 estremamente comune; appare in tutte le specie di mammiferi che sono stati testati e in molti paradigmi di apprendimento differenti. Esso provoca alcuni vantaggi adattivi come proteggere l'organismo dall'associazione di stimoli irrilevanti con altri eventi di maggiore importanza.\nTeorie.\nL'effetto IL ha ricevuto una serie di interpretazioni teoriche. Un insieme di teorie sostiene l'irrilevante correlazione dei risultati di pre-esposizione allo stimolo con lo stesso. La mancanza di correlazione \u00e8 stata attribuita ad una variet\u00e0 di meccanismi che riducono l'attenzione, la quale deve essere poi riacquistata per avere un apprendimento normale. In alternativa, \u00e8 stato proposto che la IL \u00e8 un risultato del fallimento nella fase di recupero piuttosto che nella fase di acquisizione. Tale posizione sostiene che, dopo una pre-esposizione allo stimolo, l'acquisizione della nuova associazione con il vecchio stimolo avviene normalmente. Tuttavia, in fase di test, due associazioni dello stimolo sono recuperate e competono per l'espressione. Il gruppo non pre-esposto allo stimolo si comporta meglio rispetto al gruppo di pre-esposizione, perch\u00e9 per il primo gruppo c'\u00e8 soltanto la seconda associazione da recuperare.\nVariazione.\nL'effetto della IL \u00e8 influenzato da molti fattori, il pi\u00f9 importante dei quali \u00e8 il contesto. In quasi tutti gli studi relativi alla IL, il contesto rimane lo stesso nelle fasi di pre-esposizione e nella fase di prova allo stimolo. Tuttavia, se il contesto viene cambiato dalla fase di pre-esposizione alla fase di test, l'effetto provocato dall'inibizione latente viene fortemente attenuato. La dipendenza dal contesto della IL gioca ruoli importanti in tutte le relative teorie attuali, e in particolare nelle loro applicazioni alla schizofrenia nelle quali \u00e8 stato proposto che il rapporto tra lo stimolo in fase di pre-esposizione e il contesto si rompe; contesto quindi, non costituisce l'occasione per l'espressione dello stimolo associazione che ne deriva. Di conseguenza, la memoria operante \u00e8 inondata da stimoli familiari ma straordinariamente nuovi, che competono per le risorse limitate richieste per un'efficiente elaborazione delle informazioni. Questa descrizione si adatta bene con i sintomi positivi della schizofrenia, in particolare elevata distrazione, nonch\u00e9 con i risultati di ricerca.\nFisiologia.\nL'ipotesi secondo la quale il processo cognitivo che produce inibizione latente in soggetti normali \u00e8 disfunzionale in pazienti schizofrenici ha stimolato numerose ricerche, sia con gli esseri umani che con ratti e topi.\nMolti dati indicano che agonisti e antagonisti dopamminergici modulano l'inibizione latente nei ratti e negli esseri umani normali. Gli agonisti dopamminergici, come l'anfetamina, sopprimono l'inibizione latente mentre gli antagonisti dopamminergici, come l'aloperidolo e altri psicofarmaci, la stimolano.\nInoltre, le manipolazioni dei percorsi della dopamina nel cervello hanno anche gli effetti attesi sulla inibizione latente.\nQuindi, lesioni dell'ippocampo e del setto interferiscono con lo sviluppo della inibizione latente, cos\u00ec come le lesioni in porzioni selettive del nucleus accumbens.\nNel caso di soggetti umani, vi sono prove secondo cui, schizofrenici non medicati dimostrano una diminuzione della inibizione latente rispetto agli schizofrenici abitualmente medicati e ai soggetti sani, mentre non vi \u00e8 alcuna differenza di inibizione latente negli ultimi due gruppi.\nInfine, i soggetti con normali sintomi che hanno ottenuto un punteggio alto nei questionari personali finalizzati a misurare la predisposizione a disturbi psichiatrici, mostrano una ridotta inibizione latente rispetto a chi ha ottenuto un punteggio inferiore.\nOltre ad illustrare una strategia fondamentale per l'elaborazione delle informazioni, fornendo uno strumento utile per esaminare disfunzioni attentive in gruppi patologici, la procedura della inibizione latente \u00e8 stata utilizzata per lo screening di farmaci che possono migliorare i sintomi della schizofrenia.\nLa inibizione latente \u00e8 stata utilizzata anche per spiegare il motivo per cui alcune terapie, come ad esempio quella di avversione per l'alcol, non sono efficaci come ci si potrebbe aspettare. D'altro canto, le procedure inibizione latente possono essere utili nel contrastare alcuni degli effetti indesiderati che spesso accompagnano radiazioni e chemio-terapie per il cancro, come ad esempio l'avversione verso determinati alimenti.\nUna ricerca sulla inibizione latente ha inoltre suggerito delle tecniche che possono essere efficaci durante un trattamento profilattico di certi timori e fobie. Diversi studi hanno poi cercato di mettere in relazione la inibizione latente con la creativit\u00e0.\nIn sintesi, il fenomeno della inibizione latente rappresenta alcuni output di un processo di selezione attentiva che provoca imparare a ignorare stimoli irrilevanti. \u00c8 diventato uno strumento importante per comprendere l'elaborazione delle informazioni in generale, nonch\u00e9 disfunzioni attentive nella schizofrenia, e ha implicazioni per diversi problemi pratici.\nPatologia.\nBasso livello di inibizione latente.\nLa maggior parte delle persone riesce ad ignorare una parte del flusso continuo di stimoli provenienti dall'esterno, ma questa capacit\u00e0 \u00e8 ridotta in coloro che possiedono un basso livello di inibizione latente (pu\u00f2 somigliare ad iperattivit\u00e0 o sindrome da deficit di attenzione e iperattivit\u00e0 nei primi decenni di vita). Questo riflesso condizionato non \u00e8 sempre correlato a comportamenti distratti ma pu\u00f2 manifestarsi come una generale inattivit\u00e0 o distrazione, per esempio la tendenza a cambiare argomento senza avviso durante una conversazione. Questo non vuol dire che tutte le distrazioni possono essere spiegate da un basso livello di inibizione latente, n\u00e9 significa che persone con un basso livello di I.L. faranno fatica a stare attente. Significa invece che un maggiore quantitativo di informazioni ricevute richiede una mente in grado di gestirle. Coloro che possiedono un'intelligenza al di sopra della media riescono quindi ad elaborare questo flusso in modo efficiente, riuscendo cos\u00ec ad abilitare la creativit\u00e0 e ad aumentare la consapevolezza di ci\u00f2 che li circonda. Coloro che hanno invece un'intelligenza nella media, o al di sotto, fanno fatica a far fronte alla grande quantit\u00e0 di informazioni e come risultato sono pi\u00f9 facilmente soggetti a malattie mentali e sovraccarichi sensoriali. Si \u00e8 ipotizzato che un basso livello di inibizione latente pu\u00f2 causare o psicosi o un alto livello di creativit\u00e0 o entrambe, e ci\u00f2 dipende dall'intelligenza della persona. Quando i soggetti non riescono a sviluppare idee creative, diventano frustrati e/o depressi.\nAlti livelli del neurotrasmettitore dopamina (o dei suoi agonisti) nell'area tegmentale ventrale del cervello hanno dimostrato di poter diminuire il livello di inibizione latente. Sono anche implicate certe disfunzioni dei neurotrasmettitori glutammato, serotonina e acetilcolina.\nUn basso livello di inibizione latente non \u00e8 un disordine mentale, ma un tratto della personalit\u00e0, una descrizione di come un individuo assorbe e assimila informazioni o stimoli. Inoltre, non necessariamente porta a disordine mentale o creativit\u00e0. Questo \u00e8, come molti altri fattori della vita, un caso di influenze ambientali e predisposizioni, siano esse positive (es.: educazione) o negative (es.: abuso)."}
{"id": "5961034", "revid": "287204", "url": "https://it.wikipedia.org/wiki?curid=5961034", "title": "Tinaquillo", "text": "Tinaquillo \u00e8 una citt\u00e0 del Venezuela situata nello Stato di Cojedes e in particolare nel comune di Tinaquillo."}
{"id": "5961037", "revid": "729019", "url": "https://it.wikipedia.org/wiki?curid=5961037", "title": "Casa torre dei Boateri", "text": "La casa torre dei Boateri \u00e8 una costruzione medioevale che si innalza in via Calvi, nel centro storico di Mantova.\nStoria.\nIntorno al 1284 appartenne alla ricca famiglia Boateri, che possedeva nell'antica contrada di Santa Maria della Carit\u00e0 parecchi edifici.\nRisulta essere l'unica casa torre ancora oggi abitata."}
{"id": "5961041", "revid": "562499", "url": "https://it.wikipedia.org/wiki?curid=5961041", "title": "Auxilium CUS Torino 2015-2016", "text": ""}
{"id": "5961057", "revid": "228587", "url": "https://it.wikipedia.org/wiki?curid=5961057", "title": "Saul Lieberman", "text": "Biografia.\nNato a Motal, vicino Pinsk, nell'Impero Russo (ora Bielorussia), studi\u00f2 presso le yeshivot di \"Malch\" e di Slobodka. Negli anni 1920 frequent\u00f2 l'Universit\u00e0 di Kiev e, dopo una breve permanenza in Palestina, continu\u00f2 i suoi studi in Francia. Nel 1928 si stabil\u00ec a Gerusalemme, dove studi\u00f2 filologia talmudica e lingua e letteratura greca alla Universit\u00e0 Ebraica. L\u00ec fu nominato docente in Talmud nel 1931. Insegn\u00f2 anche al \"Seminario Insegnanti Mizrachi\" e dal 1935 fu decano dell'Istituto Harry Fischel di Ricerca Talmudica a Gerusalemme.\nNel 1940 fu invitato ad insegnare presso la yeshivah ortodossa Chaim Berlin a Brooklyn (New York) e contemporaneamente come professore di Letteratura palestinese al Jewish Theological Seminary. Lieberman scelse quest'ultima posizione, motivato dal desiderio di \"formare ebrei americani affinch\u00e9 si impegnino a studiare ed osservare le mitzvot.\" Nel 1949 fu nominato preside e nel 1958 rettore della scuola rabbinica del Seminario.\nLieberman fu sposato per molti anni con la figlia di Laizer Rabinowitz, rabbino di Minsk. Dopo la sua morte, spos\u00f2 Judith Berlin (1904\u20131978), che era la figlia del rabbino ortodosso Meir Berlin, leader del movimento sionista Mizrachi; Judith Berlin fu preside della prima scuola ebraica per ragazze in Nord America. Non ebbero figli. Saul Lieberman mor\u00ec il 23 marzo 1983, mentre si trovava in volo per Gerusalemme durante Pesach.\nOpere.\nNel 1929 Lieberman pubblic\u00f2 \"Al ha-Yerushalmi\", in cui proponeva sistemi per modificare i refusi testuali del Talmud di Gerusalemme (\"Yerushalmi\") e offriva letture varianti del testo del Trattato \"Sotah\". A questo fece seguito: una serie di studi esegetici dello \"Yerushalmi\", che apparve sulla rivista accademica \"Tarbiz\"; il saggio \"Talmudah shel Keisaryah\" (1931), in cui esprimeva l'opinione che i primi tre trattati dell'Ordine \"Nezikin\" del Talmud gerosolimitano erano stati compilati a Caesarea verso la met\u00e0 del IV secolo; da \"Ha-Yerushalmi ki-Feshuto\" (1934), commentario dei Trattati Shabbat, Eruvin e Pesahim del Talmud gerosolimitano (questo era il primo volume di una serie che non fu mai terminata). Il suo costante interesse per il Talmud di Gerusalemme gli rese necessario chiarire il testo delle fonti tannaitiche (i rabbini dei primi due secoli dell'era volgare), specialmente quelle della Tosefta, sulla quale non erano stati composti commentari dalle precedenti autorit\u00e0 scritturali e che solo pochi studiosi avevano analizzato successivamente.\nPubblic\u00f2 \"Tosefeth Rishonim\" in quattro volumi, commentario di tutta la Tosefta con correzioni testuali basate sui manoscritti, sulle prime stampe e con citazioni tratte da autorit\u00e0 precedenti. Pubblic\u00f2 inoltre \"Tashlum Tosefta\", capitolo introduttivo della seconda edizione (1937) della Tosefta curata da Moses Samuel Zuckermandel (1836-1917), esaminando citazioni della Tosefta non presenti nel testo.\nAnni dopo, Lieberman riprese l'elucidazione sistematica della Tosefta. Cur\u00f2 la pubblicazione del testo, basato su relativi manoscritti e accompagnato da note esplicative, producendo inoltre un ampio commentario intitolato \"Tosefta ki-Fshu\u1e6dah\". Quest'ultimo combinava ricerca filologica e osservazioni storiche con una discussione dell'intera letteratura talmudica in cui la rispettiva Tosefta viene commentata o citata contestualmente. Tra il 1955 ed il 1973, furono pubblicati dieci volumi della nuova edizione, che rappresentava il testo ed i commentari degli Ordini Zeraim, Mo'ed e Nashim. Per di pi\u00f9, nel 1988, furono pubblicati postumi i Trattati dell'Ordine Nezikin: Bava Kamma, Bava Metzia e Bava Batra. L'intera serie fu pubblicata negli anni 1990 in tredici volumi e nuovamente nel 2001 in dodici volumi.\nAltre sue opere furono i libri \"Sheki'in\" (1939), sulle leggende ebraiche, sulle tradizioni e fonti letterarie presenti negli scritti polemici caraiti e cristiani, e \"Midreshei Teiman\" (1940), dove dimostrava che i Midrashim yemeniti avevano conservato materiale esegetico deliberatamente omesso dai rabbini. Cur\u00f2 una versione variante del Midrash \"Debarim Rabbah\" (1940). Secondo Lieberman, tale versione era stata usata dai sefarditi, mentre il testo standard era quello degli aschenaziti. Nel 1947 pubblic\u00f2 \"Hilkhot ha-Yerushalmi\" che Lieberman identificava come frammento di un'opera di Maimonide sul Talmud gerosolimitano in vena simile a quella di Isaac Alfasi sul Talmud babilonese. Lieberman cur\u00f2 inoltre il commentario fino ad allora inedito della Tosefta \"Hasdei David\" del rabbino italiano David Pardo (XVIII secolo) sull'Ordine \"Tohorot\"; la prima parte apparve nel 1970.\nI suoi due volumi in inglese, \"Greek in Jewish Palestine\" (1942) e \"Hellenism in Jewish Palestine\" (1950), che poi apparvero anche nella traduzione ebraica, illustrano l'influenza della cultura ellenistica sulla Palestina ebraica nei primi secoli dell'era volgare.\nUna quantit\u00e0 di sue opere sono apparse in nuove edizioni, a volte rivedute ed emendate. Lieberman fu curatore principale di una nuova edizione critica della \"Mishneh Torah\" di Maimonide (vol. 1, 1964), e curatore della serie \"Judaica\" della Yale University, in cui collabor\u00f2 assiduamente con Herbert Danby, ebraista anglicano esperto della Mishnah. Lieberman contribu\u00ec anche a molteplici riviste e pubblicazioni accademiche, nonch\u00e9 a note ed introduzioni ad opere di colleghi, esaminando vari aspetti del mondo delle idee promulgate da rabbini classici e spiegando accuratamente parole ed espressioni della letteratura talmudica e midrashica. Pubblic\u00f2 anche testi midrashici fino ad allora sconosciuti, mettendoli insieme da un'antica polemica antiebraica scritta dal monaco Ramon Mart\u00ed (1215-1285) e da varie lezioni di rabbini medievali.\nLa Clausola Lieberman.\nLa \"Clausola Lieberman\" \u00e8 una clausola inclusa nella ketubah, documento matrimoniale ebraico, creata da Saul Lieberman e intitolata a suo nome, che stipula che il divorzio deve essere giudicato da una moderna Beth Din (corte rabbinica), al fine di prevenire il problema della \"agunah\", per cui una donna non ha il permesso di risposarsi perch\u00e9 non le \u00e8 mai stato concesso il divorzio religioso. La clausola venne introdotta negli anni 1950 dai rabbini del movimento conservatore.\nLieberman svilupp\u00f2 la clausola affinch\u00e9 fosse aggiunta al contratto nuziale \"ketubah\". In effetti, si trattava di un accordo arbitrale utilizzato nei casi di divorzio: se il matrimonio si era sciolto e alla donna era stato rifiutato un \"Ghet\" dal marito, entrambi dovevano apparire davanti ad tribunale rabbinico autorizzato dal Jewish Theological Seminary e attenersi alle direttive di tale tribunale, che includeva (di solito) l'ingiunzione al marito di concedere alla moglie un \"Ghet\".\nQuesta clausola \u00e8 tuttora usata in molte \"ketubot\" (documenti nuziali) degli ebrei conservatori. Tuttavia, negli ultimi anni si \u00e8 messa in dubbio la validit\u00e0 giuridica di tale clausola, a causa della posizione statunitense riguardo alla separazione tra Stato e Chiesa. Per questo motivo, i tribunali statali non riconoscono i termini di questa clausola, posta su un documento religioso, in un ambiente legale civile. Come soluzione del problema, viene preparata una lettera, firmata da ambo le parti, in cui moglie e marito riconoscono che le condizioni della \"ketubah\" sono state loro spiegate e che tale lettera sar\u00e0 ammessa come documento civile separato esecutivo in tribunali degli Stati Uniti d'America.\nPremi e onorificenze.\nFu membro onorario dell'Accademia della lingua ebraica, \"fellow\" della American Academy of Arts and Sciences e \"fellow\" della Accademia israeliana delle scienze e delle lettere."}
{"id": "5961063", "revid": "2133646", "url": "https://it.wikipedia.org/wiki?curid=5961063", "title": "Nazionale di pallamano maschile dell'Arabia Saudita", "text": "La nazionale del Arabia Saudita di pallamano rappresenta il Arabia Saudita nelle competizioni internazionali e la sua attivit\u00e0 \u00e8 gestita dalla."}
{"id": "5961067", "revid": "110157", "url": "https://it.wikipedia.org/wiki?curid=5961067", "title": "Calabozo", "text": "Calabozo \u00e8 una citt\u00e0 del Venezuela situata nello Stato di Gu\u00e1rico e in particolare nel comune di Francisco de Miranda. \nOspita la Cattedrale di Tutti i Santi, sede episcopale dell'arcidiocesi di Calabozo."}
{"id": "5961069", "revid": "101175", "url": "https://it.wikipedia.org/wiki?curid=5961069", "title": "Gran Premio motociclistico d'Italia 1991", "text": "Il Gran Premio motociclistico d'Italia 1991 \u00e8 stato la quinta prova del motomondiale del 1991. A partire dall'edizione di questa stagione, il GP corso in territorio italiano cambia denominazione ufficiale, passando da \"Gran Premio delle Nazioni\" a \"Gran Premio d'Italia\".\nMick Doohan vince la gara della classe 500, per il pilota australiano del team Rothmans Honda si tratta della seconda vittoria stagionale (anche della seconda vittoria consecutiva, in quanto aveva vinto anche il precedente GP di Spagna). Alle spalle di Doohan giunge secondo lo statunitense John Kocinski del Marlboro Team Roberts, mentre al terzo posto si posiziona Eddie Lawson con la Cagiva. Era dal GP del Belgio del 1988 che la Cagiva non otteneva un piazzamento a podio, quando Randy Mamola chiuse quella gara al terzo posto.\nLa classifica mondiale vede adesso Doohan rafforzare la sua prima posizione con 91 punti totali, mentre perde terreno al secondo posto con 77 punti Wayne Rainey, con quest'ultimo che conclude la gara al nono posto a causa dell'elevata usura dei suoi pneumatici (di marca Dunlop, mentre Doohan era equipaggiato da Michelin), problema che lo costrinse ad entrare ai box dopo sedici giri per montare una nuova ruota posteriore (al momento del problema Rainey era in contesa con Doohan per la prima posizione). Terzo nel mondiale si trova Kocinski con 62 punti, quarto Lawson con 56, mentre scende in quinta posizione con 55 punti Kevin Schwantz, anche il pilota del team Lucky Strike Suzuki ha riscontrato problemi con l'elevata usura delle gomme (anche per lui di marca Dunlop) che lo costrinsero al settimo posto in questa gara.\nDa segnalare sempre per quel che concerne la classe di maggiore cilindrata, l'assenza di Wayne Gardner, che non prende parte alla gara dopo essersi fratturato la caviglia in una caduta durante le prove, dove viene investito da Alexandre Barros che non riusc\u00ec a schivare l'australiano.\nNella classe 250, la gara viene vinta da Luca Cadalora, che sopravanza di soli 9 millesimi il pilota tedesco Helmut Bradl. Visto l'esiguo distacco tra i due contendenti, si \u00e8 reso necessario l'ausilio del fotofinish per assegnare la vittoria a Cadalora. Finita la gara, Bradl non si presenta sul palco di premiazione del podio, inoltrando reclamo contro la vittoria di Cadalora, accusando il pilota italiano di averlo ostacolato nella volata finale (i due piloti giunsero sul rettilineo finale entrando pi\u00f9 volte in contatto con le carene delle moto). Con le prime due posizioni ad appannaggio dei due piloti dotati di motociclette Honda, la terza piazza \u00e8 dell'Aprilia guidata da Pierfrancesco Chili, anche in questo caso Chili giunge terzo con soli 7 millesimi di vantaggio su Loris Reggiani (giunto quarto, anche lui con Aprilia come motocicletta). Per Chili si tratta del primo podio nella classe 250, prima di questo risultato, il pilota italiano aveva ottenuto due podi ed una vittoria, tutti risultati ottenuti nella classe 500.\nPrima vittoria stagionale per Fausto Gresini nella classe di minor cilindrata (la classe 125), che dopo essere stato sempre secondo nelle prime tre gare di questa stagione, in occasione di questo GP taglia per primo il traguardo. Gresini era da pi\u00f9 di tre anni che non vinceva una gara nel contesto del motomondiale, da quando vinse il GP di San Marino del 1987. Completano il podio altri due piloti italiani, con Loris Capirossi (compagno di squadra di Gresini nel team AGV - Pileri Corse) secondo e Alessandro Gramigni terzo con moto Aprilia.\nCon i 20 punti della vittoria in questa gara, Gresini si porta in testa al mondiale con 71 punti, secondo Capirossi con 67, mentre rimane fermo a 55 punti il giapponese Noboru Ueda. Proprio Ueda, caduto in gara, si procura la frattura del polso destro.\nLa gara della classe sidecar \u00e8 stata vinta da Steve Webster e Gavin Simmons. Proprio l'equipaggio composto da Webster e Simmons, vincitori di tutte le gare corse fino a questo momento per i sidecar (tre vittorie su tre gare), si porta in testa al mondiale con 60 punti, seguono Paul e Charly G\u00fcdel secondi con 40 punti, mentre sono terzi Darren e Sean Dixon con 28."}
{"id": "5961071", "revid": "1776051", "url": "https://it.wikipedia.org/wiki?curid=5961071", "title": "Valle de la Pascua", "text": "Valle de la Pascua \u00e8 una citt\u00e0 del Venezuela situata nello Stato di Gu\u00e1rico e in particolare nel comune di Leonardo Infante."}
{"id": "5961072", "revid": "767487", "url": "https://it.wikipedia.org/wiki?curid=5961072", "title": "I candelabri dello zar", "text": "I candelabri dello zar (\"The Emperor's Candlesticks\") \u00e8 un film del 1937 diretto da Geo. Fitzmaurice (George Fitzmaurice).\nTrama.\nDopo il sequestro da parte di cospiratori polacchi del figlio dello zar, s'ingaggia a San Pietroburgo un duello tra spie in caccia di documenti nascosti in due candelabri che passano di mano in mano.\nProduzione.\nIl film \u00e8 stato prodotto dalla Metro-Goldwyn Pictures Corporation.\nDistribuzione.\nLa pellicola \u00e8 stata distribuita in diversi paesi con date e titoli differenti:\nOltre alla messa in onda al cinema, il film \u00e8 stato anche recitato a teatro nel 1937 in vari paesi (come USA, Regno Unito, Austria, Francia). Inoltre la Warner Home Video nel 2010 mette in vendita negli States il DVD della pellicola."}
{"id": "5961073", "revid": "287204", "url": "https://it.wikipedia.org/wiki?curid=5961073", "title": "Zaraza (Venezuela)", "text": "Zaraza \u00e8 una citt\u00e0 del Venezuela situata nello Stato di Gu\u00e1rico e in particolare nel comune di Pedro Zaraza."}
{"id": "5961078", "revid": "22475", "url": "https://it.wikipedia.org/wiki?curid=5961078", "title": "Bit Generations", "text": "bit Generations \u00e8 una serie di videogiochi pubblicata nel 2006 da Nintendo per Game Boy Advance. Quasi tutti i titoli sono sviluppati da Skip Ltd., ad eccezione di \"Digidrive\" creato da Q-Games.\nAnnunciata nel corso dell'E3 2005 con il titolo \"Digitylish\", la serie si compone di sette titoli: \"Dotstream\", \"Dialhex\", \"Boundish\", \"Coloris\", \"Orbital\", \"Digidrive\" e \"Soundvoyager\". I videogiochi sono stati pubblicati come due serie distinte, distribuite a distanza di poche settimane: i primi tre sono stati commercializzati il 13 luglio 2006, mentre i restanti quattro il 27 luglio.\nDue videogiochi della serie \"bit Generation\", \"Orbital\" e \"Dialhex\" sono stati ripubblicati su WiiWare all'interno della serie \"Art Style\" come \"Orbient\" e \"Rototex\". Alcuni dei titoli compaiono come adesivi in \"Super Smash Bros. Brawl\"."}
{"id": "5961081", "revid": "109651", "url": "https://it.wikipedia.org/wiki?curid=5961081", "title": "Talia in the Kitchen", "text": ""}
{"id": "5961102", "revid": "729019", "url": "https://it.wikipedia.org/wiki?curid=5961102", "title": "Hover Champs - Spin &amp; Go", "text": "Hover Champs - Spin &amp; Go \u00e8 una serie animata cinese del 2011 prodotta da Alpha Culture Ltd. In Italia \u00e8 andata in onda su Super! dal 3 settembre 2012.\nTrama.\nMatthew \u00e8 un simpatico e generoso bambino dal cuore d'oro appassionato di elicotteri radiocomandati. Ama sempre vincere le sfide insieme a Zoe, Tim, Tommy, Calvin e James.\nSigla.\nLa sigla italiana \"Hover Champs\" \u00e8 cantata da Giorgio Vanni ed \u00e8 unicamente inclusa nell'album Super Hits - Il meglio del meglio del meglio del 2014."}
{"id": "5961103", "revid": "287204", "url": "https://it.wikipedia.org/wiki?curid=5961103", "title": "Cabudare", "text": "Cabudare \u00e8 una citt\u00e0 del Venezuela situata nello Stato di Lara e in particolare nel comune di Palavecino."}
{"id": "5961111", "revid": "1543377", "url": "https://it.wikipedia.org/wiki?curid=5961111", "title": "Confermazione civile", "text": "La confermazione civile \u00e8 una cerimonia laica corrispondente alla confermazione cristiana. Viene celebrata per gli adolescenti che non appartengono a nessuna confessione religiosa ed ha la funzione di un rito di passaggio all'et\u00e0 adulta. \nIn Europa \u00e8 praticata sotto diverse forme in Germania, Danimarca, Norvegia, Finlandia, Svezia e Islanda.\nGermania.\nIn Germania la confermazione civile, conosciuta come \"Jugendweihe\", cominci\u00f2 ad essere praticata nel XIX secolo negli ambienti dei liberi pensatori in alternativa al sacramento della Confermazione praticato dalla Chiesa cattolica e dalle Chiese luterane. Durante il regime nazista la cerimonia fu proibita e sostituita da una cerimonia di iniziazione nazista per i giovani chiamata \"Nationalsozialistische Jugendleite\". Dopo la seconda guerra mondiale la cerimonia fu nuovamente ripresa. Nella Repubblica Democratica Tedesca la cerimonia fu tollerata fino al 1954, anno in cui la forma tradizionale fu cambiata adottando una nuova modalit\u00e0 che prevedeva da parte dei giovani un giuramento di fedelt\u00e0 allo Stato socialista. Dopo la riunificazione della Germania, la confermazione civile \u00e8 rimasta in voga nell'ex Germania Est ridiventando tuttavia un rito indipendente dal comunismo.\nOggi le cerimonie di Jugendweihe (chiamate anche \"Jugendfeier\") sono organizzate in tutta la Germania a beneficio dei ragazzi di 14 anni da varie associazioni laiche, tra cui l'Associazione umanistica tedesca (\"Humanistische Verband Deutschland\"). I ragazzi seguono un corso di preparazione in cui vengono trattati argomenti come la storia, il multiculturalismo, i diritti civili, la natura e la tecnologia, i doveri civici e le relazioni umane. Alla fine del corso si svolge una cerimonia conclusiva in cui i ragazzi vengono chiamati per nome ad uno ad uno, salgono su un palco in piccoli gruppi e ricevono in dono un libro, una rosa, un biglietto di auguri, una stretta di mano e qualche parola di congratulazioni.\nFinlandia.\nIn Finlandia la confermazione civile assume la forma di un campeggio chiamato \"Campeggio Prometeo\" (\"Prometheus-leiri\"). Il primo campeggio di questo tipo fu organizzato nel 1989 dall'Associazione finlandese degli insegnanti di filosofia, che ha un'ideologia basata su valori umanistici, ma apolitici e areligiosi. L'idea ha avuto successo ed \u00e8 continuata anche in seguito; per l'organizzazione del campeggio \u00e8 stata costituita un'apposita organizzazione, l'Associazione per il Campeggio Prometeo (\"Prometheus leirin tuki ry\"). Il Campeggio Prometeo \u00e8 organizzato ogni anno dall'Associazione in collaborazione con le scuole non religiose ed \u00e8 diretto ai ragazzi di 14-15 anni; dura una settimana ed \u00e8 diretto principalmente ai ragazzi che non aderiscono ad una confessione religiosa, tuttavia vi partecipano anche ragazzi di famiglie religiose (soprattutto luterane) che hanno ricevuto o riceveranno la Confermazione cristiana. \nDurante il campeggio si svolgono discussioni, lavori di gruppo, giochi ed altre attivit\u00e0. Fra gli argomenti trattati, vi sono le disuguaglianze sociali, il pregiudizio e la discriminazione, le relazioni personali, la sessualit\u00e0, la difesa dell'ambiente, le dipendenze da droghe e alcolici, le ideologie e le religioni. Ogni campeggio \u00e8 coordinato da sette persone, due adulti e cinque giovani. Alla fine del campeggio c'\u00e8 una cerimonia con la partecipazione delle famiglie, in cui i ragazzi ricevono dai coordinatori del campeggio un diploma, un medaglione argentato e una corona di foglie.\nDanimarca.\nIn Danimarca, la confermazione civile fu introdotta nel 1915 dall'Associazione contro la Confermazione cristiana (\"Foreningen mod kirkelig konfirmation\"). Nel 1924 l'associazione cambi\u00f2 nome, diventando Associazione per la Confermazione civile (\"Foreningen Borgelig Konfirmation\"). Negli anni settanta c'\u00e8 stato un calo delle cerimonie organizzate dall'Associazione, tuttavia la confermazione civile \u00e8 in voga ancora oggi nelle famiglie atee.\nNorvegia.\nIn Norvegia, l'Associazione umanistica norvegese (\"Human-Etisk Forbund\") ha organizzato cerimonie di confermazione civile a partire dal 1951. Le cerimonie sono organizzate per i ragazzi di 15 anni e sono precedute da corsi introduttivi. Negli ultimi dieci anni c'\u00e8 stata una crescita di popolarit\u00e0 della confermazione civile, che nel 2006 \u00e8 stata scelta dal 17% dei ragazzi norvegesi.\nIslanda.\nIn Islanda l'associazione umanistica \"Sidmennt\" organizza la confermazione civile a partire dal 1989 per i ragazzi di 13 anni. I ragazzi partecipano ad un corso di preparazione in cui vengono trattati argomenti riguardanti l'etica, i diritti umani, le relazioni personali, l'uguaglianza, il pensiero critico, la protezione dell'ambiente, la sessualit\u00e0 e la prevenzione dell'abuso di stupefacenti. I corsi si svolgono a Reykjav\u00edk, durano dodici settimane e consistono in incontri settimanali di gruppo coordinati da insegnanti di filosofia. I giovani che non risiedono nella capitale possono concentrare il corso in due fine-settimana. Alla fine del corso \u00e8 prevista una cerimonia in cui i partecipanti ricevono un diploma. Alla cerimonia sono invitati anche autorevoli membri della societ\u00e0 islandese, che tengono discorsi; durante la cerimonia, alcuni giovani eseguono musiche e canti.\nSvezia.\nIn Svezia, l'associazione \"Humanisterna\" ha cominciato ad organizzare corsi e cerimonie di confermazione civile a partire dagli anni novanta per i ragazzi di 14-15 anni. Dopo qualche anno, i corsi sono stati sostituiti da un campeggio della durata di una settimana tenuto durante le vacanze estive, in cui si svolgono discussioni, lavori di gruppo, giochi ed altre attivit\u00e0. I temi trattati riguardano i diritti civili, l'uguaglianza, il razzismo, la pari opportunit\u00e0 tra i sessi, l'amore e la sessualit\u00e0; gli argomenti possono tuttavia variare a seconda delle scelte dei partecipanti. Alla fine del campeggio si svolge una cerimonia, che prevede discorsi tenuti dagli organizzatori del campeggio e da oratori esterni appositamente invitati, quindi segue un saggio in cui i ragazzi mostrano ai familiari e agli invitati alcune attivit\u00e0 che hanno effettuato durante il campeggio, come musiche e canzoni."}
{"id": "5961112", "revid": "287204", "url": "https://it.wikipedia.org/wiki?curid=5961112", "title": "Caucagua", "text": "Caucagua \u00e8 una citt\u00e0 del Venezuela situata nello Stato di Miranda e in particolare nel comune di Acevedo."}
{"id": "5961118", "revid": "671029", "url": "https://it.wikipedia.org/wiki?curid=5961118", "title": "Korvpalli Meistriliiga 2007-2008", "text": "La Korvpalli Meistriliiga 2007-2008 \u00e8 stata la 18\u00aa edizione del massimo campionato estone di pallacanestro maschile. La vittoria finale \u00e8 stata ad appannaggio del T\u00dc/Rock."}
{"id": "5961122", "revid": "287204", "url": "https://it.wikipedia.org/wiki?curid=5961122", "title": "Higuerote", "text": "Higuerote \u00e8 una citt\u00e0 del Venezuela situata nello Stato di Miranda e in particolare nel comune di Bri\u00f3n."}
{"id": "5961125", "revid": "287204", "url": "https://it.wikipedia.org/wiki?curid=5961125", "title": "Ocumare del Tuy", "text": "Ocumare del Tuy \u00e8 una citt\u00e0 del Venezuela situata nello Stato di Miranda e in particolare nel comune di Lander."}
{"id": "5961144", "revid": "120880515", "url": "https://it.wikipedia.org/wiki?curid=5961144", "title": "Ecoregione terrestre", "text": "Un'ecoregione terrestre \u00e8 un'area dove la composizione delle specie coesistenti \u00e8 relativamente omogenea, e chiaramente distinguibile dalle altre aree adiacenti. Ecologicamente, si tratta di unit\u00e0 fortemente coese, sufficientemente grandi per ospitare al loro interno i processi ecologici o la storia della vita della maggioranza delle specie che ci abitano. \nIn questo contesto, il termine terrestre si utilizza per significare \"della superficie emersa\", suoli e rocce, e non nel senso pi\u00f9 generale \"della terra\" come sinonimo di pianeta. Pertanto, da questa categoria rimangono esclusi gli oceani e i corpi di acqua dolce, per le quali sono state create categorie proprie. Gli specialisti dividono la superficie terrestre del pianeta in 14 zone ecologiche principali, che contengono 867 ecoregioni terrestri, anche se il numero totale varia secondo le interpretazioni dei diversi autori.\nLe 14 zone ecologiche terrestri (o \"ecozone\") seguono i limiti principali della flora e della fauna identificati da botanici e zoologi. Questi limiti generalmente seguono le frontiere continentali, ovvero le barriere principali nella distribuzione di piante e animali. I limiti delle ecoregioni spesso non sono cos\u00ec decisivi o non sono perfettamente riconosciuti, quindi sono oggetto di frequenti discussioni scientifiche.\nLe ecoregioni si classificano secondo il tipo di bioma, costituiti dalle principali comunit\u00e0 vegetali mondiali, determinate dalle precipitazioni e dalla temperatura.\nLe ecoregioni terrestri sono state delimitate all'associazione \"The Nature Conservancy\" (TNC) e dal Fondo Mondiale per la Natura (WWF) per dare un supporto sistematico alle attivit\u00e0 di conservazione degli ecosistemi terrestri. Sono definite come \"una unit\u00e0 grande di terra che contiene un insieme geograficamente distinto di specie, comunit\u00e0 naturali e condizioni ambientali\". I limiti di una ecoregione terrestre non sono fissi n\u00e9 nitidi, dato che queste coprono aree nelle quali importanti processi ecologici e evolutivi interagiscono pi\u00f9 fortemente. Questi limiti si approssimano all'estensione originale delle comunit\u00e0 naturali, prima della loro distruzione e riconversione da parte dell'uomo.\nStoria e caratteristiche.\nLa biodiversit\u00e0 non si distribuisce uniformemente in tutta la Terra, segue schemi complessi determinati dal clima, dalla topograf\u00eda e dalla storia evolutiva del pianeta. A partire dal secolo XIX si tenta di classificare gli ecosistemi presenti in tutto il mondo e sono numerosi gli scienziati che hanno proposto distinti sistemi.\nIl sistema di ecoregioni mondiale vigente nel 2013 ha la sua origine nello schema delle 142 ecoregioni terrestri che furono catalogate dal WWF come prioritarie per la loro conservazione ed inserite nella lista nota come \"Global 200\".\nPosteriormente, TNC, WWF e altri gruppi di specialisti hanno raffinato e ampliato quello schema per offrire un sistema che copra la totalit\u00e0 della superficie emersa del pianeta, creando il sistema di ecoregioni terrestri del mondo.\nLo schema utilizzato per designare e classificare le ecoregioni terrestri \u00e8 analogo a quello utilizzato per definire gli altri tipi di ecoregioni. Per il suo sviluppo richiese profonde analisi di tutta il biota terrestre globale. \nSu scala mondiale, la struttura sviluppata si compone di un sistema gerarchico, che include tutte le ecoregioni terrestri, che si raggruppano in \"province terrestri\", che a loro volta si agglutinano in \"regni terrestri\".\nTutte le unit\u00e0 spaziali furono definite su basi biogeografiche ampiamente confrontabili. L'informazione esaminata comprendeva habitat, caratteristiche geomorfologiche predominanti, suoli, temperatura, precipitazione, fauna, flora, formazioni vegetali dominanti, etc. Grazie a questi dati si riusc\u00ec a identificare le aree e i loro confini. In molti casi, questi approcci divergenti furono compatibili, dato lo stretto legame tra la diversit\u00e0 biologica e i fattori abiotici subgiacenti.\nSi tenne in conto specialmente: la ricchezza totale di specie, il numero di endemismi, la singolarit\u00e0 tassonomica (per esempio, generi o famiglie unici, taxa relitti, linee primitive, etc.), Fenomeni ecologici o evolutivi inusuali (per esempio, fauna di vertebrati di grande dimensione o che realizzano migrazioni, straordinarie radiazioni adattative), rarit\u00e0 globale del tipo di habitat principale, etc.\nCategorie.\nLa definizione delle categorie impiegate \u00e8 la seguente.\n\u00c8 il livello superiore di unit\u00e0 spaziali. Si basa nel concetto di regni terrestri descritto da Udvardy nell'anno 1975: aree di dimensione continentale o subcontinentale con tratti unificanti della loro geografia, fauna, flora, e vegetazione. \nLa categoria inferiore ai \"regni\" \u00e8 la di provincia. Le province sono grandi aree definite dalla presenza di \"biota\" distinti che hanno almeno una certa coesione lungo il percorso evolutivo.\nLe province hanno un certo livello di endemismo, principalmente a livello delle specie. Anche se un certo ruolo \u00e8 giocato dall'isolamento storico, molti di questi \"biota\" sono sorti come risultato dei tratti distintivi abiotici che circoscrivono i loro limiti.\nLe ecoregioni sono le unit\u00e0 di scala minore nel sistema di ecoregioni terrestri del mondo. Sono definite in questo modo:\nSono aree dove la composizione delle specie \u00e8 relativamente omogenea, e chiaramente distinta delle ecoregioni adiacenti. La composizione delle specie \u00e8 generalmente determinata dal predominio di un piccolo numero di ecosistemi e / o un insieme distintivo di caratteristiche topografiche. Gli agenti biogeografici dominanti che forzano la definizione delle ecoregioni in modo tale da distinguersi da un luogo a altro, ma possono includere considerazioni su isolamento, regimi di temperatura, regimi di piovosit\u00e0, suoli, etc. Il fatto di presentare livelli importanti di endemismo \u00e8 una chiave determinante nell'identificazione di una ecoregione terrestre.\nGrandi gruppi ecologici.\nBiogeograficamente, le ecoregioni terrestri si raggruppano in 8 grandi regioni ecologiche del pianeta o ecozone: \nEcologicamente, le ecoregioni terrestri si raggruppano in 14 grandi gruppi o tipi di habitat principali. Questi riflettono la grande diversit\u00e0 di organismi adattati alla vita nell'ambiente terrestre. Questi ambienti variano dalle foreste fredde iper-umide fino ai deserti pi\u00f9 torridi e secchi, dalle foreste pluviali equatoriali fino alle tundre polari. Inoltre, si includono tutte le comunit\u00e0 terrestri alle pi\u00f9 svariate altitudini, coprendo topograficamente dalle mangrovie sulle coste del mare fino alle praterie alpine dell'Himalaya.\nCodifica delle ecoregioni.\nSulla base delle definizioni di cui sopra ciascuna ecoregione terrestre ha un suo codice identificativo univoco. Questo codice ha il formato \"XXnnyy\", dove XX \u00e8 il codice dell'ecozona, nn \u00e8 un numero da 01 a 14 che identifica il tipo di habitat principale, o bioma, e yy \u00e8 un numero identificativo progressivo.\nAd esempio il codice AT1404 identifica una ecoregione della ecozona afrotropicale (AT) appartenente al bioma delle Mangrovie (14). Il \"04\" finale \u00e8 il progressivo che corrisponde alla specifica occorrenza di questo habitat sita nel Madagascar."}
{"id": "5961146", "revid": "101175", "url": "https://it.wikipedia.org/wiki?curid=5961146", "title": "Gran Premio motociclistico di Gran Bretagna 1992", "text": "Il Gran Premio motociclistico di Gran Bretagna 1992 fu l'undicesima gara del motomondiale 1992. Si disput\u00f2 il 2 agosto 1992 sul circuito di Donington Park e vide le vittorie di Wayne Gardner nella classe 500, di Luca Cadalora nella classe 250 e di Fausto Gresini nella classe 125. Tra i sidecar si \u00e8 imposto l'equipaggio Rolf Biland/Kurt Waltisperg.\nAl termine della gara \u00e8 stato assegnato matematicamente il primo titolo della stagione, se lo \u00e8 aggiudicato in classe 250 l'italiano Luca Cadalora, al suo secondo titolo consecutivo nella classe.\nClasse 500.\nIn classe regina vittoria dell'australiano Wayne Gardner che ha gi\u00e0 annunciato il suo ritiro a fine stagione; vincendo ha aiutato il suo connazionale e compagno di squadra Michael Doohan, sempre assente per l'incidente di Assen, a mantenere la testa della classifica provvisoria. Il secondo arrivato della gara, lo statunitense Wayne Rainey ha per\u00f2 ridotto lo svantaggio a 22 punti.\nClasse 250.\nPur essendo arrivato al quarto posto, l'italiano Luca Cadalora ha 45 punti di vantaggio in classifica sul secondo e, con due sole gare ancora da disputare, \u00e8 matematicamente campione del mondo. Il podio della gara \u00e8 stato interamente italiano, con Pierfrancesco Chili che ha preceduto Loris Reggiani e Doriano Romboni.\nClasse 125.\nCambio al vertice nella classifica provvisoria del campionato: il tedesco Ralf Waldmann in testa dall'inizio della stagione \u00e8 stato superato sia da Fausto Gresini vincitore della gara e, ancor di pi\u00f9 da Alessandro Gramigni che con il suo secondo posto della gara \u00e8 ora in testa con due punti di margine su Gresini e 4 su Waldmann.\nClasse sidecar.\nL'equipaggio Rolf Biland-Kurt Waltisperg vince anche a Donington arrivando al quarto successo consecutivo; salgono sul podio anche Dixon-Hetherington e Webster-Simmons. Egbert Streuer-Peter Brown ottengono solo il 9\u00ba posto a causa di un contatto nelle prime fasi; non partiti Klaus Klaffenb\u00f6ck-Christian Parzer per un infortunio rimediato dal passeggero nelle prove.\nIn classifica Webster conduce con 92 punti davanti a Biland a 83 e a Klaffenb\u00f6ck a 66. Le gare ancora in programma sarebbero due, ma si ridurranno a una con l'annullamento (solo per quanto riguarda i sidecar) del GP del Brasile; di conseguenza Webster e Biland rimarranno gli unici piloti a contendersi il titolo."}
{"id": "5961149", "revid": "339392", "url": "https://it.wikipedia.org/wiki?curid=5961149", "title": "Ecoregioni terrestri", "text": ""}
{"id": "5961153", "revid": "671029", "url": "https://it.wikipedia.org/wiki?curid=5961153", "title": "Korvpalli Meistriliiga 2006-2007", "text": "La Korvpalli Meistriliiga 2006-2007 \u00e8 stata la 17\u00aa edizione del massimo campionato estone di pallacanestro maschile. La vittoria finale \u00e8 stata ad appannaggio del T\u00dc/Rock."}
{"id": "5961161", "revid": "37401", "url": "https://it.wikipedia.org/wiki?curid=5961161", "title": "Gruppo di Liegi", "text": ""}
{"id": "5961162", "revid": "413500", "url": "https://it.wikipedia.org/wiki?curid=5961162", "title": "Cholado", "text": "Cholado o Cholao o Raspao \u00e8 una bevanda ghiacciata dolce, con frutta fresca e latte condensato, tipica e tradizionale di Jamund\u00ed, nella Valle del Cauca, in Colombia. Viene preparata con ghiaccio tritato e frutta tagliata a pezzetti, latte condensato e sciroppo di frutta (e qualche volta viene aggiunta la panna).\nTra la frutta usata \u00e8 presente la banana, la mela, il kiwi, la fragola, il cocco, la papaya e l'ananas."}
{"id": "5961166", "revid": "54354", "url": "https://it.wikipedia.org/wiki?curid=5961166", "title": "Cholao", "text": ""}
{"id": "5961167", "revid": "54354", "url": "https://it.wikipedia.org/wiki?curid=5961167", "title": "Raspao", "text": ""}
{"id": "5961170", "revid": "287204", "url": "https://it.wikipedia.org/wiki?curid=5961170", "title": "Santa Luc\u00eda (Venezuela)", "text": "Santa Luc\u00eda \u00e8 una citt\u00e0 del Venezuela situata nello Stato di Miranda e in particolare nel comune di Paz Castillo."}
{"id": "5961171", "revid": "125771847", "url": "https://it.wikipedia.org/wiki?curid=5961171", "title": "Tony Anatrella", "text": "Autore della voce \"Omosessualit\u00e0 e omofobia\" nel \"Lexicon\" del Pontificio consiglio per la famiglia, \u00e8 considerato un esperto della teoria gender e un agguerrito oppositore delle unioni civili e della comunit\u00e0 LGBT. Nel luglio 2018, al termine di un processo canonico, \u00e8 stato sospeso dalla pratica pastorale per aver abusato sessualmente di almeno cinque suoi pazienti, tutti giovani adulti.\nBiografia.\nTony Anatrella, presbitero cattolico della diocesi di Parigi, \u00e8 psicanalista, psicoterapeuta e specialista in psichiatria sociale. Vive a Parigi, dove ha insegnato alla libera Facolt\u00e0 di filosofia e di psicologia di Parigi (IPC) e al Coll\u00e8ge des Bernardins. \u00c8 stato consultore del Pontificio consiglio per la famiglia e del Pontificio consiglio per la salute, membro della Commissione internazionale di inchiesta su Me\u0111ugorje presso la Congregazione per la dottrina della fede e professore invitato presso l'Istituto Giovanni Paolo II di Roma. Ha pubblicato molte opere tradotte in diverse lingue.\nIn Italia la sua notoriet\u00e0 come scrittore in ambito cattolico \u00e8 cresciuta a partire dal 2003, quando ha pubblicato il testo \u201cIl mondo dei giovani: chi sono? Che cosa cercano?\u201d, in preparazione alla Giornata Mondiale della Giovent\u00f9 a Colonia.\nAnatrella \u00e8 anche uno degli esponenti di spicco dei movimento \"pro-famiglia\" della Francia in particolare della Manif pour tous (in Italia Generazione Famiglia) e promotore di manifestazioni come il Family Day. \u00c8 stato anche collaboratore del quotidiano Avvenire. Nel 2016, quand'era consulente psicologo per il Pontificio Consiglio per la Famiglia, ha sostenuto che i vescovi non dovrebbero essere obbligati a denunciare all'autorit\u00e0 civile gli abusi compiuti dai preti sui minori.\nProcesso.\nIl primo ad aver accusato Anatrella fu, nel 2001, un ex seminarista, Daniel Lamarca, che si era rivolto a lui nel 1987, per \u201ccurare\u201d la propria omosessualit\u00e0. Anatrella, secondo il racconto di Lamarca, gli spieg\u00f2 che lui \"non era realmente omosessuale\" e che \"avrebbe potuto superare la sua condizione attraverso una terapia\" in cui, tra le altre cose, Anatrella lo avrebbe masturbato. Altre accuse simili incominciarono ad avanzare sui giornali nel 2006, ma in nessun caso coinvolgevano minorenni e per questo motivo le autorit\u00e0 giudiziarie non intervennero immediatamente.\nNel maggio del 2016 l'arcivescovo di Parigi, cardinale Andr\u00e9 Vingt-Trois ha precisato di \u201cnon poter agire sulla base di dichiarazioni anonime e indirette\u201d (nonostante le denunce di Daniel Lamarca) e ha diffuso una nota per invitare coloro che ritengono di essere stati vittime di abusi sessuali da parte di monsignor Tony Anatrella, a presentare all'Autorit\u00e0 ecclesiastica una formale denuncia contro il prelato.\nTali accuse si sono concretizzate da parte di diverse vittime, con una di esse, appunto Daniel Lamarca, che riguardo alla \"terapia\" ha affermato \"ha manipolato il mio sesso, mi ha masturbato. Lui stesso ha avuto un orgasmo, nudo o quasi, perch\u00e9 non si levava i calzini\" (\u00ab Il a manipul\u00e9 mon sexe, m\u2019a masturb\u00e9. Lui-m\u00eame a joui, nu, du moins presque enti\u00e8rement car il n\u2019enlevait pas ses chaussettes. \u00bb) e di conseguenza il cardinale Andr\u00e9 Vingt-Trois ha aperto un processo canonico contro Anatrella che \u00e8 stato anche sospeso dalla sua attivit\u00e0 di docente al Coll\u00e8ge des Bernardins a Parigi.\nNel luglio 2018 viene reso noto che Antarella \u00e8 stato sospeso da ogni incarico pastorale dopo essere stato sottoposto a processo canonico per gli abusi sessuali perpetrati sui suoi pazienti. Dopo la sentenza di condanna, Anatrella ha presentato istanza di ricorso.\nCritiche e accuse.\nIn varie occasioni Anatrella \u00e8 stato oggetto di attacchi mediatici che ne hanno incrinato l'autorevolezza. \nTeoria del complotto sull'ideologia gender.\nAntarella \u00e8 stato promotore di critiche alla teoria del gender. Secondo lui, per essa il genere sessuale \"non dipende pi\u00f9 dal genere maschile o femminile, ma da quello che ognuno si costruisce soggettivamente e che l\u2019orienta verso l\u2019eterosessualit\u00e0, l\u2019omosessualit\u00e0, il transessualismo, ecc\" (pur non essendo eterosessualit\u00e0 e omosessualit\u00e0 generi ma orientamenti sessuali). I suoi libri in Italia sono pubblicati dalle edizioni San Paolo e tra essi compare \"La teoria del \u00abgender\u00bb e l'origine dell'omosessualit\u00e0. Una sfida culturale\", in cui ribadisce l'esistenza della \"teoria gender\".\nNel 2005 ha prodotto un documento che fu utilizzato come base dal Vaticano per proibire l'ordinazione al presbiterato di candidati omosessuali.\nTerapie di conversione.\nSostiene che l'omosessualit\u00e0 sia una forma di \u201cimmaturit\u00e0 narcisistica\u201d e che essa possa essere \"curata\".\nOmofobia.\nL\"'Association des parents de gays et lesbiens\" (APGL), \u00c9ric Garnier e lo psicanaista Michel Tort hanno qualificato le posizioni di Antarella come omofobe."}
{"id": "5961176", "revid": "287204", "url": "https://it.wikipedia.org/wiki?curid=5961176", "title": "C\u00fapira", "text": "C\u00fapira \u00e8 una citt\u00e0 del Venezuela situata nello Stato di Miranda e in particolare nel comune di Pedro Gual."}
{"id": "5961181", "revid": "663182", "url": "https://it.wikipedia.org/wiki?curid=5961181", "title": "Filmografia di Enzo Sciotti", "text": "Elenco dei film per i quali Enzo Sciotti ha realizzato il manifesto e la locandina (molti di questi lavori, nel corso degli anni, sono stati riutilizzati anche per le edizioni home video delle rispettivie pellicole sia in Italia che all'estero).\nHome Video.\nElenco di alcune pellicole per le quali ha realizzato le copertine dell'edizione home video."}
{"id": "5961189", "revid": "963244", "url": "https://it.wikipedia.org/wiki?curid=5961189", "title": "Beaterio", "text": "Il beaterio, nei paesi di lingua e cultura ispanici, era una comunit\u00e0 di donne riunite a condurre vita comune e dedite alla preghiera a opere di carit\u00e0 (insegnamento, cura degli orfani, ospitalit\u00e0); la forma di vita delle beate era simile a quella delle religiose ma, a differenza di queste ultime, non emettevano voti.\nI beateri erano istituzioni del tutto simili ai beghinaggi diffusi in area fiamminga.\nSpesso nei beateri si osservava la regola di un terz'ordine, o comunque le beate erano spiritualmente legate a un ordine religioso maschile.\nSi diffusero particolarmente dei possedimenti spagnoli d'oltremare (America latina, Filippine), dove l'erezione di monasteri veri e propri era pi\u00f9 difficoltosa.\nDopo la promulgazione del codice di diritto canonico del 1917, le beate dovettero adeguare la loro forma di vita alla nuova legislazione riguardante i religiosi.\nMolti beateri diedero origine a congregazioni religiose (Suore Agostiniane Missionarie, Suore Agostiniane di Nostra Signora della Consolazione, Suore Agostiniane Recollette, Religiose della Beata Vergine Maria, Betlemite Figlie del Sacro Cuore, Suore Carmelitane del Sacro Cuore di Ges\u00f9, Figlie del Divin Salvatore, Suore di San Domenico di Granada, Suore Domenicane dell'Insegnamento dell'Immacolata Concezione, Religiose Francescane dell'Immacolata Concezione)."}
{"id": "5961196", "revid": "81149624", "url": "https://it.wikipedia.org/wiki?curid=5961196", "title": "Tony Rey", "text": ""}
{"id": "5961197", "revid": "287204", "url": "https://it.wikipedia.org/wiki?curid=5961197", "title": "Guarenas", "text": "Guarenas \u00e8 una citt\u00e0 del Venezuela situata nello Stato di Miranda e in particolare nel comune di Ambrosio Plaza."}
{"id": "5961198", "revid": "436907", "url": "https://it.wikipedia.org/wiki?curid=5961198", "title": "Phantom Bride", "text": "Phantom Bride \u00e8 un singolo del gruppo musicale statunitense Deftones, pubblicato il 7 giugno 2016 come terzo estratto dall'ottavo album in studio \"Gore\".\nDescrizione.\nPenultima traccia presente nell'album, \"Phantom Bride\" ha visto la partecipazione del chitarrista degli Alice in Chains Jerry Cantrell, il quale esegue un assolo di chitarra nella sezione centrale del brano, fatto insolito nella carriera dei Deftones. Proprio riguardo alla scelta di includere un assolo, il frontman Chino Moreno ha dichiarato: \nAccoglienza.\nIn seguito alla pubblicazione di \"Gore\", diversi critici specializzati del settore hanno espresso un parere perlopi\u00f9 positivo relativo al brano e in particolar modo all'assolo di Cantrell. Neil Z. Yeung di AllMusic ha definito il brano il \u00abpezzo fondamentale dell'album\u00bb, parere condiviso anche da Craig Jenkins di \"Noisey\", il quale ha aggiunto che esso risulta essere \u00abuna bella sintesi della voce disincarnata di Chino Moreno, del timbro pesante del chitarrista Stephen Carpenter, dell'estetica spettrale del tastierista Frank Delgado e del finale massiccio [da parte] del bassista Sergio Vega e del batterista Abe Cunningham.\u00bb Jonathan Barkan di \"Bloody Disgusting\" ha invece elogiato il brano definendolo \u00abun altro esempio di un pezzo assolutamente fantastico che trasuda la foschia sognante unica per il quale i Deftones sono noti. Esso spinge i confini di ci\u00f2 che il gruppo ha realizzato in passato e sembra essere un meraviglioso passo in avanti.\u00bb"}
{"id": "5961199", "revid": "287204", "url": "https://it.wikipedia.org/wiki?curid=5961199", "title": "San Francisco de Yare", "text": "San Francisco de Yare \u00e8 una citt\u00e0 del Venezuela situata nello Stato di Miranda e in particolare nel comune di Sim\u00f3n Bol\u00edvar."}
{"id": "5961200", "revid": "1543377", "url": "https://it.wikipedia.org/wiki?curid=5961200", "title": "Guatire", "text": "Guatire \u00e8 una citt\u00e0 del Venezuela situata nello Stato di Miranda e in particolare nel comune di Zamora."}
{"id": "5961201", "revid": "1318658", "url": "https://it.wikipedia.org/wiki?curid=5961201", "title": "Gaston Casimir Saint-Pierre", "text": "Biografia.\nGaston Casimir Saint-Pierre fu allievo di L\u00e9on Cogniet e di Charles Jalabert a Parigi, dove si era stabilito per intraprendere la carriera di artista, lasciando il sud della Francia e la sua citt\u00e0 natale. Terminati gli studi viaggi\u00f2 molto nei paesi del Nord Africa, e in particolare in Algeria, da\ndove torn\u00f2 con numerosi disegni e bozzetti.\nAffascinato dai colori e dai costumi nord-africani divenne spontaneamente un pittore orientalista, ma la matrice accademica dei suoi studi gli permise di distinguersi anche nei ritratti, nella pittura di genere e nelle opere a soggetto mitologico.\nEspose quasi regolarmente al Salon degli artisti francesi, dal 1865 al 1914, ottenendo diverse medaglie (la prima nel 1868), e certamente conquistandosi una solida notoriet\u00e0.\nNel 1900, infatti, fu tra gli artisti scelti per abbellire la sala grande del Ristorante \"Le train bleu\", nella nuova Gare de Lyon di Parigi, appena ricostruita.\nLa tela che present\u00f2 s'intitolava \"Marsiglia\" e rappresentava una vista della citt\u00e0.\nRicevette inoltre l'incarico di realizzare diversi pannelli decorativi per la Cattedrale del Sacro Cuore della citt\u00e0 algerina di Orano.\nFu decorato con il titolo di Cavaliere della Legion d'Onore, e in seguito promosso Ufficiale. Mor\u00ec ottantatreenne a Parigi, durante la Prima guerra mondiale."}
{"id": "5961205", "revid": "1543377", "url": "https://it.wikipedia.org/wiki?curid=5961205", "title": "Lo stato del Garbage Patch", "text": "Il \"Garbage Patch State\u00a0\u2013 Wasteland\" \u00e8 un'opera artistica ambientale di Maria Cristina Finucci, dove l'immagine concreta e tangibile del Garbage Patch State, inventata dall'artista, \u00e8 usata per portare consapevolezza sul drammatico problema ambientale che porta lo stesso nome, causato dalla dispersione di detriti di plastica negli oceani.\nWasteland \u00e8 un progetto transmediale portato avanti dal 2012 con l'appoggio dell'UNESCO e del Ministero dell'Ambiente italiano attraverso un ciclo di installazioni, performance, video e altre iniziative progettate dall'artista per creare l'idea visiva dello stato del Garbage Patch.\nStoria.\nLa dichiarazione all'UNESCO\nL\u2019undici aprile del 2013, nella \u201cSalle des pas perdus\u201d del quartiere generale dell\u2019UNESCO a Parigi, avvenne la prima presentazione del Garbage Patch State attraverso una grande installazione e una performance artistica. Vennero esposte centinaia di buste di plastica, ognuna riempita d\u2019acqua e una moltitudine di tappi colorati di plastica. Queste buste dovevano essere delle riproduzioni metaforiche delle \u201cisole\u201d di spazzatura presenti nel mare.\nLe buste vennero disposte davanti ad uno specchio lungo approssimativamente 30 metri, in modo tale che sembravano il doppio di quante non ci fossero in realt\u00e0. Nel muro opposto agli specchi, c\u2019era una grande immagine che rappresentava delle nuvole distanti composte da dei grandi pixel.\nGli spettatori presenti in questa performance, non solo potevano visualizzare il garbage patch in maniera diretta, ma erano anche riflessi dallo specchio e posti al centro dell\u2019opera stessa come protagonisti.\nAlla presenza del Direttore Generale dell\u2019UNESCO Irene Bokova, dell\u2019ambasciatore presso L\u2019Italia e Rappresentante Permanente Maurizio Serra, e del Direttore per la Cultura Francesco Bandarin e del pubblico, Maria Cristina Finucci ha pronunciato l\u2019inaugurazione officiale dello stato del Garbage Patch.\nDopo pochi mesi viene realizzato il suo padiglione nazionale all'universit\u00e0 di Ca' Foscari durante la cinquantacinquesima edizione della Biennale di Venezia. L'opera ha proseguito il suo viaggio a Madrid, con un'installazione sulla Gran Via, come evento collaterale della fiera ARCO, seguita dall'apertura di un'ambasciata presso il museo MAXXI di Roma in occasione della prima festa nazionale dello Stato.. Nello stesso anno l'artista porta il suo progetto nella sede delle Nazioni Unite a New York. \nUn anno dopo una nuova opera del ciclo Wasteland, commissionata dalla Fondazione Bracco, compare come evento collaterale dell'EXPO 2015 di Milano. In seguito, in occasione della Bloomed Conference, il Garbage Patch State si presenta con un'opera particolare chiamata \"Bluemedsaurus\", un misterioso serpente di plastica. Il serpente di plastica, stavolta chiamato Climatesaurus, si presenta poco dopo alla New York Times Conference di Parigi per il COP 21. \nNel 2016 l'isola di Mozia, in Sicilia, ospita l'installazione HELP, risultato dell'assemblaggio manuale di oltre 5 milioni di tappi usati di plastica colorata racchiusi in gabbioni metallici, delineando in uno spazio di forma quadrangolare la parola HELP, che si snoda sul terreno con grandi lettere tridimensionali. \nNella giornata mondiale della terra del 2018, il garbage patch state ha firmato l'agenda 2030 dell'ONU per lo sviluppo sostenibile, proponendo 17 obiettivi mondiali per la riduzione dell'impatto ambientale della nostra presenza. Al momento di acconsentire e firmare l'agenda, erano presenti anche il ministro italiano dell'Ambiente Gianluca Galletti ed il portavoce Enrico Giovannini.\nL'8 Giugno 2018, giornata mondiale degli oceani, il Campidoglio si \u00e8 illuminato di notte per godere della nuova installazione HELP ripresa dall'alto. L'opera dell'artista Maria Cristina Finucci unisce alle rovine pi\u00f9 visitate al mondo le provocatorie rovine plastiche contemporanee.\nCollaborazioni.\nIl progetto, ancora in corso, viene portato avanti con la collaborazione di istituzioni accademiche come l'universit\u00e0 Ca' Foscari di Venezia, le universit\u00e0 La Sapienza e Roma Tre a Roma, e l'istituto europeo di design a Madrid. I maggiori partner economici del progetto sono stati ENI (per le installazioni a Parigi, Roma e Venezia) e ENDESA (per l'installazione a Madrid), Enel (per l'installazione al Foro Romano), Enel X (per l'installazione al Foro Romano), Fondazione Bracco (per Milano Expo 2015, \"Expo in the City,\" e per il Foro Romano), Gruppo Maccaferri (per le installazioni di HELP, Mozia e HELP the Ocean, Roma), Fondazione Terzo Pilastro (per l'installazione di HELP Mozia).\nPremi e riconoscimenti.\nDocumentari.\nL'opera Wasteland del Garbage Patch State \u00e8 stata finora oggetto di due documentari. Il primo \u00e8 una produzione di Sky Arte, mentre il secondo \u00e8 a cura di BBC World Service, \"Art from the Anthropocene-...\"."}
{"id": "5961208", "revid": "1543377", "url": "https://it.wikipedia.org/wiki?curid=5961208", "title": "Newport Jazz Festival", "text": "Il Newport Jazz Festival \u00e8 un festival musicale per artisti jazz che dal 1954 si tiene annualmente ad agosto nell'esclusiva localit\u00e0 balneare statunitense di Newport (Rhode Island), nei pressi di New York. Fu istituito nel 1954 per volere della locale benestante Elaine Lorillard che, insieme al marito Louis Lorillard, finanzi\u00f2 a lungo la manifestazione. L'organizzazione della prima edizione fu affidata al noto impresario di jazz George Wein, che mantenne l'incarico per molti anni. Il festival fu trasferito a New York nel 1972 e dal 1981 si tiene nuovamente a Newport. Si tiene spesso nello stesso mese di un altro importante evento musicale cittadino, il Newport Folk Festival.\nPrime edizioni.\nLa prima edizione del 1954 fu chiamata \"First Annual American Jazz Festival\" e si tenne nell'arco di due giorni nel parco del Casin\u00f2 di Newport. Comprendeva dibattiti e musica jazz dal vivo; tra i musicisti che si esibirono vi furono Billie Holiday e Stan Kenton, che nell'occasione fu il maestro di cerimonie. L'evento, molto pubblicizzato dalla stampa specializzata, ebbe grande successo e richiam\u00f2 13.000 spettatori.\nNel 1955 fu abbandonato il piccolo Newport Casino e i concerti si tennero al Freebody Park, un'arena sportiva adiacente al casin\u00f2, mentre per i dibattiti e ricevimento ospiti la famiglia Lorillard acquist\u00f2 il vicino Belcourt Castle. Gli spettatori erano spesso studenti che si accampavano all'aperto o in tenda e molti facevano parte della comunit\u00e0 afroamericana, in un periodo e in un ambiente in cui il razzismo era particolarmente sentito. Si aggiunsero inoltre problemi di ingorghi stradali. Una parte della ricca borghesia locale si oppose quindi al festival, in contrasto con i giovani organizzatori che a loro volta facevano parte della \u00e9lite cittadina. Malgrado ci\u00f2 la manifestazione ebbe grande successo e negli anni successivi divenne sempre pi\u00f9 famosa.\nNel 1959, George Wein fu uno dei fondatori del Newport Folk Festival, che a sua volta si tiene con cadenza annuale nella citt\u00e0 del Rhode Island. Nel 1960, il disturbo creato da spettatori rumorosi fece intervenire le forze dell'ordine. Iniziarono a circolare voci sull'imminente chiusura del festival ed il poeta Langston Hughes, presente all'evento, scrisse subito il testo della nuova canzone \"Goodbye Newport Blues\", che fu portata sul palco durante il concerto del gruppo di Muddy Waters e cantata dal pianista Otis Spann. In quegli stessi giorni fu organizzato a Newport un contro-festival da Charles Mingus e Max Roach, per protestare contro i bassi ingaggi riservati dall'organizzazione ai grandi innovatori del jazz in confronto a quelli pagati agli artisti \"mainstream\". Tale circostanza era aggravata dal fatto che gli innovatori erano prevalentemente di colore, mentre i musicisti \"mainstream\" erano soprattutto bianchi.\nTali problemi portarono gli organizzatori a rinunciare al festival del 1961, e al suo posto si tenne il festival \"Music at Newport\", organizzato da Sid Bernstein. La manifestazione fu un insuccesso e Bernstein annunci\u00f2 che non ne avrebbe allestita un'altra l'anno dopo. Nel 1962 riprese invece il Newport Jazz Festival, nel quale per la prima volta George Wein si prese in carico da solo dell'organizzazione e del management finanziario, rendendo il festival una propria attivit\u00e0 commerciale. Negli anni successivi avrebbe organizzato altri festival del jazz, diventando un pioniere del settore.\nIl festival del 1964 fu l'ultimo che si svolse al Freebody Park, divenuto ormai piccolo per il crescente numero di spettatori. Fu scelto un ampio campo lontano dal centro per accontentare gli oppositori del festival, che si lamentavano per il caos in citt\u00e0 nei giorni della manifestazione. Il nuovo sito, chiamato Festival Field, fu inaugurato nel 1965; tra gli artisti che intervennero vi fu Frank Sinatra e fu battuto il record di spettatori.\nLa sperimentazione.\nNel festival del 1969 furono introdotti per la prima volta musicisti di soul e rock, tra i quali Jeff Beck, Blood, Sweat &amp; Tears, Ten Years After, Jethro Tull, John Mayall, Sly &amp; the Family Stone, James Brown e i Led Zeppelin. Tra i jazzisti e i bluesmen furono chiamati Miles Davis, Dave Brubeck, Herbie Hancock e B. B. King. Il risultato fu notevole sotto il profilo artistico, ma port\u00f2 un esagerato numero di spettatori e vi furono incidenti e proteste tra quelli che giunsero senza biglietti, che erano esauriti. La situazione indusse George Wein ad annunciare la cancellazione del concerto di sabato dei Led Zeppelin, che invece si tenne in quanto molti spettatori avevano lasciato la citt\u00e0 dopo aver saputo dell'annuncio.\nPer il festival del 1971 fu ingaggiata The Allman Brothers Band, a quel tempo particolarmente popolare, e anche questa volta gli spettatori arrivati superarono le aspettative. Quelli rimasti senza biglietti si sistemarono sulla collina vicina e ruppero la recinzione durante il concerto di Dionne Warwick. Il festival fu interrotto dopo che alcuni scalmanati salirono sul palco e distrussero la strumentazione.\nSpostamento a New York.\nLa conseguenza fu che, nel 1972, George Wein trasfer\u00ec a New York la manifestazione, che prese il nome Newport Jazz Festival-New York. Da quel momento in poi sarebbe stata riservata esclusivamente al jazz. L'ambizioso progetto comprendeva diversi siti dove tenere i concerti, tra cui lo Yankee Stadium e la Radio City Music Hall. Furono organizzati 30 concerti con 62 artisti di grande richiamo, tra i quali Dizzy Gillespie, Duke Ellington, Dave Brubeck, Ray Charles e Roberta Flack. L'anno dopo furono aggiunti due concerti a Boston, sotto il nome Newport New England Jazz Festival.\nNel 1977, George Wein aggiunse al festival di New York una branca nella cittadina termale di Saratoga Springs, nello Stato di New York, dove i concerti si tennero al locale Performing Arts Center. La tendenza di tenere i concerti della stessa edizione in localit\u00e0 diverse si ripet\u00e9 negli anni successivi, arrivando ad organizzare il Newport Jazz Festival di Madarao, in Giappone. Negli anni settanta furono inoltre introdotti gli sponsor a supporto finanziario del festival, che legarono il proprio nome alla manifestazione.\nRitorno a Newport.\nIl festival fu riportato a Newport nel 1981, quando l'azienda Kool finanzi\u00f2 l'evento che prese il nome Kool Jazz Festival. Nuova sede divenne il Fort Adams State Park, un parco cittadino in riva al mare che permette la visuale dagli yacht ormeggiati nelle vicinanze. Furono allestiti tre palchi per concerti esclusivamente diurni, con il divieto di consumare alcolici.\nNel 2007, George Wein vendette parte dei suoi diritti per la produzione del festival alla Shoreline Media. Dalla fusione delle due societ\u00e0 nacque la Festival Network LLC, nuova azienda che detiene la propriet\u00e0 e il management dell'evento. L'ormai anziano Wein rimase ai vertici della Festival Network LLC, delegando la maggior parte dei propri compiti organizzativi. Dallo stesso anno, \u00e8 stato concessa la vendita e il consumo di alcolici nel parco che ospita il festival. Wein riprese nel 2009 la guida del festival, che venne rinominato George Wein's Jazz Festival 55 ed i concerti si tennero in parte al Fort Adams State Park e in parte sui terreni della International Tennis Hall of Fame.\nEsibizioni e registrazioni di rilievo.\nTra le esibizioni pi\u00f9 importanti nella storia del festival vi furono quelle di Miles Davis nel 1955, quando suon\u00f2 da solo \"'Round Midnight\", e quella nel 1956 dell'orchestra di Duke Ellington nel brano \"Diminuendo and Crescendo in Blue\", con un assolo di sax di Paul Gonsalves, pubblicata nell'album \"Ellington at Newport\". Nella raccolta \"Miles &amp; Monk at Newport\" compaiono brani suonati rispettivamente nel 1958 e nel 1963 al festival da Miles Davis e Thelonious Monk. Di grande rilievo furono i concerti a Newport di John Coltrane e Pee Wee Russell. La Columbia Records ha pubblicato l'album \"Miles &amp; Coltrane\" con i brani suonati dai due a Newport.\nIl concerto tenuto nel 1957 da Ella Fitzgerald, Billie Holiday e Carmen McRae fu pubblicato l'anno dopo nell'album \"Ella Fitzgerald and Billie Holiday at Newport\". Nello stesso anno, quelli del Gigi Gryce-Donald Byrd Jazz Laboratory e del Cecil Taylor Quartet featuring Steve Lacy furono pubblicati in \"At Newport\". Il film \"Jazz on a Summer's Day\" documenta il festival del 1958. Le esibizioni di quell'anno di Dave Brubeck, Ray Charles e Miles Davis compaiono rispettivamente negli album \"Newport 1958\", \"Ray Charles at Newport\" e \"At Newport 1958\". Altri album contengono le performance del 1958 a Newport di Count Basie e Horace Silver. Quelle al festival del 1960 di Muddy Waters e Nina Simone furono pubblicate in \"At Newport 1960\" e \"Nina Simone at Newport\".\nIl concerto al festival del 1961 di Judy Garland fu tenuto dopo le due esibizioni dell'artista alla Carnegie Hall, la prima delle quali fu incisa nell'album vincitore di un Grammy \"Judy at Carnegie Hall\". La Garland fu a Newport per promuovere tale album, ma non ci sono registrazioni di tale esibizione. Tra i musicisti che compaiono nel film sul festival del 1962, vi sono Lambert, Hendricks &amp; Bavan, l'Oscar Peterson Trio, Roland Kirk, Duke Ellington e la Count Basie Orchestra con Jimmy Rushing.\nAlcuni dei brani suonati da John Coltrane e Archie Shepp al festival del 1965 sono presenti nell'album \"New Thing at Newport\". L'esibizione di Herbie Mann con Chick Corea di quello stesso anno fu pubblicata nel disco \"Standing Ovation at Newport\". Buona parte dei brani interpretati dallo stesso Mann furono pubblicati nell'album del 1967 \"New Mann at Newport\". Il concerto di Ella Fitzgerald alla Carnegie Hall del luglio 1973 \u00e8 documentato nell'album \"Newport Jazz Festival: Live at Carnegie Hall\"."}
{"id": "5961209", "revid": "1305772", "url": "https://it.wikipedia.org/wiki?curid=5961209", "title": "Pampatar", "text": "Pampatar \u00e8 una citt\u00e0 del Venezuela situata nello Stato di Nueva Esparta e in particolare nel comune di Maneiro.\nLa localit\u00e0 si trova sull'isola Margarita."}
{"id": "5961213", "revid": "81150152", "url": "https://it.wikipedia.org/wiki?curid=5961213", "title": "Tony Bruno", "text": ""}
{"id": "5961229", "revid": "767487", "url": "https://it.wikipedia.org/wiki?curid=5961229", "title": "Omanitherium dhofarensis", "text": "L'omaniterio (Omanitherium dhofarensis) \u00e8 un mammifero estinto appartenente ai proboscidati. Visse nell'Oligocene inferiore (circa 33 milioni di anni fa) e i suoi resti fossili sono stati ritrovati in Oman. \nDescrizione.\nNoto principalmente per una mandibola con denti, questo animale doveva essere abbastanza simile ad altri proboscidati primitivi come \"Barytherium\" e \"Numidotherium\", con arti graviportali e un corpo massiccio. I molari e i premolari di \"Omanitherium\" sembrano avere una struttura intermedia tra quelli di \"Arcanotherium\" e di \"Barytherium\", ma gli incisivi inferiori erano differenti da quelli di qualunque altro proboscidato paleogenico: erano molto grandi, a corona alta, conici e simili a zanne. \nClassificazione.\nDescritto per la prima volta nel 2012, \"Omanitherium dhofarensis\" \u00e8 noto principalmente per una mandibola con denti ritrovata nella formazione Ashawq del Governatorato Dhofar nell'Oman. Si tratta del pi\u00f9 antico proboscidato della penisola arabica; analisi filogenetiche indicano che \"Omanitherium\" potrebbe essere imparentato con l'eocenico \"Barytherium\". Alcune caratteristiche di \"Omanitherium\", come gli incisivi a forma di zanne e un forame anteriore ingrandito nella zona del mento, suggeriscono una possibile parentela con i deinoteriidi, la cui origine \u00e8 stata a lungo un mistero. "}
{"id": "5961230", "revid": "22356", "url": "https://it.wikipedia.org/wiki?curid=5961230", "title": "Omanitherium", "text": ""}
{"id": "5961231", "revid": "116980017", "url": "https://it.wikipedia.org/wiki?curid=5961231", "title": "Giosu\u00e8 Meli", "text": "Biografia.\nNacque a Luzzana, piccolo borgo collinare della Val Cavallina in provincia di Bergamo, figlio di Giovanni Antonio Meli (1777-1838), contadino possidente, e di Lucia Mocchi. Giosu\u00e8 era ottavo di undici figli.\nFu forse Francesco Bellini, parroco e insegnante del paese, a intuire le potenzialit\u00e0 artistiche del giovane Meli.\nL'inclinazione di Giosu\u00e8 per la scultura si deline\u00f2 molto presto: a soli 16 anni scolp\u00ec nel legno un Cristo morto ora conservato nella parrocchia di Luzzana.\nTra il 1836 e il 1840, il giovane artista frequent\u00f2 l'Accademia Carrara di Bergamo.\nNel 1838 perse il padre, sulla tomba del quale realizz\u00f2 una lapide in marmo di Carrara raffigurante una figura femminile dolente di gusto canoviano.\nRisale a quel periodo il grande bassorilievo scolpito a Luzzana nella viva roccia e denominato \"Il Gigante\".\nDopo anni di oblio l'opera \u00e8 stata restaurata e valorizzata.\nNel 1840, grazie al mecenatismo di alcune figure di spicco della societ\u00e0 bergamasca dell'epoca come la nobildonna Lucia Prezzati, il conte Leonino Secco Suardo e forse il cardinale Angelo Maj, Giosu\u00e8 Meli si trasfer\u00ec a Roma.\nNella citt\u00e0 di Papa Pio IX frequent\u00f2 Giovanni Maria Benzoni, affermato scultore di origine bergamasca.\nIl Meli perfezion\u00f2 i suoi studi di scultura seguendo le orme di Thorvaldensen e del Tenerani, alla ricerca di un linguaggio espressivo proprio tra Neoclassicismo e Romanticismo. \nNegli anni che seguirono Giosu\u00e8 Meli apr\u00ec uno studio con abitazione in piazza Lancellotti e si spos\u00f2 con la conterranea Agostina Cremonesi.\nNel 1861 present\u00f2 al pubblico una statua semi colossale in marmo di Carrara che ritraeva una madre con il figlioletto durante l'eruzione del Vesuvio del 79 d.C. Questa opera sanc\u00ec la definitiva affermazione del Meli nel panorama artistico capitolino. \nLa \"Madre pompeiana\" venne acquistata da Lord Mitchell Henry, facoltoso finanziere e membro del Parlamento britannico, il quale allest\u00ec nel suo palazzo a Kensington, Londra la sala principale per ospitare l'opera del Meli.\nA causa del dissesto finanziario di Lord Henry, nel 1900 l'opera and\u00f2 all'asta e risulta oggi dispersa.\nA Roma Giosu\u00e8 Meli scolp\u00ec un Cristo legato (1874) che si pu\u00f2 ammirare presso la Scala Santa, nella chiesa di Santa Maria al Foro \u00e8 conservato il monumento di Santa Francesca Romana (1869).\nPresso il Museo Statale Russo in una sala del Palazzo Stroganov di San Pietroburgo \u00e8 esposta l'opera marmorea \"Innocenza e fedelt\u00e0\" (1854).\nLa scultura venne acquistata dalla zarina Alessandra, moglie dello zar Nicola I.\nAppassionata collezionista d'arte, l'imperatrice durante uno dei suoi viaggi in Europa visit\u00f2 lo studio del Meli e acquisto l'opera.\nGiosu\u00e8 Mel\u00ec, pur vivendo a Roma, tornava spesso a Bergamo per richiesta dei numerosi committenti locali ma soprattutto per soggiornare nel borgo nativo di Luzzana.\nIl Maestro si spense a Roma il 22 febbraio 1893, fu sepolto nel cimitero romano del Verano.\nLa figura di Giosu\u00e8 Meli, dopo anni di oblio, grazie al lavoro dei suoi biografi (Don Felice Bellini e Carlo Pinessi) riemerge dal passato delineando il profilo di un grande dell'Ottocento. \nSono censite attualmente oltre cinquanta opere scultoree in Italia e all'estero.\nAlcune opere sono custodite nel suo paese natale, presso il Museo d'arte contemporanea di Luzzana - Donazione Meli. In un'apposita sala sono conservate alcune sculture, tra cui 'I quattro putti' recuperata a Boston (USA), un busto che ritrae la figlia di Lucia Prezzati, sua benefattrice e la pietra tombale che il giovane Giosu\u00e8 Meli aveva scolpito in memoria del padre Giovanni, morto quando lui era poco pi\u00f9 che ventenne. Il museo, negli ultimi anni, ha dedicato un libro - ricco di numerose fotografie - allo scultore luzzanese, a firma di Carlo Pinessi. Sono disponibili in Rete numerosi brevi video divulgativi, che illustrano le principali opere di Giosu\u00e8 Meli, realizzati da Bruno Ghislandi."}
{"id": "5961236", "revid": "81150461", "url": "https://it.wikipedia.org/wiki?curid=5961236", "title": "Organizzazione Europea di Biologia Molecolare", "text": ""}
{"id": "5961238", "revid": "101175", "url": "https://it.wikipedia.org/wiki?curid=5961238", "title": "Gran Premio motociclistico del Brasile 1992", "text": "Il Gran Premio motociclistico del Brasile 1992 fu la dodicesima e penultima gara del motomondiale 1992. Si disput\u00f2 il 23 agosto 1992 sul circuito di Interlagos e vide le vittorie di Wayne Rainey nella classe 500, di Luca Cadalora nella classe 250 e di Dirk Raudies nella classe 125.\nInizialmente avrebbe dovuto disputarsi anche la prova relativa ai sidecar, ma \u00e8 stata annullata a causa dei costi troppo elevati di trasferimento dei materiali in Sudamerica.\nClasse 500.\nTornato alle gare dopo il grave incidente delle prove di Assen, il capo classifica del campionato, l'australiano Michael Doohan, ancora in condizioni precarie non \u00e8 riuscito ad andare oltre il dodicesimo posto della gara. In questo modo lo statunitense Wayne Rainey, vincitore della gara, si \u00e8 avvicinato a soli due punti, quando manca una sola prova al termine della stagione. Sul podio con Rainey altri due statunitensi, John Kocinski e Doug Chandler.\nClasse 250.\nL'italiano Luca Cadalora, gi\u00e0 matematicamente campione mondiale, si aggiudica anche la gara davanti agli altri due italiani Max Biaggi e Loris Reggiani.\nClasse 125.\nIl pilota tedesco Dirk Raudies ottiene il suo primo successo nel motomondiale, precedendo lo spagnolo Jorge Mart\u00ednez e l'italiano Alessandro Gramigni. Con il terzo posto Gramigni consolida il suo primato in classifica dove ora ha otto punti di vantaggio sull'altro italiano Fausto Gresini."}
{"id": "5961240", "revid": "1851848", "url": "https://it.wikipedia.org/wiki?curid=5961240", "title": "Sara Capovilla", "text": ""}
{"id": "5961242", "revid": "767487", "url": "https://it.wikipedia.org/wiki?curid=5961242", "title": "Paul Laine", "text": "Anche se ha esordito come solista, \u00e8 maggiormente ricordato per la sua permanenza nei Danger Danger durante il periodo in cui Ted Poley abbandon\u00f2 la band."}
{"id": "5961243", "revid": "112431923", "url": "https://it.wikipedia.org/wiki?curid=5961243", "title": "Cesare Bertolla", "text": "Biografia.\nCesare Bertolla \u00e8 nato a Lucca 19 luglio 1845 ed \u00e8 morto a Roma il 14 gennaio 1920. Dalla natia Toscana si trasferisce a Roma intorno al 1880 e apre uno studio in via Nazionale. In un primo periodo ha dipinto paesaggi dei dintorni di Lucca, ora dipinge scorci della vecchia Roma, animati dalla presenza di figure, e con un sapore di verit\u00e0, anche nei particolari. Dopo un viaggio in Marocco, compiuto nel 1885 per prendere spunti novi, dipinge figure arabe e stradine animate da scene di vita locale. Raggiunge la massima notoriet\u00e0 con vedute della campagna romana, dai toni caldi e luminosi. \nPrima che anche si pensasse a una bonifica a Maccarese, vagava per le paludi, sfidando le insidie della malaria, per ritrarre dal vero il paesaggio nudo e desolato e la miseria dei suoi abitanti. Attratto dagli aspetti solitari e malinconici della campagna, ci ha lasciato una importante collezione di dagherotipi, strumenti fondamentali per ricostruire un ambiente oggi scomparso. Gran cacciatore di pernici, trascin\u00f2 nei suoi vagabondaggi l'amico Onorato Carlandi. Anche i suoi dipinti, quindi, hanno documentato un mondo che non esiste pi\u00f9. Bertolla ha fatto parte del sodalizio dei XXV della campagna romana."}
{"id": "5961245", "revid": "104458", "url": "https://it.wikipedia.org/wiki?curid=5961245", "title": "Noechling", "text": ""}
{"id": "5961257", "revid": "91792", "url": "https://it.wikipedia.org/wiki?curid=5961257", "title": "Chiesa di San Cristoforo (Borgo Val di Taro)", "text": "La chiesa di San Cristoforo \u00e8 un luogo di culto cattolico dalle forme romaniche e neoclassiche situato nei pressi della frazione di San Pietro, appartenente al comune di Borgo Val di Taro, in provincia di Parma e diocesi di Piacenza-Bobbio; appartiene al gruppo delle pievi parmensi.\nStoria.\nL'originario luogo di culto fu edificato nel X secolo dai monaci dell'ordine di San Colombano provenienti dall'abbazia di San Colombano di Bobbio a cui apparteneva tutto il territorio di Borgotaro; sorse probabilmente sul luogo di un antico tempio pagano.\nNel 1017 la piccola chiesa, posta lungo una variante della via di Monte Bardone, fu restaurata per volere del conte Plato Platoni.\nUn documento del 1221 attestava all'epoca la dipendenza del tempio e della vicina chiesa di San Pietro dalla pieve di San Giorgio di Borgotaro, distrutta verso la fine del XVI secolo.\nNel XVII secolo furono edificati il nuovo presbiterio a pianta squadrata e la cappella laterale a nord.\nNel XVIII secolo fu innalzata la facciata in stile neoclassico.\nNel 1780 fu demolito il campanile, che fu ricostruito nelle forme attuali nel 1833; la campana risalente al 1370 fu distrutta nel 1856.\nTra il 1997 e il 1998 furono eseguiti importanti lavori di restauro della chiesa, che riportarono alla luce le fondazioni dell'antica abside semicircolare e del campanile romanico.\nDescrizione.\nLa pieve si sviluppa su un impianto a navata unica, con l'ingresso rivolto a ovest e il presbiterio a pianta rettangolare a est; dal lato sinistro aggettano la piccola cappella seicentesca e il campanile ottocentesco.\nLa simmetrica facciata intonacata \u00e8 caratterizzata dalle lesene in conci di pietra poste alle estremit\u00e0; al centro si apre il portale d'accesso delimitato da cornice e architrave in pietra in aggetto; superiormente, oltre una piccola volta in mattoni \u00e8 collocata una finestra a lunetta incorniciata; a coronamento si innalza oltre il cornicione un ampio frontone triangolare.\nI fianchi intonacati sono suddivisi in tre parti da una serie di paraste. Sul lato settentrionale si innalza il campanile in pietra, sviluppato su tre livelli suddivisi da fasce marcapiano; gli spigoli sono arricchiti da lesene, mentre la cella campanaria si apre attraverso quattro monofore ad arco a tutto sesto; a coronamento il tetto a quattro falde \u00e8 rivestito in lastre di pietra.\nAll'interno la navata \u00e8 coperta da un soffitto piano a travetti lignei, mentre il presbiterio \u00e8 chiuso da una volta a botte; le pareti intonacate sono scandite da paraste con capitelli dorici a sostegno di ampie arcate in leggero aggetto. Il pavimento in pietra mostra attraverso alcune aperture vetrate le fondamenta dell'abside medievale semicircolare, leggermente disassata rispetto all'edificio attuale, i resti di un'antica sepoltura e il basamento della colonna di sostegno del campanile originario."}
{"id": "5961262", "revid": "729019", "url": "https://it.wikipedia.org/wiki?curid=5961262", "title": "Paolo Poduje", "text": "\u00c8 considerato il responsabile della Strage di Rovetta, nella quale quarantatr\u00e9 soldati appartenenti alla 1\u00aa Divisione d'Assalto \"M\" della Legione Tagliamento, inquadrata nell'ambito della Guardia nazionale repubblicana della Repubblica sociale italiana, furono fucilati dopo essersi consegnati al locale Comitato di Liberazione Nazionale alla caduta della Repubblica Sociale."}
{"id": "5961263", "revid": "30794", "url": "https://it.wikipedia.org/wiki?curid=5961263", "title": "Museo Paolo Orsi", "text": ""}
{"id": "5961264", "revid": "1428919", "url": "https://it.wikipedia.org/wiki?curid=5961264", "title": "Doris Lloyd", "text": "\u00c8 morta nel 1968 a 71 anni, per una malattia cardiaca."}
{"id": "5961265", "revid": "6923", "url": "https://it.wikipedia.org/wiki?curid=5961265", "title": "Subaru G3X Justy", "text": ""}
{"id": "5961276", "revid": "599013", "url": "https://it.wikipedia.org/wiki?curid=5961276", "title": "Religiose della Beata Vergine Maria", "text": "Le Religiose della Beata Vergine Maria (in inglese \"Religious of the Blessed Virgin Mary\") sono un istituto religioso femminile di diritto pontificio: le suore di questa congregazione pospongono al loro nome la sigla R.V.M.\nStoria.\nLe origini della congregazione risalgono al 1684, quando madre Ignazia dello Spirito Santo, con l'aiuto del gesuita Paolo Klein, fond\u00f2 un beaterio nelle Filippine.\nPer i suoi legami con i gesuiti, la comunit\u00e0 prese il nome di Beaterio della Compagnia: inizialmente le \"beate\" organizzavano ritiri spirituali per donne secondo il metodo di sant'Ignazio di Loyola, poi iniziarono ad accogliere donne anziane e giovani educande.\nGli statuti della comunit\u00e0 furono approvati dall'arcivescovo di Manila nel 1732 e nel 1755 Ferdinando VI di Borbone accord\u00f2 la protezione regia al beaterio.\nDopo l'espulsione dei gesuiti dai domini spagnoli (1767), la comunit\u00e0 pass\u00f2 sotto la direzione del clero secolare; torn\u00f2 a collaborare con la Compagnia di Ges\u00f9 dopo il loro ritorno nelle Filippine, nel 1859, aprendo scuole parrocchiali e dedicandosi all'educazione delle donne liberate dalla schiavit\u00f9. Le beate servirono anche come infermiere militari durante la rivoluzione del 1896 contro la dominazione spagnola.\nL'istituto ricevette il pontificio decreto di lode nel 1931 e l'approvazione definitiva nel 1944.\nAttivit\u00e0 e diffusione.\nLe religiose si dedicano all'opera dei ritiri e, soprattutto, all'istruzione e all'educazione cristiana della giovent\u00f9, in scuole di ogni grado.\nOltre che nelle Filippine, le suore sono presenti in Canada, Ghana, Indonesia, Italia, Pakistan, Stati Uniti d'America, Taiwan; la sede generalizia \u00e8 a Quezon City.\nAlla fine del 2011 la congregazione contava 744 religiose in 117 case."}
{"id": "5961277", "revid": "110157", "url": "https://it.wikipedia.org/wiki?curid=5961277", "title": "Padre e figlio (Conroy)", "text": "Padre e figlio (\"The Death of Santini\") \u00e8 un saggio memoriale autobiografico scritto da Pat Conroy.\n\u00c8 il sequel del romanzo del 1976 \"The Great Santini\", il quale \u00e8 stato adattato nel film \"Il grande Santini\" del 1979.\nSinossi.\nLe memorie dello scrittore Pat Conroy legate al rapporto con il suo violento padre, Marine, pilota di aerei."}
{"id": "5961279", "revid": "1543377", "url": "https://it.wikipedia.org/wiki?curid=5961279", "title": "Necropoli di Realmese", "text": "La necropoli di Realmese \u00e8 una necropoli preistorica a circa 3\u00a0km da Calascibetta in Sicilia.\nIl sito si connota per essere di tipo Pantalicano (cio\u00e8 dello stesso stile della necropoli di Pantalica), con 288 tombe a grotticella in due diverse epoche: le prime di et\u00e0 protostorica (IX secolo a.C.) e le altre in et\u00e0 arcaica (VI secolo a.C.) riutilizzate dalle precedenti.\nUna prima campagna di scavi venne eseguita negli anni 1949-1950 con l'archeologo Luigi Bernab\u00f2 Brea che trov\u00f2 diversi reperti: ceramiche, coltellini, anelli, orecchini e fibule, oggi esposti presso il Museo Regionale Paolo Orsi di Siracusa."}
{"id": "5961280", "revid": "767487", "url": "https://it.wikipedia.org/wiki?curid=5961280", "title": "Vassilis Tsitsanis", "text": "Biografia.\nVassilis Tsitsanis era interessato alla musica fin da giovane ed ha imparato presto a suonare il mandolino, il violino e soprattutto il bouzouki.\nNell'autunno del 1936 Tsitsanis si trasferisce ad Atene con l'intento di iscriversi alla facolt\u00e0 di legge, ma presto inizia anche l\u00ec a dedicarsi alla musica per mantenersi agli studi.\nInfine si dedica totalmente alla musica.\nVangelis Papazoglou e Markos Vamvakaris sono i suoi principali riferimenti musicali.\nLa sua prima esibizione avviene in un locale denominato Bizelia (Piselli), dove conosce il cantante Dimitris Perdikopoulo che lo introduce presso la casa discografica Odeon, dove effettua le sue prime registrazioni.\nNel periodo 1937-1940, Tsitsanis scrive numerose canzoni che registra affidandosi alla voce di altri famosi cantati dell'epoca come Dimitris Perdikopoulo, Stratos Pagioumtzis, Markos Vamvakaris, Stellaki Perpiniadis, partecipando comunque come seconda voce.\nDurante la seconda guerra mondiale, Tsisanis ha soggiornato a Salonicco dove ha aperto un proprio locale per la somministrazione di Ouzo al pubblico che ottiene un discreto successo e dove si esibisce con le sue migliori canzoni, tra le quali la celebre Sinnefiasmeni Kiriak\u00ec, Domenica Nuvolosa.\nNel 1946 ritorna ad Atene dove continua le registrazioni accanto a cantanti molto conosciuti come Sotiria Bellou, Ioanna Georgakopoulou, Marika Ninou, Battista Tsaousakis.\nNegli anni successivi, Tsitsanis gode di una notevole notoriet\u00e0, soprattutto negli anni settanta, dopo la caduta della giunta dei colonnelli, quando inizia ad organizzare spettacoli all'aperto con la partecipazione di Mik\u012bs Theod\u014drak\u012bs.\nSecondo il critico musicale Lambros Liavas, Tsitsanis \u00e8 riuscito ad elevare il tenore della canzone popolare greca, arricchendola con elementi orientali e sociali per descrivere la nuova realt\u00e0 della Grecia del dopoguerra e innovando lo stile musicale con armonie inedite e con una nuova struttura poetica delle canzoni."}
{"id": "5961281", "revid": "1305772", "url": "https://it.wikipedia.org/wiki?curid=5961281", "title": "Apostolo (disambigua)", "text": ""}
{"id": "5961283", "revid": "717966", "url": "https://it.wikipedia.org/wiki?curid=5961283", "title": "Clausola Lieberman", "text": ""}
{"id": "5961284", "revid": "580197", "url": "https://it.wikipedia.org/wiki?curid=5961284", "title": "Fiammamonza 1970 2010-2011", "text": "Questa voce raccoglie le informazioni riguardanti la Associazione Sportiva Dilettantistica Fiammamonza 1970 nelle competizioni ufficiali della stagione 2010-2011.\nRosa.\n\"Rosa aggiornata alla fine della stagione\".\nStatistiche.\nStatistiche dei giocatori.\nPresenze e reti."}
{"id": "5961285", "revid": "812213", "url": "https://it.wikipedia.org/wiki?curid=5961285", "title": "Isaac De Bankol\u00e9", "text": ""}
{"id": "5961286", "revid": "6923", "url": "https://it.wikipedia.org/wiki?curid=5961286", "title": "Lyft", "text": "Lyft \u00e8 un'impresa di trasporti statunitense privata con sede a San Francisco in California fondata nel luglio 2012 da Logan Green e John Zimmer.\nStoria.\nL'applicazione per telefoni cellulari della societ\u00e0 facilita la condivisione di autovetture da pari a pari, collegando le persone che hanno bisogno di un passaggio in auto con i guidatori proprietari di un'auto. Lyft ora opera in oltre 200 citt\u00e0 statunitensi ed \u00e8 valutata 11 miliardi di dollari."}
{"id": "5961287", "revid": "812213", "url": "https://it.wikipedia.org/wiki?curid=5961287", "title": "Isaac De Bankole", "text": ""}
{"id": "5961289", "revid": "1494169", "url": "https://it.wikipedia.org/wiki?curid=5961289", "title": "Il porto", "text": ""}
{"id": "5961290", "revid": "287204", "url": "https://it.wikipedia.org/wiki?curid=5961290", "title": "Isaach De Bankole", "text": ""}
{"id": "5961306", "revid": "729019", "url": "https://it.wikipedia.org/wiki?curid=5961306", "title": "Gett", "text": "Gett, conosciuta in precedenza come GetTax (Prendi un taxi) \u00e8 una impresa israeliana che collega i suoi clienti con i guidatori di taxi.\nI clienti possono chiamare un taxi, o dal sito della societ\u00e0 o dalla sua app.\nAttualmente \u00e8 operativa in pi\u00f9 di 50 citt\u00e0, tra cui New York, Londra, Mosca e 13 citt\u00e0 in Israele.\nStoria.\nA maggio 2016, il gruppo Volkswagen ha annunciato che investir\u00e0 300 milioni di dollari in Gett, acquisendo una quota di partecipazione della stessa.\nI piani di Volkswagen sono di integrare Gett nel gruppo come uno degli sforzi della societ\u00e0 automobilistica di creare il suo proprio fornitore di mobilit\u00e0.\nSecondo Volkswagen, la fusione \u00e8 ancora soggetta ad approvazione, ma dopodich\u00e9 Gett potr\u00e0 estendere i suoi servizi a nuove aree."}
{"id": "5961307", "revid": "601933", "url": "https://it.wikipedia.org/wiki?curid=5961307", "title": "Il porto (Maupassant)", "text": "Il porto (\"Le Port\") \u00e8 un racconto di Guy de Maupassant pubblicato nel 1889. \nTrama.\nL'8 maggio 1886 al porto di Marsiglia attracca la nave francese \"Nostra Signora dei venti\", partita quattro anni prima, il 3 maggio 1882, dal porto di Le Havre alla volta della Cina. Un gruppo di marinai normanni guidati da C\u00e9lestin Duclos, il pi\u00f9 disinvolto fra loro, inizia la visita rituale a un postribolo. Dopo qualche ora, fra i fumi dell'alcool, C\u00e9lestin inizia a conversare con la giovane prostituta con la quale si \u00e8 intrattenuto, e scopre che i propri genitori e il fratello maggiore sono morti a causa di un'epidemia poco dopo la sua partenza per la Cina, mentre la sua improvvisata compagna \u00e8 la propria sorella minore Fran\u00e7oise, costretta dal bisogno a prostituirsi.\nCritica.\n\"Il porto\" apparve dapprima sul quotidiano \"L'\u00c9cho de Paris\" del 15 marzo 1889 e fu ristampato poco dopo nella raccolta di racconti \"La main gauche\". (in lingua italiana, \"La mano sinistra\", 1917). \"Il porto\" \u00e8 tra i racconti di Maupassant che Taine ammirava di pi\u00f9. Un altro ammiratore era Lev Tolstoj che lo tradusse nel 1890 e lo pubblic\u00f2 anonimo nel 1891 col titolo \"Fran\u00e7oise\" (). Per Mario Bonfantini questo racconto \u00e8 \u00abtra i pi\u00f9 noti e i pi\u00f9 discussi di Maupassant, forse il pi\u00f9 ardito e ambizioso. [...] Ma in realt\u00e0, malgrado l'impressionante bravura del narratore, sembra che egli sia impari al suo tremendo soggetto, e non sia riuscito a giustificare umanamente la troppo schematica tragedia\u00bb."}
{"id": "5961309", "revid": "1505830", "url": "https://it.wikipedia.org/wiki?curid=5961309", "title": "Sequoia Capital", "text": "Sequoia Capital \u00e8 una societ\u00e0 di venture capital con sede a Menlo Park in California che si focalizza principalmente sul settore industriale tecnologico.\nLanciata nel 1972, ha finanziato societ\u00e0 diventate icone dell'high-tech USA come Apple, Google, Cisco, PayPal e YouTube. Sequoia gestisce fondi di investimento multipli tra cui fondi specifici in India, Israele e Cina.\nStoria.\nSequoia \u00e8 fondata nel 1972 a Menlo Park, in California, da Don Valentine, considerato il pioniere del venture capital nella Silicon Valley. A met\u00e0 degli anni novanta Valentine passa il controllo della societ\u00e0 a Doug Leone e Michael Moritz che col tempo la trasformano in una societ\u00e0 globale. Nel 1999 Sequoia amplia le sue operazioni in Israele. Nel 2005 fonda Sequoia Capital Cina come affiliato alla statunitense.\nNel 2006 Sequoia Capital acquisisce Westbridge Capital Partners, una societ\u00e0 di venture capital indiana, in seguito rinominata Sequoia Capital India. Nel 2009 finanzia ServiceNow di Fred Lully, societ\u00e0 che poi porter\u00e0 in Borsa. CB Insights ha riconosciuto Sequoia Capital come la societ\u00e0 di capitale di rischio numero 1 nel 2013. Nel 2014 vende WhatsApp a Facebook per 22 miliardi di dollari. L'azienda statunitense ha avuto 11 partner a partire dal 2016.\nNel 2015, il presidente di Sequoia, Michael Moritz, \u00e8 stato interrogato sulla mancanza in azienda di partner femminili. Moritz ha sostenuto che c'erano poche candidate qualificate, perch\u00e9 le donne americane \"tendono a scegliere di non studiare le scienze quando hanno 11 o 12 anni\", aggiungendo che Sequoia non avrebbe \"abbassato i nostri standard\" per assumere donne. In seguito alle critiche ai commenti di Moritz, nel 2016 Sequoia ha assunto Jess Lee come primo partner di investimento femminile nei 44 anni di storia dell'azienda. \nNel 2020, Sequoia ha creato il suo primo ufficio europeo a Londra, nel Regno Unito, e ha assunto Luciana Lixandru per guidarlo. Nel febbraio 2021 \u00e8 stata associata come partner di Sequoia China Angelica Cheung, per sedici anni direttrice di \"Vogue China\".\nInvestimenti.\nL'azienda investe in aziende pubbliche e private. \u00c8 specializzato in incubazione, fase di seed, fase di avvio, fase iniziale, e investimenti in una fase di crescita in aziende private. L'azienda investe prevalentemente in societ\u00e0 con sede negli Stati Uniti per gli investimenti iniziali in fase di start-up investe tra 100.000 e 1 milione di dollari in stadio \"seme\", tra $ 1 milione e $ 10 milioni in stadio precoce, e tra 10 milioni e 100 milioni di dollari in aziende in fase di crescita. \nSequoia Capital dal 1972 ha investito in oltre 250 societ\u00e0 tra cui: Apple, Google, Oracle, PayPal, Stripe, YouTube, Instagram, Yahoo! e WhatsApp. Il valore di mercato corrente combinato di queste aziende \u00e8 di oltre $ 1.4 trilioni di dollari, equivalente al 22 per cento del Nasdaq. Il suo portafoglio \u00e8 prevalentemente nel settore dei servizi finanziari, sanit\u00e0, outsourcing e la tecnologia."}
{"id": "5961312", "revid": "124730431", "url": "https://it.wikipedia.org/wiki?curid=5961312", "title": "Dodici apostoli (disambigua)", "text": ""}
{"id": "5961329", "revid": "124123", "url": "https://it.wikipedia.org/wiki?curid=5961329", "title": "K\u00e1roly Molter", "text": "Ha trascorso gran parte della vita in Transilvania, ed \u00e8 stato cittadino austro-ungarico e in seguito rumeno.\nBiografia.\nNato a Vrbas, in Vojvodina, Molter proveniva da una famiglia tedescofona di Svevi del Danubio, ma utilizz\u00f2 sempre l'ungherese (allora prevalente in Vojvodina) come lingua madre. Studi\u00f2 al collegio Kecskem\u00e9t, in Ungheria, e successivamente alla Facolt\u00e0 di Filosofia dell'Universit\u00e0 di Budapest dove studi\u00f2 ungherese e tedesco.\nNel 1913 si trasfer\u00ec in Transilvania, stabilendosi a T\u00e2rgu Mure\u0219, allora nota in ungherese col nome di Marosv\u00e1s\u00e1rhely. Tra il 1913 e il 1945 insegn\u00f2 al Ginnasio Bolyai, un collegio riformato della citt\u00e0. Tra i due conflitti mondiali, in seguito all'unione della Transilvania alla Romania, divenne membro del gruppo \"'Erd\u00e9lyi Helikon\" con sede a Marosv\u00e9cs (Br\u00e2ncovene\u015fti), e partecip\u00f2 allo staff editoriale della rivista \"Zord Id\u0151\". Nel 1937 pubblic\u00f2 una delle sue prime grandi opere, il romanzo \"Tibold M\u00e1rton\", che descrive una famiglia sveva nel processo di magiarizzazione e tratta le problematiche delle minoranze linguistiche rispetto alla maggioranza.\nDopo il 1945 Molter insegn\u00f2 all'Universit\u00e0 Babe\u015f-Bolyai di Cluj-Napoca come professore di lingua e letteratura tedesca. Dopo la pensione nel 1950 ritorn\u00f2 a T\u00e2rgu Mure\u0219, dove mor\u00ec 31 anni dopo."}
{"id": "5961334", "revid": "111817347", "url": "https://it.wikipedia.org/wiki?curid=5961334", "title": "Accademia europea di Palazzo Ricci", "text": "L'Accademia europea di Palazzo Ricci (\"Europ\u00e4ische Akademie f\u00fcr Musik und Darstellende Kunst\") \u00e8 un progetto culturale tedesco in Italia completamente dedicato alla musica. \u00c8 una Associazione senza fini di lucro ed \u00e8 emanazione del Conservatorio di musica e danza di Colonia.\nHa sede presso il Palazzo Ricci di Montepulciano, dove si svolgono le attivit\u00e0 artistiche in prevalenza da marzo ad ottobre.\nCorsi e concerti.\nOgni anno si svolgono pi\u00f9 di 40 corsi di perfezionamento e progetti, nonch\u00e9 una serie di concerti con la partecipazione di centinaia di giovani musicisti e pubblico da tutto il mondo."}
{"id": "5961335", "revid": "533647", "url": "https://it.wikipedia.org/wiki?curid=5961335", "title": "Palazzo Palagonia alla Gancia", "text": ""}
{"id": "5961336", "revid": "729019", "url": "https://it.wikipedia.org/wiki?curid=5961336", "title": "Gurmukhi (Unicode)", "text": "Gurmukhi \u00e8 un blocco Unicode. \u00c8 costituito dai 79 caratteri compresi nell'intervallo U+0A00-U+0A7F.\nComprende i simboli dell'alfabeto gurmukhi utilizzato per la lingua punjabi. \u00c8 basato sullo standard ISCII-1988."}
{"id": "5961339", "revid": "22229", "url": "https://it.wikipedia.org/wiki?curid=5961339", "title": "Raguseo", "text": ""}
{"id": "5961340", "revid": "832115", "url": "https://it.wikipedia.org/wiki?curid=5961340", "title": "Palazzo Ricci (Montepulciano)", "text": ""}
{"id": "5961343", "revid": "1314312", "url": "https://it.wikipedia.org/wiki?curid=5961343", "title": "The Floating Piers", "text": "The Floating Piers fu un'installazione artistica di land art di Christo e Jeanne-Claude.\nConsisteva di una rete di pontili galleggianti aperti al pubblico sul lago d'Iseo messi in opera tra Sulzano, Montisola e l'isola di San Paolo.\nCaratteristiche.\nL'opera era costituita da una serie di pontili galleggianti installati sulla sponda bresciana del lago d'Iseo, che permettevano ai visitatori di camminare appena sopra la superficie dell'acqua del lago da Sulzano, sulla terraferma, sino alle isole di Monte Isola e San Paolo, dal 18 giugno al 3 luglio 2016.\nLa rete di pontili \u00e8 stata realizzata con circa 220.000 cubi di polietilene ad alta densit\u00e0 e ricoperta da 100.000 metri quadrati di tessuto giallo brillante.\nIl progetto definitivo ha realizzato pontili larghi 16 metri, digradanti ai lati, per una lunghezza complessiva di 3 chilometri. Il percorso proseguiva per 1,5 chilometri lungo le strade pedonali di Sulzano e Monte Isola. Dopo la mostra, tutti i componenti sono stati rimossi e riciclati.\nPremesse.\nNel 1969, lo storico dell'arte argentino Jorge Romero Brest, in un incontro avuto a New York, sugger\u00ec a Christo e Jeanne-Claude di realizzare un progetto in Argentina. La coppia propose di costruire \"Wrapped Inflated Piers\", un pontile lungo 2 chilometri sul delta del R\u00edo de la Plata a Buenos Aires, costituito da elementi gonfiati con aria e ricoperti da tessuto, un progetto che non fu mai eseguito.\nNel 1996 Christo e Jeanne-Claude proposero \"The Daiba Project\", un sistema di pontili galleggianti che avrebbe dovuto collegare l'Odaiba Park a due isole artificiali nella baia di Tokyo. Non avendo ottenuto i permessi necessari, l'opera non fu realizzata.\nNell'aprile del 2014, vedendo che Over the River e The Mastaba stavano richiedendo pi\u00f9 tempo del previsto, Christo decise di occuparsi di un progetto da realizzare in breve tempo. Dopo aver analizzato pi\u00f9 possibilit\u00e0, decise di riprendere il tema del pontile galleggiante e riproporlo in Italia. Fra la primavera e l'estate del 2014, Christo, Vladimir Yavachev (direttore operativo), Wolfgang Wolz (direttore tecnico), Germano Celant (direttore del progetto) e Josy Kraft (archivista), hanno fatto una ricognizione sui laghi del Nord Italia alla ricerca dello scenario pi\u00f9 suggestivo per la realizzazione del progetto.\nLa presenza di Monte Isola e dell'Isola di San Paolo rendeva il Lago d'Iseo il luogo ideale per The Floating Piers. L'opera avrebbe collegato il comune di Sulzano sulla terraferma a Peschiera Maraglio su Monte Isola e da l\u00ec altri due ramificazioni avrebbero congiunto Monte Isola all'Isola di San Paolo.\nProgetto definitivo.\nIl gruppo ottenne il primo assenso alla realizzazione del progetto dalla famiglia Beretta, proprietaria dell'Isola di San Paolo oltre che della storica fabbrica di armi attiva dal 1526 in Val Trompia. Lo stesso Franco Gussalli Beretta si fece promotore dell'evento e present\u00f2 Christo e il suo progetto alle autorit\u00e0 locali il 1\u00ba agosto 2014. Furono coinvolti il presidente dell'Autorit\u00e0 di Bacino dei laghi d'Iseo, d'Endine e Moro e i sindaci di Sulzano e Monte Isola. Dopo una breve consultazione, entrambi i sindaci approvarono il progetto.\nTra agosto e settembre 2014 si \u00e8 svolto il primo test con un prototipo a dimensioni reali in un bacino nel Nord della Germania, assemblando 1800 cubi galleggianti per una superficie larga 16 metri e lunga 20. Il test \u00e8 stato realizzato utilizzando blocchi e tessuti molto simili a quelli definitivi.\nNell'autunno 2014 il gruppo commission\u00f2 allo studio internazionale di ingegneria ARUP lo studio preliminare del progetto.\nNel febbraio 2015, in Bulgaria, furono messi alla prova, per la seconda volta, gli elementi strutturali del progetto, sottoponendoli a onde di 1,80 metri. I cubi potevano facilmente sopportare una pressione di una tonnellata per metro quadro con una variazione del livello di soli 12 centimetri. Si sperimentarono, inoltre, i sistemi di ancoraggio al fondo del bacino in modo da rendere il pontile il pi\u00f9 stabile possibile.\nNella primavera del 2015 fu commissionata la fornitura del tessuto in nylon poliammidico all'azienda tedesca Setex, che aveva rilevato l'azienda fornitrice dei tessuti per altre opere di Christo in Europa e negli Stati Uniti. Christo scelse per questo progetto il giallo dalia.\nA partire da agosto 2015, quattro aziende italiane sono state incaricate di produrre i 220.000 cubi e i pioli necessari a costituire la struttura portante dei pontili. Questi pezzi sono stati realizzati in polietilene attraverso un processo di stampaggio: il materiale viene riscaldato e inserito negli stampi nei quali si insuffla l'aria in modo da far aderire il materiale plastico allo stampo.\nI cubi, di 50\u00a0cm di lato, sono dotati di quattro anelli nei quali si inseriscono i pioli, anch'essi in polietilene, avvitati in modo da unire due o pi\u00f9 cubi saldamente.\nNell'autunno del 2015 la squadra ha allestito il proprio cantiere nella ex fabbrica della Montecolino Caproni, in localit\u00e0 Pilzone d\u2019Iseo. Qui sono stati costruiti moduli lunghi 100 metri e larghi 16 che sono stati poi spinti nel lago e stoccati in un'apposita area concessa dall'Autorit\u00e0 di bacino.\nA partire dal gennaio del 2016, sono stati posizionati 190 blocchi in calcestruzzo sul fondo del lago evitando i servizi tecnologici ivi presenti. Per la mappatura delle reti presenti e del fondo del lago \u00e8 stato utilizzato un sottomarino a comando remoto dotato di GPS e vari sonar. I blocchi di calcestruzzo, del peso di 5,5 tonnellate ciascuno, fanno da ancora ai pontili rendendoli stabili. Per fissare al meglio le ancore al fondo fangoso e scosceso del lago e per evitare l'effetto ventosa che ne avrebbe complicato il recupero in fase di smantellamento dell'opera, i blocchi di calcestruzzo sono rialzati dal fondo mediante strutture metalliche dette predatori. Per trasportare in posizione i blocchi in calcestruzzo armato sono stati utilizzati dei palloni di sollevamento riempiti di aria in modo da farli galleggiare sino a destinazione. Le operazioni sono state realizzate da una squadra di sommozzatori professionisti francesi.\nGli elementi fluttuanti sono collegati alle ancore in calcestruzzo armato mediante funi in polietilene realizzate appositamente da un'azienda di Sale Marasino. Il sistema di ancoraggio \u00e8 costituito da due corpi laterali che danno stabilit\u00e0 al pontile e uno centrale che ne mantiene invariata la posizione.\nNella primavera del 2016 i pontili sono stati trasportati dal sito di stoccaggio alla posizione finale. Sono stati realizzati dapprima i due rami che collegano Monte Isola all'Isola di San Paolo e in seguito il tratto che collega Sulzano a Monte Isola. Alle 18:30 di venerd\u00ec 3 giugno 2016 \u00e8 stato posizionato l'ultimo pontile, collegando Peschiera Maraglio alla terraferma.\nDopo aver completato la parte strutturale del ponte la squadra di operai ha iniziato a stendere un tessuto di feltro che fa da morbido sottofondo al nylon poliammidico. Lo stesso tessuto \u00e8 stato posato sulle vie pedonali dei comuni di Sulzano e Monte Isola. La particolarit\u00e0 di questo tessuto, di tonalit\u00e0 oro rosso, \u00e8 che cambia sfumatura di colore a seconda che sia asciutto, umido, in ombra o al sole.\nChristo and Jeanne-Claude. Water Projects.\nIn contemporanea con l'installazione artistica sul lago d'Iseo, l'artista Christo, in collaborazione con Germano Celant, ha organizzato al Museo di Santa Giulia di Brescia la mostra \"Christo and Jeanne-Claude. Water Projects\", in cui sono illustrati gli studi, i disegni preparatori e le varie fasi di realizzazione dei \"The Floating Piers\", messi in relazione con le precedenti creazioni dell'artista bulgaro legate al tema dell'acqua.\nFruizione.\nLa rete di pontili \u00e8 stata aperta al pubblico il 18 giugno 2016 alla presenza di Christo, che l'ha inaugurata senza particolari cerimonie, come da suo espresso desiderio. Il 20 giugno 2016, in una conferenza stampa tenutasi a Sale Marasino, l'artista ha dichiarato che l'opera sarebbe stata unica e non sarebbe stata replicata in nessun altro luogo del mondo, e si \u00e8 detto contento che nei primi due giorni sia stata \"calpestata\" da oltre 100.000 visitatori.\nL'accesso era gratuito ma regolato per evitare sovraffollamento. \nIl 23 giugno, qualche giorno dopo l'inaugurazione, si \u00e8 deciso di terminare la fruizione notturna a causa della imprevista e gigantesca affluenza con code chilometriche nei dintorni 24 ore su 24. Questo ha anche consentito la manutenzione necessaria, giorno per giorno, nonch\u00e9 il ripristino dei servizi di supporto correlati.\nL'ultimo giorno utile per visitare l'opera \u00e8 stato il 3 luglio 2016. La mattina del giorno seguente \u00e8 subito iniziata la rimozione delle strutture: i materiali di cui \u00e8 composta l'opera sono stati riciclati e smaltiti in diversi siti europei. A tal proposito, Christo ha dichiarato: \u00abRimuoveremo ogni parte di \"The Floating Piers\" nel corso di tre mesi e lasceremo il lago d'Iseo come se non fossimo mai stati qui\u00bb.\nIl totale dei visitatori \u00e8 stato di circa 1,5 milioni di persone.\nCritiche e controversie.\nOltre alla polemica di carattere logistico, dovuta all'aver negato l'accesso alla zona dell'installazione in bicicletta, sono state diverse le perplessit\u00e0 nei confronti dell'installazione:"}
{"id": "5961348", "revid": "74173", "url": "https://it.wikipedia.org/wiki?curid=5961348", "title": "Cronache d'attualit\u00e0", "text": "Cronache d'attualit\u00e0 \u00e8 stata una rivista italiana di arte, scienze, musica, arte decorativa, letteratura, teatro, industrie moderne, cinematografia, caff\u00e8 concerto, mode, sport, mondanit\u00e0, fondata da Anton Giulio Bragaglia e pubblicata a Roma con periodicit\u00e0 quindicinale a partire dal 1916. Diretta da Bragaglia, regista teatrale e critico cinematografico, ha cessato le pubblicazioni nel 1922.\nStoria.\nLa rivista diede particolare spazio a nuove forme di espressione come il cinema, a cui era dedicato il supplemento \"L'Attualit\u00e0 cinematografica\", e in ambito artistico mostr\u00f2 particolare interesse per le avanguardie, come ad esempio il Dadaismo.\nTra i suoi collaboratori ebbe artisti provenienti da pi\u00f9 campi. A letterati come Gabriele D'Annunzio, Ada Negri e Luigi Pirandello si affiancarono artisti come Giorgio de Chirico, Fortunato Depero, Pablo Picasso, musicisti come Gian Francesco Malipiero, Ildebrando Pizzetti e Francesco Balilla Pratella e autori di teatro come Rosso di San Secondo.\nNel febbraio 1919 Giorgio de Chirico pubblic\u00f2 \"Noi Metafisici\", il saggio che gettava le basi della Pittura metafisica.\nTra gli altri collaboratori figurarono Carlo Carr\u00e0, Vincenzo Cardarelli, Filippo de Pisis, Salvatore Di Giacomo, Fortunato Depero, Julius Evola, Piero Gobetti, Filippo Tommaso Marinetti, Renato Mucci, Aldo Palazzeschi, Ardengo Soffici, Renato Fondi, Federigo Tozzi.\nCurzio Malaparte ha ricordato la rivista con queste parole:"}
{"id": "5961361", "revid": "123206642", "url": "https://it.wikipedia.org/wiki?curid=5961361", "title": "Alberto Carosi", "text": "Biografia.\nAlberto Carosi segu\u00ec i corsi all'Istituto di Belle Arti di Roma, frequentando la Scuola libera del nudo. All'Istituto Raffaele Sanzio ebbe come maestro Augusto Bompiani ed \u00e8 stato anche allievo di Publio de Tommasi. Ha seguito le orme e suggerimenti di suo fratello maggiore Giuseppe. Espose la prima volta a Roma, alla Societ\u00e0 Amatori e Cultori. Di anno in anno, era solito organizzare una mostra delle sue opere pi\u00f9 recenti nel suo studio: segno di un carattere schivo e riservato. Fece parte del gruppo dei \u00abXXV della campagna romana\u00bb un \"Cenacolo\" di artisti che volevano rinnovare la pittura, raffigurando \"dal vero\" i luoghi e gli abitanti dei dintorni di Roma. \nSoprannominato \"Cucciolo\", Alberto Carosi ha amato in modo particolare la pittura \"en plein air\", restando sempre fedele alle suggestioni della sua prima giovinezza. Ha dipinto scenari agresti e scorci di borghi, nella loro luce naturale quotidianit\u00e0, al sole e alla pioggia, al mattino e verso sera. Con le stesse tonalit\u00e0 brune riproduceva sia la veste del pastore, sia la terra dove posava i piedi. Alberto Carosi subiva il fascino di un mondo agreste un po' sognato. La sua versatilit\u00e0 gli fece trattare ugualmente bene sia la figura che il paesaggio cogliendo quasi il carattere dei suoi soggetti delineando molto bene le caratteristiche o gli atteggiamenti tipici, come nell'olio su tavola \"L'astemio\" dove si rimarca un'arte raffinata con sfumature introspettive. Ha dipinto Venezia, avvolta in una luce misteriosa e evanescente.\n\u00c8 stato membro della Pontificia Accademia dei Virtuosi al Pantheon. Negli ulti anni le sue opere stanno riscoprendo un notevole successo da parte della critica e le sue quotazioni stanno progressivamente aumentando.\nMolte opere del pittore sono conservate presso il National Museum of Fine Arts della Valletta a Malta."}
{"id": "5961362", "revid": "22475", "url": "https://it.wikipedia.org/wiki?curid=5961362", "title": "Natsume (azienda)", "text": ""}
{"id": "5961363", "revid": "1442080", "url": "https://it.wikipedia.org/wiki?curid=5961363", "title": "Buccochromis atritaeniatus", "text": "Buccochromis atritaeniatus \u00e8 una specie di pesci della famiglia dei Ciclidi. Risiede nel Lago Malawi, in Malawi, Mozambico, e Tanzania. Il suo habitat naturale sono i laghi d'acqua dolce, e le aree di profondit\u00e0 intermedia e sabbiosa, ed \u00e8 stato catturato a profondit\u00e0 comprese tra i 10 e i 40 metri; si nutre di \"Haplochromini\" e caccia in coppia o in larghi gruppi. I maschi in fregola si trovano in colonie alla profondit\u00e0 di circa 30 metri e, durante l'accoppiamento, costruiscono nidi di sabbia sulle coste sabbiose pi\u00f9 ripide. La sola minaccia nota per la loro sopravvivenza \u00e8 la pesca. La specie \u00e8 anche nota come \"Haplochromis mbowe\" nel commercio di pesci."}
{"id": "5961369", "revid": "36426", "url": "https://it.wikipedia.org/wiki?curid=5961369", "title": "Museo delle arti e tradizioni popolari dell'Alta Valle del Tevere", "text": ""}
{"id": "5961373", "revid": "22475", "url": "https://it.wikipedia.org/wiki?curid=5961373", "title": "Harvest Moon (serie)", "text": " \u00e8 una serie di videogiochi creata nel 1996 da Victor Interactive Software. Il primo titolo della serie, \"Harvest Moon\", sviluppato da Pack-In-Video per Super Nintendo Entertainment System \u00e8 stato pubblicato in America Settentrionale da Natsume e in Europa da Nintendo. Il titolo ha ricevuto conversioni per Wii e Wii U, oltre a numerosi seguiti per diverse piattaforme tra cui Nintendo 64, Nintendo GameCube, PlayStation e PlayStation 2, oltre che per le console portatili Game Boy, Game Boy Advance, Nintendo DS, Nintendo 3DS e PlayStation Portable. Nel 2014 \u00e8 distribuito da XSEED Games per Nintendo 3DS \"Story of Seasons\", sviluppato da Marvelous."}
{"id": "5961375", "revid": "1305772", "url": "https://it.wikipedia.org/wiki?curid=5961375", "title": "Ping Pong (videogioco)", "text": "Ping Pong, presentato anche come Konami's Ping Pong, \u00e8 un videogioco arcade di tennistavolo pubblicato nel 1985 da Konami.\nSuccessivamente la stessa Konami lo pubblic\u00f2 anche per MSX e, con il titolo Smash Ping Pong (\u30b9\u30de\u30c3\u30b7\u30e5\u30d4\u30f3\u30dd\u30f3), per Famicom Disk System. Imagine Software, allora gi\u00e0 acquisita da Ocean Software, realizz\u00f2 conversioni ufficiali per Amstrad CPC, Commodore 64, ZX Spectrum e Commodore 16, quest'ultima uscita solo all'interno della raccolta \"4 Konami Coin-op Hits\". \nPer Commodore 64 a breve distanza usc\u00ec anche \"Superstar Ping Pong\", molto simile nell'aspetto, ma non legato a Konami.\nRiproduzioni r\u00e9tro apparvero successivamente in Virtual Console (2008), Game Room (\"Game Pack 005\", 2010) e nella raccolta \"Konami Antiques: MSX Collection Vol. 1\" per PlayStation (1997).\nModalit\u00e0 di gioco.\nLa schermata di gioco mostra il tavolo da ping-pong in prospettiva tridimensionale fissa, con il pubblico ai lati, mentre i due contendenti sono rappresentati solo dalla rispettiva racchetta, sorretta da una mano fluttuante. Il lato del giocatore umano si trova nella parte bassa dello schermo, mentre quello del computer o del secondo giocatore nella parte alta, con ampiezza apparentemente minore per via della prospettiva.\nIl posizionamento della racchetta \u00e8 automatico e i giocatori hanno il controllo solo su quando e come colpire la pallina (solo quando si deve servire palla, il joystick serve anche per il piazzamento orizzontale iniziale della racchetta). Si possono effettuare quattro tipi di colpo: rovescio, \"topspin\", battuta o schiacciata e taglio. Se si aziona in anticipo il colpo, la pallina tender\u00e0 ad andare verso l'interno, mentre se si tarda leggermente andr\u00e0 verso l'esterno.\nUn livello del gioco consiste in un singolo set agli 11 punti, ma in caso di 10-10 si arriva ai 12 e cos\u00ec via fino a un massimo di 15. C'\u00e8 anche un punteggio cumulativo complessivo, che dipende dal tipo di colpi effettuati e dallo scarto di punti con cui si supera ciascun livello. Si pu\u00f2 cominciare la partita da un livello a scelta tra il 1\u00b0 e il 5\u00b0."}
{"id": "5961376", "revid": "599013", "url": "https://it.wikipedia.org/wiki?curid=5961376", "title": "Pauline Bremer", "text": "Carriera.\nClub.\nBremer si appassiona al calcio dopo aver visto \"La trib\u00f9 del pallone - Sfida agli invincibili\", film diretto da Joachim Masannek che ruota attorno a una partita giocata tra ragazzini. Decide di iniziare l'attivit\u00e0 agonistica nel 2005, tesserandosi col l'SVG G\u00f6ttingen 07, allenandosi successivamente con una squadra di ragazzi all'SCW G\u00f6ttingen.\nNel 2012 si trasferisce al , dove inizialmente viene utilizzata nella squadra riserve () che disputa il campionato di 2. Frauen-Bundesliga, secondo livello del campionato tedesco di calcio femminile, nel girone Nord. Tuttavia gi\u00e0 dall'inverno \u00e8 aggregata alla prima squadra diretta dal tecnico Bernd Schr\u00f6der, facendo il suo debutto in Frauen-Bundesliga il 2 dicembre 2012, nell'11\u00aa giornata di campionato, rilevando al 69' Stefanie Mirlach nell'incontro casalingo vinto per 5-0 con le avversarie del . Nella stessa stagione, il 17 febbraio 2013, va a segno per la prima volta in Bundesliga, (13\u00aa giornata) siglando al 45' la rete del parziale 2-0 con il , incontro poi terminato 3-1 per la squadra di Potsdam. Chiude la sua prima stagione da titolare con 3 reti su 11 presenze in campionato, alle quali si aggiungono 2 presenze in Coppa di Germania dove segna anche una rete quella che al 120' fissa sul 4-1 l'incontro la semifinale con il , mentre la squadra chiude al 2\u00ba posto in campionato dietro al , squadra che vince anche la finale di coppa con il risultato di 3-2, mentre in UEFA Women's Champions League viene eliminata agli ottavi di finale dalle inglesi dell'.\nRimane con il Turbine Potsdam per altre due stagioni, avendo anche l'occasione di debuttare in UEFA Women's Champions League, scendendo in campo all'andata dei sedicesimi di finale dell'edizione 2013-2014, il 10 ottobre, nell'incontro vinto in trasferta 5-0 con le ungheresi del . In quella stagione la squadra riesce a raggiungere le semifinali, venendo eliminata dalle campionesse d'Europa in carica, il Wolfsburg. Continua a disputare il campionato ad alti livelli, chiudendo la stagione 2013-2014 al 3\u00ba posto in Bundesliga e al 4\u00ba in quello seguente. In Coppa di Germania, dopo una deludente eliminazione gi\u00e0 al 2\u00ba turno nell'edizione 2013-2014, perdendo 3-2 con l' poi giunto in finale, in quella successiva arriva alla finale dove ritrova il Wolfsburg che vince l'incontro per 3-0. Nell'estate 2015 decide di non rinnovare il contratto, congedandosi dalla societ\u00e0 con un tabellino di 24 reti complessive e 63 incontri fra campionato, coppa e Champions League.\nIl 1\u00ba giugno 2015, appena diciannovenne, viene annunciato il suo trasferimento alle campionesse di Francia dell', sottoscrivendo un contratto biennale per giocare per la prima volta in carriera in un campionato estero. Le due stagioni francesi sono le pi\u00f9 proficue nella carriera, aggiudicandosi sotto la guida tecnica di G\u00e9rard Pr\u00eacheur il \"treble\" campionato-Coppa di Francia-Champions League, in entrambe le edizioni.\nLa stagione 2015-2016 \u00e8 funestata da un infortunio che la tiene distante dal terreno di gioco da novembre a fine febbraio, e riuscendo a sostenere un'intera partita solo ad aprile 2016. Riesce comunque a dare il suo contributo, siglando 5 reti su 10 incontri di campionato alle quali si aggiunge una doppietta alle polacche del ai sedicesimi di Champions League e tornando pienamente a disposizione di Pr\u00eacheur nella parte finale della stagione. La stagione seguente viene impiegata in 18 dei 22 incontri di campionato, dove sigla 4 reti, giocando anche 3 incontri di coppa siglando complessivamente 5 reti tra cui una tripletta alle avversarie del nei sedicesimi di finale, incontro vinto dalle OL per 5-0, e scendendo in campo in 7 dei 9 incontri di Champions League saltando solamente le due semifinali con il .\nScaduti gli obblighi contrattuali Bremer decide di trasferirsi nuovamente all'estero, sottoscrivendo con il Manchester City un nuovo contratto biennale nell'ambito di un accordo tra le due societ\u00e0 che cede alle francesi il difensore Lucy Bronze.. A disposizione del tecnico Nick Cushing, gioca la sua prima partita per le \"Citizens\" il 7 ottobre, nell'incontro contro l', siglando al 18' la rete del parziale 3-1. All'inizio del secondo tempo tuttavia Bremer non riesce a far ritorno in campo per le conseguenze di un duro contrasto con il difensore avversario Gabrielle George, incidente che si rivela grave, accertando in seguito trattarsi una frattura alla gamba con conseguente necessaria interruzione dell'attivit\u00e0 per ben 13 mesi e saltando cos\u00ec tutto il resto della stagione.\nRitorna in campo con il City solamente il 5 dicembre 2018, nell'incontro della Continental Cup vinta 6-0 sullo , giocando comunque solo 4 incontri in campionato e altri 2 in Coppa senza mai andare a rete. Condivide tuttavia con le compagne un campionato di vertice, concluso al 2\u00ba posto a 7 punti dall'Arsenal, squadra che vince anche la sua seconda FA Women's Cup battendo in finale 3-0 il . Ristabilita completamente, e con un contratto esteso al terzo anno, Cushing la impiega con regolarit\u00e0 in tutta la stagione successiva, scendendo in campo dalla 2\u00aa giornata di campionato e andando subito a rete segnando la doppietta con cui supera per 2-0 il .\nAlla fine di febbraio 2020 il Manchester City annuncia che Bremer abbandoner\u00e0 la squadra al termine della stagione per far ritorno in Germania per indossare la maglia del Wolfsburg.\nNazionale.\nBremer inizia ad essere convocata dalla federazione calcistica della Germania (\"Deutscher Fu\u00dfball-Bund\" - DFB) dal 2005, chiamata a rappresentare il proprio paese nelle nazionali giovanili inizialmente con la formazione Under-15, passando per Under-16, Under-17, con la quale conquista il titolo di campione d'Europa nell'edizione 2012, Under-19, fino ad approdare alla Under-20 con la quale si laurea campione del mondo a Canada 2014.\nNel 2014 viene selezionata dal ct Silvia Neid nella nazionale maggiore impegnata nella fase di qualificazione del campionato mondiale di Canada 2015, facendo il suo debutto il 10 aprile 2014, nell'incontro dove la Germania si impone per 4-0 sulle avversarie della . In seguito Neid la impiega in diverse amichevoli e decide di inserirla nella lista delle 23 atlete in partenza per il Mondiale del Canada emessa il 24 maggio 2015. Durante il torneo scende in campo in una sola occasione, nella partita della fase a gironi, gruppo B, giocata l'11 giugno e pareggiata 1-1 con la . In seguito Neid la convoca durante le qualificazioni all'Europeo di Paesi Bassi 2017, non ritenendo tuttavia di inserirla nella lista delle giocatrici chiamate a rappresentare la Germania al torneo di calcio femminile dei Giochi della XXXI Olimpiade di Rio 2016.\nQuando al termine dell'Olimpiade Steffi Jones rileva Neid sulla panchina della nazionale, le rinnova la fiducia decidendo di valutarla in alcune amichevoli e convocandola all'edizione 2017 della SheBelieves Cup. Inserita nella iniziale lista delle 23 giocatrici impegnate nella fase finale dell'Europeo dei Paesi Bassi 2017 emessa il 30 giugno 2017, a causa delle sue non perfette condizioni prima dell'inizio del torneo viene rilevata in rosa da Carolin Simon."}
{"id": "5961379", "revid": "6923", "url": "https://it.wikipedia.org/wiki?curid=5961379", "title": "Theano", "text": "Theano \u00e8 una libreria open source di computazione numerica per il linguaggio di programmazione Python sviluppata da un gruppo di machine learning della Universit\u00e0 di Montr\u00e9al. In Theano i calcoli sono espressi usando una sintassi simile a NumPy e compilato per eseguire efficientemente sia su architetture CPU che GPU."}
{"id": "5961389", "revid": "247222", "url": "https://it.wikipedia.org/wiki?curid=5961389", "title": "La mia estate con te", "text": "La mia estate con te \u00e8 un album del cantante italiano Fred Bongusto, pubblicato dall'etichetta discografica WEA e distribuito dalla Warner Bros. Records nel 1976.\nDall'album, disponibile su long playing e musicassetta, viene tratto il singolo \"La mia estate con te/Lui\"."}
{"id": "5961396", "revid": "154059", "url": "https://it.wikipedia.org/wiki?curid=5961396", "title": "Cristalleria", "text": ""}
{"id": "5961400", "revid": "81153378", "url": "https://it.wikipedia.org/wiki?curid=5961400", "title": "Maria Viktoria Altmann", "text": ""}
{"id": "5961412", "revid": "1718925", "url": "https://it.wikipedia.org/wiki?curid=5961412", "title": "Gruppo T", "text": "Il Gruppo T si \u00e8 costituito a Milano nell'ottobre del 1959 ad opera di Giovanni Anceschi, Davide Boriani, Gianni Colombo, Gabriele Devecchi, a cui si aggiunse subito dopo Grazia Varisco. Con il termine \"Miriorama\" (infinite visioni) il Gruppo T (dove T sta per tempo) definisce la propria poetica, centrata sull'idea della variazione dell'immagine nella sequenza temporale. Insieme al padovano Gruppo N, il Gruppo T \u00e8 all'origine dell'Arte Programmata, la cui mostra d'esordio si tiene nel 1962.\nIl Gruppo, che formalmente non si \u00e8 mai sciolto, firma la sua ultima opera collettiva nel 1968.\nStoria.\nLa storia del milanese Gruppo T si inserisce in quella pi\u00f9 vasta dei gruppi europei che si formano tra la fine degli anni Cinquanta e i primi del Sessanta. \nNell'ottobre del 1959 Giovanni Anceschi, Davide Boriani, Gianni Colombo e Gabriele De Vecchi fondano il Gruppo T. Nel gennaio 1960 alla galleria Pater di Milano \u00e8 organizzata \"Miriorama 1\", la prima manifestazione del gruppo, che in quell'occasione redige il manifesto programmatico. Seguono le 4 mostre personali degli artisti e in occasione di \"Miriorama 6\", seconda mostra collettiva, Grazia Varisco entra a far parte del gruppo. Dal 1960 al 1964 si svolgono le 14 mostre \"Miriorama\", in diversi luoghi. Nel 1962 a Milano, presso il negozio Olivetti, il Gruppo T partecipa, con Bruno Munari, Enzo Mari, il Gruppo N, alla mostra \"Arte programmata, arte cinetica, opere moltiplicate, opera aperta\", promossa da Olivetti su iniziativa di Bruno Munari con testo di Umberto Eco. Nello stesso anno gli artisti realizzano per l' \"Almanacco letterario Bompiani 1962\", dedicato alla civilt\u00e0 dei calcolatori elettronici, a cura di Eco e Munari, \"Grafiche programmate con criteri cibernetici.\" \nNel 1961 il Gruppo T aderisce al movimento internazionale che raggruppava l'avanguardia cinetica e programmata \"Nove Tendencije\" ed \u00e8 presente alle mostre organizzate a Zagabria, a Parigi, a Venezia. Partecipa negli anni seguenti ad importanti eventi nazionali e internazionali, che testimoniano il riconoscimento di cui godeva l'arte programmata: dalle tappe nazionali e internazionali della mostra \"Arte programmata\" (NewYork, Londra, Trieste, Venezia) alla Biennale di Venezia del 1964 (con una sala personale), a \"The Responsive Eye\" a New York nel 1965, e nello stesso anno alla mostra \"Arte cinetica\" a Trieste, a \"Kunst-Licht-Kunst\" a Eindhoven nel 1966, a \"Lo spazio dell'immagine\" (1967), a \"Vitalit\u00e0 del negativo nell'arte italiana\" (1970-1971). \nMentre l'azienda Olivetti acquista gli \"oggetti\" prodotti per la prima mostra di arte programmata, la Galleria Nazionale d'Arte Moderna di Roma acquisisce un nucleo consistente di arte cinetica e programmata e nel 1969 l\"'Ambiente stroboscopico\" di Davide Boriani. \nI riferimenti culturali dei giovani artisti, per la maggior parte formatisi all'Accademia di Belle Arti di Brera, sono, tra gli altri, Lucio Fontana e Bruno Munari; prendono le mosse dalla Fenomenologia ma sono interessati anche ai nuovi modelli teorici dell'epoca, come la Teoria dell'informazione. Gli artisti producono oggetti cinetici e programmati manipolabili dal fruitore, a intervento manuale o meccanico che, in variazione o in mutamento, generano, \"nella dialettica tra caso e programma\", una struttura provvisoria: qualcosa che si fa, per citare ancora Umberto Eco \"mentre noi lo ispezionanimo\". Il Gruppo T indaga, nell'ambito della ricerca visiva, il principio di gradimento, l'organizzazione interna delle forme, l'instabilit\u00e0 percettiva, la persistenza delle immagini sulla retina, la variazione dell'immagine con il movimento eccentrico, la sua metamorfosi attraverso l'interferenza e la diffrazione della luce. \nIl Gruppo T dopo la produzione delle opere, degli \"oggetti\", dar\u00e0 vita a numerosi ambienti, in cui l'osservatore svolger\u00e0 un ruolo centrale. Mentre \"Spazio + lineeluce+\" \"spettatore\" (Davide Boriani, 1964) sar\u00e0 il primo ambiente interattivo, l\"'Ambiente per un test di estetica sperimentale\" (G. Anceschi, D. Boriani, 1965) stabilir\u00e0 l'indice di gradimento dell'ambiente da parte del suo fruitore. Mentre \"Spazio elastico\" (Gianni Colombo, 1967) mediante il movimento asimmetrico della griglia di fili elastici sottolineer\u00e0 l'essenza mentale della nozione di spazio, la \"Strutturazione a parametri virtuali\" (Gabriele De Vecchi, 1969) alterer\u00e0 i consueti indizi della percezione spaziale. "}
{"id": "5961421", "revid": "116285519", "url": "https://it.wikipedia.org/wiki?curid=5961421", "title": "Irving S\u00e3o Paulo", "text": "Biografia.\nEra figlio del cineasta Olney S\u00e3o Paulo e fratello maggiore di un altro attore, Ilya S\u00e3o Paulo.\nInizi\u00f2 la sua carriera nei teatri della citt\u00e0 natale, a soli sei anni d'et\u00e0; fu ininterrottamente attore di prosa fino al 1978, quando venne ingaggiato in un film.\nNel 1982, diciottenne, fu contattato da Rede Globo per impersonare il giovane ritardato Rafael nella telenovela \"Happy End\": un ruolo memorabile, che gli valse il plauso di pubblico e critica. Seguirono quindi altre interpretazioni televisive interessanti, come in \"Beb\u00ea a Bordo \" (1988), o in \"A Viagem\" (1994). Irving prese inoltre parte a qualche altro film e occasionalmente riapparve sulle scene.\nLa sua ultima prova artistica fu una regia teatrale, insieme all'attore e amico Thiago Junior, coi due che diressero lo spettacolo \"Desclassificados\".\nMor\u00ec prematuramente nell'agosto del 2006 per le conseguenze di una pancreatite. Lasci\u00f2 due figli maschi, nati entrambi negli anni 80."}
{"id": "5961424", "revid": "339392", "url": "https://it.wikipedia.org/wiki?curid=5961424", "title": "Irwing Sao Paulo", "text": ""}
{"id": "5961428", "revid": "298229", "url": "https://it.wikipedia.org/wiki?curid=5961428", "title": "Nicole Orlando", "text": "Biografia.\nTesserata per la societ\u00e0 di ginnastica La Marmora - Team Ability Biella, inizia l'attivit\u00e0 sportiva a soli tre anni, la mamma Roberta e pap\u00e0 Giovambattista, la iscrivono nella societ\u00e0, lasciandola nelle mani di Anna Miglietta, medaglia di bronzo ai mondiali di ginnastica ritmica di Cuba. \nAtleta polivalente, in principio si cimenta in molte discipline, ginnastica e nuoto su tutte, prima dell'approdo definitivo all'atletica leggera. \nAttualmente specializzata sui 100 e 200 metri, nel lancio del giavellotto, nel salto in lungo e nel triathlon, Nicole entra a far parte del giro della nazionale in occasione dei campionati europei IAADS di Roma 2013, a 20 anni. \nA Roma vince tre ori nei 100 metri, nel salto in lungo e nella staffetta 4\u00d7100 m; Nicole si ripeter\u00e0 agli Open European Championships IAADS di P\u00f3voa de Varzim nel 2014, vincendo le stesse specialit\u00e0 dell'anno precedente in Italia. \nAttualmente \u00e8 detentrice dei record mondiale nel triathlon, salto in lungo, 4\u00d7100 m e 4\u00d7400 m e dei record europei nel getto del peso e nel lancio del disco. \nAi mondiali 2015 di Bloemfontein in Sudafrica, alla prima apparizione in un campionato mondiale, Nicole si conferma assoluta dominatrice dei 100 metri, nei 200 metri, nella staffetta 4\u00d7100 m, del triathlon e del salto in lungo vincendo quattro ori e un argento e fissando il nuovo record mondiale nel triathlon; il record citato va a sommarsi a quello ottenuto nel salto in lungo nel 2014, fissato a 2 metri e 81 cm.\n\u00c8 proprio in Sudafrica che una foto scattata da Mauro Ficerai, e postata sul profilo Facebook Fisdir Federazione diventa immediatamente di dominio pubblico, ripresa addirittura dal premier Matteo Renzi che scrive: \"Avete fatto onore al nostro Paese, a tutti quelli che non si arrendono mai. Siete un esempio per tutti. La pi\u00f9 brava di tutti \u00e8 stata Nicole Orlando che ha vinto 4 medaglie d'oro (anche un record del mondo) e un argento. Ma bravi sono stati tutti gli atleti che hanno partecipato perch\u00e9 hanno dimostrato che l'Italia \u00e8 all'avanguardia in questo campo\". \nLa storia di Nicole fa il giro dell'Italia e del mondo in pochi giorni e nel discorso di fine anno, il Presidente della Repubblica Sergio Mattarella, la cita al pari di Fabiola Gianotti e Samantha Cristoforetti: \"L'Italia \u00e8 ricca di persone e di esperienze positive. A tutte loro deve andare il nostro grazie. Sono ben rappresentate da alcune figure emblematiche come Fabiola Gianotti che assumer\u00e0 la direzione del Cern di Ginevra, Samantha Cristoforetti che abbiamo seguito con affetto nello spazio, Nicole Orlando, l'atleta paraolimpica che ha vinto quattro medaglie d'oro\". \nInoltre ha partecipato all'undicesima edizione del programma televisivo \"Ballando con le stelle\", classificandosi quinta in coppia con il ballerino Stefano Oradei.\nNicole, inoltre, ha partecipato ai Trisome Games: le prime olimpiadi per atleti con la sindrome di Down, tenutisi a Firenze, dal 15 al 22 luglio 2016.\nNel 2016 ha pubblicato un libro scritto a quattro mani con la giornalista Alessia Cruciani intitolato \"Vietato dire non ce la faccio\" (edizioni Piemme)."}
{"id": "5961430", "revid": "1442080", "url": "https://it.wikipedia.org/wiki?curid=5961430", "title": "Buccochromis heterotaenia", "text": "Buccochromis heterotaenia \u00e8 una specie di pesci della famiglia dei Ciclidi. Vive in Malawi, Mozambico, e Tanzania. Il suo habitat naturale sono i laghi d'acqua dolce."}
{"id": "5961432", "revid": "300067", "url": "https://it.wikipedia.org/wiki?curid=5961432", "title": "Louis Williams", "text": ""}
{"id": "5961440", "revid": "305330", "url": "https://it.wikipedia.org/wiki?curid=5961440", "title": "Buccochromis lepturus", "text": "Buccochromis lepturus \u00e8 una specie di pesci della famiglia dei Ciclidi. \u00c8 endemico del Malawi, in Africa orientale. Il suo habitat naturale sono i laghi d'acqua dolce."}
{"id": "5961446", "revid": "1442080", "url": "https://it.wikipedia.org/wiki?curid=5961446", "title": "Buccochromis nototaenia", "text": "Buccochromis nototaenia \u00e8 una specie di pesci della famiglia dei Ciclidi. Risiede in Malawi, Mozambico, e Tanzania. Il suo habitat naturale sono i laghi di acqua dolce."}
{"id": "5961448", "revid": "580197", "url": "https://it.wikipedia.org/wiki?curid=5961448", "title": "Fiammamonza 1970 2011-2012", "text": "Questa voce raccoglie le informazioni riguardanti la Associazione Sportiva Dilettantistica Fiammamonza 1970 nelle competizioni ufficiali della stagione 2011-2012.\nRosa.\n\"Rosa aggiornata alla fine della stagione\"."}
{"id": "5961452", "revid": "76963", "url": "https://it.wikipedia.org/wiki?curid=5961452", "title": "Giuseppe Burei", "text": "Biografia.\nNacque a Pordenone nel 1894, figlio di Pietro. Durante la prima guerra mondiale combatt\u00e9, a partire dal 1\u00ba gennaio 1917, come mitragliere nelle file della 72\u00aa Squadriglia Caccia ed equipaggiata con velivoli Aviatik e Farman.\nNegli anni venti del XX secolo fu istruttore, e poi direttore, della Scuola di volo della Gabardini di Cameri, provincia di Novara, volando a bordo dei velivoli Gabardini G.4 e G.8. Il 16 settembre 1934 fu uno dei protagonisti del lanci\u00f2, effettuato in circa 10 minuti, dal Gruppo di volo a vela \u201cTommaso Dal Molin\u201d dalla vetta del Campo dei Fiori, di nove alianti anfibi: il \u201cRoma\u201d ed otto \u201cAnfibio Varese\u201d, che ammararono sull'idroscalo della Schiranna.\nTrasferitosi in seguito all'Aeronautica Macchi svolse l'attivit\u00e0 di pilota collaudatore, conseguendo alcuni primati mondiali in campo aeronautico, ai comandi dei modelli dell'azienda varesina. Il 15 aprile 1937, sull'M.C.94 immatricolato I-NEPI, batte il record del mondo di altitudine per la categoria anfibi raggiungendo, con di carico, i metri () di altitudine. Il 6 maggio successivo, in coppia con Enrico Rossaldi, stabil\u00ec con lo stesso velivolo quello di velocit\u00e0 su circuito chiuso di volando alla media di . Tre giorni dopo stabil\u00ec quello su circuito chiuso di , volando alla media di con di carico. Il 24 dicembre di quello stesso anno port\u00f2 in volo per la prima volta il caccia Aermacchi C.200 Saetta dal campo della Promessa di Lonate Pozzolo.\nProprio un volo ai comandi di un M.C.94, quello marche I-NILO, gli \u00e8 fatale: il 18 agosto 1938 trov\u00f2 la morte in un incidente aereo, precipitando a Montonate di Mornago e rimanendo ucciso assieme ai 14 passeggeri, tra i quali vi era l'intera famiglia del Prefetto di Varese Mario Chiesa."}
{"id": "5961453", "revid": "1442080", "url": "https://it.wikipedia.org/wiki?curid=5961453", "title": "Buccochromis oculatus", "text": "Buccochromis oculatus \u00e8 una specie di pesci della famiglia dei Ciclidi. Lo si trova a circa 18 metri di profondit\u00e0 nel Lago Malawi in Malawi, Mozambico, e Tanzania. Il suo habitat naturale sono i laghi di acqua dolce. La sola minaccia conosciuta alla sopravvivenza della specie potrebbe essere una pesca eccessiva."}
{"id": "5961456", "revid": "93556", "url": "https://it.wikipedia.org/wiki?curid=5961456", "title": "Buccochromis rhoadesii", "text": "Buccochromis rhoadesii \u00e8 una specie di pesci della famiglia dei Ciclidi. La si pu\u00f2 trovare in Malawi, Mozambico, e Tanzania. Il suo habitat naturale sono i laghi d'acqua dolce."}
{"id": "5961457", "revid": "81154649", "url": "https://it.wikipedia.org/wiki?curid=5961457", "title": "Roofis", "text": ""}
{"id": "5961459", "revid": "486946", "url": "https://it.wikipedia.org/wiki?curid=5961459", "title": "Associazione Sportiva Dilettantistica Fiammamonza 1970", "text": ""}
{"id": "5961462", "revid": "1442080", "url": "https://it.wikipedia.org/wiki?curid=5961462", "title": "Buccochromis spectabilis", "text": "Buccochromis spectabilis \u00e8 una specie di pesci della famiglia dei Ciclidi. La si pu\u00f2 trovare in Malawi, Mozambico, e Tanzania. Il suo habitat naturale sono i laghi d'acqua dolce."}
{"id": "5961482", "revid": "767487", "url": "https://it.wikipedia.org/wiki?curid=5961482", "title": "Nicki Parrott", "text": "Biografia.\nNata a Newcastle, Australia, Nicki Parrott inizia la sua formazione musicale a quattro anni suonando prima il piano e poi in flauto, per passare al contrabbasso a quindici anni.\nDopo il diploma, si trasferisce a Sydney per studiare jazz al conservatorio New South Wales, dove comincia a suonare con musicisti australiani come Mike Nock, Dale Barlow, Paul Grabowsky, Bernie McGann e il gruppo Ten Part Invention. Si esibisce in Australia con i musicisti russi Daniel Kramer e Alexander Fischer e con i trobettisti americani Bobby Shew e Chuck Findley. Continua gli studi con diversi contrabbassisti, quali Ray Brown e John Clayton.\nVince una borsa di studio alla Pan Pacific Music Camps a sedici anni e il primo posto nel 1992 nella Jazz Action Society's Annual Song Competition per il suo brano \"Come and Get It\", che compare come primo brano del CD d'esordio suo e della sorella Lisa \"Awabakal Suite\". \u00c8 anche nominata dalla Australian Young Achievers Award by the Arts Council of Australia, che le garantisce i fondi per studiare a New York con Rufus Reid. Nicki si sposta a New York nel maggio del 1994.\nNel giugno del 2000, Nicki comincia a esibirsi all'Iridium Jazz Club col chitarrista Les Paul. Come membro del Les Paul Trio, lavora fianco a fianco con chitarristi di talento come Paul McCartney, Slash, Steve Miller e Tommy Emmanuel, oltre a un gran numero di altri musicisti.\nNel 2010 il suo album Black Coffee riceve il Disco d'oro dallo Swing Journal's.\nNel 2012, Nicki apre il Fujitsu Concorde Jazz festival dopo la pubblicazione del suo ottavo CD con la Venus \"Sakura Sakura\".\nNicki ha partecipato ai maggiori festival mondiali inclusi il: Mary Lou Williams Jazz Festival, Newport Jazz Festival, Jazz in July at the 92nd Street Y, Litchfield Jazz Festival, Detroit Jazz Festival, Lionel Hampton Jazz Festival, Newport Beach Jazz Party, Jazz Ascona e Bern Jazz Festival in Svizzera e molti altri. Si \u00e8 anche esibita pi\u00f9 volte a Broadway e in televisione."}
{"id": "5961483", "revid": "22475", "url": "https://it.wikipedia.org/wiki?curid=5961483", "title": "Caprichromis liemi", "text": "Caprichromis liemi \u00e8 una specie di pesci della famiglia dei Ciclidi. Risiede in Malawi, Mozambico, e Tanzania. Il suo habitat naturale sono i laghi di acqua dolce."}
{"id": "5961486", "revid": "118737672", "url": "https://it.wikipedia.org/wiki?curid=5961486", "title": "Mainstream (Calcutta)", "text": "Mainstream \u00e8 il secondo album in studio del cantautore italiano Calcutta, pubblicato il 30 novembre 2015 per l'etichetta discografica Bomba Dischi e distribuito dalla Sony Music.\nDescrizione.\nIl disco \u00e8 stato prodotto da Calcutta in collaborazione con Marta Venturini presso lo Studionero di Roma e poi missato da Andrea Suriani con la supervisione di Niccol\u00f2 Contessa ed \u00e8 stato supportato dal singolo d'esordio \"Cosa mi manchi a fare\", che ha ottenuto un discreto successo radiofonico, e \"Oroscopo,\" brano comunque non incluso nell'album originale ma nella \"Deluxe Edition\" pubblicata nel 2016.\nL'album ha ottenuto diverse recensioni positive da parte di diversi siti specializzati di indie rock.\nFormazione.\nSintetizzatore e drum machine su \"Dal Verme\": Mai Mai Mai."}
{"id": "5961487", "revid": "22475", "url": "https://it.wikipedia.org/wiki?curid=5961487", "title": "Caprichromis orthognathus", "text": "Caprichromis orthognathus \u00e8 una specie di pesci della famiglia dei Ciclidi. Lo si pu\u00f2 trovare in Malawi, Mozambico, e Tanzania. Il suo habitat naturale sono i laghi di acqua dolce."}
{"id": "5961490", "revid": "81155042", "url": "https://it.wikipedia.org/wiki?curid=5961490", "title": "Perdita di memoria", "text": ""}
{"id": "5961493", "revid": "2039709", "url": "https://it.wikipedia.org/wiki?curid=5961493", "title": "Propaganda fascista", "text": "La propaganda dell'Italia fascista era il materiale che il fascismo usava per giustificare la propria autorit\u00e0, i propri programmi e incoraggiare il supporto popolare.\nUso.\nIl regime fascista fece largo uso della propaganda, inclusi spettacoli di vitale viralit\u00e0 possibilit\u00e0 (alcuni sfarzosi, altri di tono popolare) e retorica, per ispirare la nazione a quell'unit\u00e0 necessaria all'obbedienza.\nIn un primo momento, tutti gli sforzi di propaganda furono aggregati insieme sotto l'egida dell'ufficio stampa, fino a quando non fu creato un Ministero della Cultura Popolare nel 1937. Un ministro speciale per la propaganda fu istituito nel 1935, con lo scopo dichiarato di dire la verit\u00e0 sul fascismo, confutando le bugie dei suoi nemici, e chiarire le ambiguit\u00e0, che erano attese in un movimento cos\u00ec dinamico e grande.\nDottrina.\nLa dottrina fascista \u00e8 stata prima esposta nel \"manifesto dei fasci di combattimento\", e successivamente enunciata ne \"La dottrina del fascismo\" di Benito Mussolini, scritta con Giovanni Gentile.\nLe contraddizioni interne al fascismo furono giustificate da Mussolini come un prodotto della propria natura: una dottrina di azione, una rivolta contro la conformit\u00e0 e l'alienazione della societ\u00e0 borghese.\nTemi.\nCulto della personalit\u00e0.\nIl Duce fu il perno del Fascismo e raffigurato come tale. Il culto del Duce era per molti aspetti la forza unificante del regime fascista, agendo come un comune denominatore dei vari gruppi politici e classi sociali nel partito fascista e nella societ\u00e0 italiana. Questo culto della leadership ha contribuito a riconciliare gli italiani con il regime, nonostante il disappunto nei confronti dei funzionari locali. Un famoso slogan recitava:\u00abIl Duce ha sempre ragione\u00bb.\nUna pubblicit\u00e0 continua riguardava la sua persona, e i quotidiani avevano esatte disposizioni su cosa dire di lui.\nEspansionismo.\nL'espansionismo fu presentato come una necessit\u00e0 per la patria. Avrebbe rafforzato il paese alleggerendolo della popolazione in eccesso, inviando nelle colonie contadini senza terra e disoccupati a lavorare la terra, disposti ad acquistare prodotti italiani, e agire come un presidio territoriale. Milioni di italiani potevano vivere in Etiopia, e pretese esagerate sono state fatte delle sue risorse. A differenza della teoria nazionalsocialista tedesca dello spazio vitale (Lebensraum), il pensiero fascista italiano si limitava a riassumere e giustificare le aspirazioni di espansione territoriale.\nCi\u00f2 avrebbe modificato la situazione creatasi dopo la prima guerra mondiale, quando gli alleati avevano raggirato l'Italia impedendone la reclamata espansione verso gli ex imperi austro-ungarico e ottomano, in vista della quale la nazione aveva affrontato molti sacrifici in guerra.\nFertilit\u00e0.\nMussolini favoriva e incitava l'incremento delle nascite perch\u00e9 l'esercito italiano necessitava di soldati.\nLa propaganda sollecitava una maggiore fertilit\u00e0, deridendo gli uomini che non erano riusciti a produrre figli mentre le donne che non figliavano erano accusate di seguire mode parigine non adatte a crescere bambini.\nIl regime arriv\u00f2 anche ad appoggiare delle tesi pseudoscientifiche sulla contraccezione sostenendo che essa causasse diversi \"problemi di salute\".\nCivilizzazione.\nLa retorica fascista dipinse l'attacco all'Etiopia come progresso nella causa della civilizzazione. Le altre nazioni europee furono chiamate dalla propaganda a schierarsi con l'Italia contro i selvaggi \"cannibali\" e \"schiavisti\".\nLa guerra fu sostenuta con una delle pi\u00f9 impressionanti cerimonie del fascismo, quella dell'Oro alla Patria, che riguardava la donazione delle fedi e altri oggetti d'oro da parte dei cittadini italiani in cambio di anelli di acciaio con la scritta \"Oro alla Patria\". Molti italiani parteciparono, e anche Rachele Mussolini don\u00f2 il suo anello nuziale. L'oro fu raccolto e usato per finanziare lo sforzo bellico.\nAnti-Etiopia.\nDurante la guerra, la propaganda si lanci\u00f2 a parlare di atrocit\u00e0 etiopi esagerate, come l'abuso dei prigionieri e l'uso improprio dei simbolini della Croce Rossa su installazioni militari.\nEconomia.\nUna serie di calcolate bugie \u00e8 stata propagandata per ottenere il sostegno popolare all'impresa etiopica, sostenendo che l'Italia fosse autosufficiente per quanto riguardava il cibo e che le riserve di petrolio erano sufficienti.\nComunismo.\nLa guerra civile spagnola fu presentata come una crociata contro il comunismo.\nCultura straniera.\nL'influsso delle culture straniere fu attaccato. L'americanismo fu oggetto di attacco attraverso campagne di propaganda, e fu definito \u00abuna macchia di grasso che si sta diffondendo attraverso l'intera vita europea\u00bb. Furono attaccate anche opere francesi e russe, accusate di contaminare la giovent\u00f9. La letteratura britannica fu mostrata come decadente, come quella francese, e si proclam\u00f2 che l'Italia aveva salvato la Francia e la Gran Bretagna durante la prima guerra mondiale.\nL'Italianizzazione di nomi di strade e monumenti in regioni linguisticamente slave e tedesche dell'Italia fu ordinata per legge, mentre i docenti che insegnavano in una lingua diversa dall'italiano venivano perseguitati. Nel 1926, fu introdotta una nuova legge per l'italianizzazione dei cognomi slavi. I club sportivi furono invitati a italianizzare i loro nomi: A.C. Milan divent\u00f2 \"Milano\" e l'Internazionale fu rinominata \"Ambrosiana\".\nLa musica jazz, di importazione americana, dal 1928 fu sottoposta a violenti attacchi dalla stampa italiana (definita \"cacofonica\" e \"psicopatica\") e, in seguito, anche da quella tedesca.\nDemocrazia plutocratica.\nGli Stati Uniti furono particolarmente attaccati dalla propaganda a causa della loro ricchezza e posizione.\nL'entrata nella seconda guerra mondiale fu presentata come uno schierarsi contro le decadenti plutocrazie, accusate di aver impedito l'imperialismo italiano. Mussolini incominci\u00f2 a denunciare l'oppressione di cui soffriva l'Italia fin dai trattati di pace della prima guerra mondiale e fin dai primi giorni del fascismo come movimento.\nTreni in orario.\nLa nascita del mito sulla puntualit\u00e0 delle ferrovie italiane durante il periodo fascista nasce per volont\u00e0 dello stesso regime al solo scopo propagandistico. Fu possibile crearlo grazie al totale controllo dell'informazione che convinse l\u2019opinione pubblica delle \"grandi capacit\u00e0\" dei trasporti su rotaia, mettendo a tacere le notizie sui ritardi e incidenti di qualsivoglia natura; infatti gli investimenti per il settore ferroviario all'epoca erano minimi.\nCriminalit\u00e0.\nLa criminalit\u00e0 era ben presente nell'Italia fascista ma la censura messa in atto dal regime dell'epoca rendeva impossibile riportare qualsiasi fatto di cronaca relativo a: \"delitti di sangue\", \"adulterio\" o simili. Ci\u00f2 ha contribuito alla credenza che nell'Italia mussoliniana la societ\u00e0 fosse pi\u00f9 sicura di quanto non lo fosse in realt\u00e0.\nRicerca scientifica.\nPer propagandare l'interesse scientifico del regime agli occhi del mondo nel 1923 venne istituito il Consiglio Nazionale delle Ricerche; ci\u00f2 per\u00f2 non produsse un aumento dei gi\u00e0 scarsi investimenti destinati al mondo accademico che successivamente vennero definitivamente stroncati dalle leggi razziali del 1938 e dall'inizio della guerra. Inoltre non promosse iniziative rilevanti se non quella di incentivare le politiche autarchiche applicate dall'Italia mussoliniana.\nInoltre, durante il periodo fascista, il CNR cre\u00f2 e incentiv\u00f2 un sistema basato fortemente sul clientelismo.\nGuerra.\nDurante la seconda guerra mondiale la propaganda antisemita si spinse al punto di affermare che la responsabilit\u00e0 del conflitto fosse da attribuire agli ebrei.\nMedia.\nQuotidiani.\nI quotidiani erano molto usati da Benito Mussolini.\nVenivano utilizzati soprattutto per esprimere le idee fasciste, e venivano messe in risalto tutte le buone azioni che Mussolini faceva, che venivano quasi sempre ingigantite per far vedere l\u2019enorme bont\u00e0 del Duce.\nCosa che era palesemente fasulla, ma le testate di giornale erano obbligate a pubblicare questi articoli, pena spedizioni punitive.\nSlogan.\nGli slogan di propaganda erano ampiamente usati, oltre che per radio (che incominciava a diffondersi proprio in questi anni) e nei comizi, anche su muri, scritti in grande formato.\nManifesti.\nMolti dei pi\u00f9 importanti artisti italiani dell'epoca produssero manifesti fascisti.\nPer contrastare gli opuscoli britannici che proclamavano bombe, la maledizione di Garibaldi, i manifesti italiani sostenevano che una sconfitta dai britannici sarebbe stata peggio delle bombe, perch\u00e9 avrebbe significato essere in preda alle barbarie. Inoltre, gli statunitensi furono descritti come pronti a saccheggiare i tesori d'Italia.\nEsibizioni.\nLa Mostra della Rivoluzione fascista fu concepita come propaganda per raccontare la storia italiana della marcia su Roma, allo scopo di coinvolgere i visitatori emotivamente.\nMarcia.\nDue grandi marce furono usate dalla propaganda: la Marcia su Roma, quando Mussolini chiese il potere, e la Marcia della ferrea volont\u00e0, per conquistare la capitale etiope. Il concetto di una \"marcia su Roma\" era un'idea per ispirare eroismo e sacrificio, e i fascisti fecero largo uso di questo espediente.\nCanzoni.\nAmpiamente usate a scopo di propaganda furono anche le canzoni. Anche prima della presa del potere, Mussolini veniva elogiato col canto. Il suo inno fu \"Giovinezza\" .\nRadio.\nCon la diffusione della radio durante gli anni del regime, questa divent\u00f2 il maggior strumento di propaganda alla popolazione. Fu usata per trasmettere discorsi di Mussolini, e come strumento di propaganda per i giovani. L'autore statunitense Ezra Pound trasmise sulle onde corte per fare propaganda negli Stati Uniti. Furono importanti anche le trasmissioni della Radio del Combattente.\nFilm.\nI film non furono molto usati dalla propaganda, il pubblico italiano non era molto interessato ai film \"seri\" che il governo produceva, ma la censura fu largamente usata per evitare materiale indesiderato, e un organo governativo era impegnato nella produzione di documentari sui progressi del fascismo. Tuttavia, trovava spazio anche una forma di cinema di propaganda vero e proprio.\nScuole.\nI programmi scolastici furono immediatamente rivisti secondo gli scopi fascisti, in una maniera che i nazisti successivamente ammisero di imitare, cos\u00ec che le scuole elementari presto dedicavano il 20% del loro tempo a istruire i bambini su come essere dei buoni fascisti. Gli insegnanti furono rimossi se non conformi, e i libri di testo erano tenuti a sottolineare \"l'anima fascista\".\nI gruppi giovanili.\nI giovani fascisti e i gruppi universitari fascisti esistevano gi\u00e0 come canali di reclutamento del partito fascista, e per diversi anni sono stati l'unica fonte di nuovi membri del partito. Gli studenti impararono presto che dovevano unirsi ai gruppi universitari per avanzare. Mussolini proclam\u00f2 che il loro scopo era quello di ispirare i giovani al potere e alla conquista, e come fascisti.\nFino all'et\u00e0 di quattordici anni, i gruppi erano prevalentemente a scopo sportivo, per forgiare la forma fisica, dopodich\u00e9 venivano aggiunti esercizi militari. Si usavano canzoni e comandi per modellare le loro opinioni. Tutto, dagli istituti culturali ai campi era congegnato per consolidare le attivit\u00e0 del fascismo.\nIl Dopolavoro.\nNate nel 1925 dall'unione di varie associazioni preesistenti, le associazioni di Dopolavoro consentirono ai lavoratori di intrattenersi con le famiglie e con i colleghi nel tempo libero, attraverso attivit\u00e0 sportive, culturali e turistiche molto innovative per l'epoca. Tali associazioni erano anche volte a sostenere il consenso dei lavoratori verso il regime (indipendentemente dall'adesione al Partito Fascista) e a controllarne strettamente le frequentazioni."}
{"id": "5961495", "revid": "31886", "url": "https://it.wikipedia.org/wiki?curid=5961495", "title": "Josiah Child", "text": "Biografia.\nFiglio del mercante Richard Child, dopo aver lavorato per alcuni anni nell'attivit\u00e0 di famiglia intraprese individualmente l'attivit\u00e0 commerciale.\nSvolse infatti servizio di \"victualler\" a Portsmouth per le navi del Commonwealth, (si occupava cio\u00e8 di rifornirle di viveri e vettovaglie).\nInizi\u00f2 la carriera politica nel 1659 facendosi eleggere nel Parlamento di Petersfield.\nBen presto acquis\u00ec un grande prestigio all'interno della Compagnia delle Indie Orientali divenendone governatore nel 1681.\nPensiero economico.\nIl suo pensiero economico si desume da un saggio dal titolo \"Alcune osservazioni riguardanti il commercio e l'interesse sul capitale\" del 1668.\nPartendo dal presupposto che l'investimento di capitali sia fondamentale per garantire un pieno sviluppo economico, Child suggerisce agli Stati di adottare delle misure di politica monetaria finalizzate a mantenere artificialmente bassi i tassi d'interesse. Dall'opera emerge anche l'orientamento mercantilista dell'autore.\nLa critica di John Locke.\nLe considerazioni sui tassi d'interesse vengono duramente contestate da John Locke. Secondo il filosofo di Wrington, Child muoverebbe le sue tesi partendo dall'errata ipotesi che la circolazione monetaria (e dunque la crescita economica) dipenda dai tassi. In realt\u00e0 sono domanda e offerta di valuta ad influenzare l'andamento dei tassi, non viceversa. In ultima analisi quindi l'espansione della ricchezza determina un innalzamento del saggio di interesse e, viceversa, una contrazione della ricchezza comporta un abbassamento del saggio di interesse."}
{"id": "5961515", "revid": "827882", "url": "https://it.wikipedia.org/wiki?curid=5961515", "title": "Gandalf (disambigua)", "text": ""}
{"id": "5961516", "revid": "729019", "url": "https://it.wikipedia.org/wiki?curid=5961516", "title": "Battaglia del Ganale Doria", "text": "La battaglia del Ganale Doria fu un confronto armato della guerra di Etiopia che si svolse sul fronte somalo nella zona del Giuba e che vide contrapposte le armate di Ras Dest\u00e0 Damt\u00f9 e quelle del generale Rodolfo Graziani, governatore della Somalia. Dopo un primo infruttuoso attacco condotto dalle truppe etiopi, le truppe italiane contrattaccarono occupando una vasta sezione del Borana sino alla conquista del suo capoluogo Neghelli.\nLa situazione sul fronte sud.\nAllo scoppio del conflitto, Graziani poteva contare in colonia su di un numero piuttosto esiguo di effettivi se paragonato a quello schierato in Eritrea, disponendo infatti di 55.000 uomini di cui poco meno della met\u00e0 erano i nazionali. Il contingente schierato tuttavia, anche se di modeste dimensioni, aveva per\u00f2 il pregio di essere estremamente mobile, essendosi dotato Graziani di numerosi autocarri, automobili, carri armati, trattori e rimorchi.\nForte quindi della superiorit\u00e0 logistica, all'inizio delle ostilit\u00e0 Graziani opt\u00f2 per uno schieramento piuttosto flessibile: piccoli presidi disseminati lungo il confine da Dolo a Ual Ual con alle loro spalle, al comando del generale Luigi Frusci, i 27.000 uomini del corpo coloniale divisi in due gruppi, mentre ancora pi\u00f9 indietro, a Baidoa, risiedeva la riserva autocarrata; ai 14.000 nazionali della 29\u00aa Divisione fanteria \"Piemonte\" al comando del generale Giuseppe Pavone venne assegnato il compito di difendere i campi trincerati di Mogadiscio, Merca e Chisimaio..\nMentre il 3 ottobre 1935 De Bono varcava il Mareb, dando inizio alla campagna, Graziani mise in atto nell'Ogaden il \"piano Milano\", piano che prevedeva una serie di offensive limitate studiate appositamente allo scopo di occupare i presidi etiopici pi\u00f9 importanti lungo il confine. Entro fine ottobre finirono quindi in mani italiane: Dolo, Scilave, Gherlogubi e Dagnarei, quest'ultima, posta sullo Uebi Scebeli, dopo uno scontro a fuoco piuttosto violento risolto con l'intervento decisivo della Regia Aeronautica. L'offensiva prosegu\u00ec il 5 novembre quando, in attuazione del \"piano Gorizia\", venne attaccato da due colonne di 8.000 uomini il principale presidio a protezione della strada per Dagabur, Gorrahei, che per\u00f2 fu abbandonato dai difensori prima ancora che le truppe di terra potessero raggiungerlo poich\u00e9 l'azione intensiva dei Caproni e dei caccia Fiat C.R.20 dell'aviazione italiana aveva messo in fuga le truppe abissine impossibilitate a potersi difendere adeguatamente in mancanza di copertura area. Nell'attacco gli aerei ferirono mortalmente il capo del presidio, il grasmac Afeuork. La successiva battuta di arresto subita lungo il fiume Faf ad Hamanlei dalle truppe del colonnello Pietro Maletti, impegnate nell'inseguire i fuggitivi e cadute in un'imboscata, segn\u00f2 la fine momentanea dell'offensiva italiana.\nDopo aver rallentato l'attacco italiano nell'Ogaden e in contemporanea con l'occupazione del Tembi\u00e9n da parte di Ras Sejum, Ras Desta Damt\u00f9, comandante etiopico del fronte sud, decise di muovere battaglia alle truppe italiane che difendevano il presidio di Dolo e dopo una marcia di quasi 800\u00a0km dalle sue basi di partenza nel Sidamo e nel Borana giunse a contatto con le postazioni avanzate italiane nella seconda met\u00e0 del dicembre 1935.\nLa battaglia.\nL'offensiva etiopica su Dolo.\nLe truppe di Ras Dest\u00e0 Damt\u00f9, quantificate secondo fonti italiane in 35.000 uomini (ma non pi\u00f9 di 20.000 secondo fonti etiopiche) partirono da Neghelli con l'intento di aggirare il campo trincerato di Dolo, varcando il Daua Parma e puntando su Lugh per tagliare le linee di comunicazione fra Mogadiscio e Dolo o forse pi\u00f9, semplicemente, per eseguire un'azione diversiva al fine di alleggerire la pressione italiana nell'Ogaden che, nonostante la battuta d'arresto di Hamanlei, continuava a restare importante.\nAllo scopo di sfuggire alla ricognizione degli aerei le truppe abissine furono divise in tre colonne: una, comandata dal greco Saba Karalasilis, procedeva lungo il Daua Parma lungo il confine con il Kenya britannico, la seconda si muoveva sulla pista che conduce ad Oddo, la terza percorreva la carovaniera che costeggia il Ganale Doria; contemporaneamente era pianificato un attacco delle truppe del degiac Merid lungo il corso dello Uebi Scebeli e sull'estrema sinistra dello schieramento di quelle del degiac Nasib\u00f9 avevano il compito di muoversi contro i presidi di Gherlogubi e Gorrahei.\nLe contromosse di Graziani.\nVenuto a sapere dal servizio informazioni delle intenzioni degli etiopi, Graziani utilizz\u00f2 l'intera aviazione della colonia per rintracciare nella boscaglia le colonne di armati abissini e, dopo averle individuate, diede l'ordine all'aviazione di attaccare ripetutamente le truppe avversarie al fine di fiaccarne la resistenza e di indebolirne lo slancio. Durante i bombardamenti condotti sia con armi convenzionali, sia con gas, rimase colpita anche l'unit\u00e0 medica svedese che seguiva le truppe del Ras Dest\u00e0.\nMentre dal cielo la Brigata aerea mista dell'Aviazione della Somalia italiana della Regia Aeronautica. sotto il comando del generale Mario Bernasconi, martellava le colonne di armati etiopi, Graziani rinforz\u00f2 il presidio di Dolo facendo erigere un campo trincerato di 64\u00a0km e dispiegando nella zona del Giuba 12.000 nazionali, 13.000 truppe coloniali, pi\u00f9 di 1.000 mitragliatrici, 35 carri d'assalto, 1.300 autocarri e 46 cannoni sparsi nelle 150 postazioni di artiglieria del campo.\nGraziani tuttavia non si limit\u00f2 a rinforzare le proprie difese, ma ordin\u00f2 anche due sortite allo scopo di parare l'attacco dei degiac Nasib\u00f9 e Merid: una colonna di dubat al comando del tenente Prigiotti usc\u00ec da Dolo e, dopo aver attraversato 80\u00a0km di boscaglia, piomb\u00f2 sull'avamposto abissino di Lammascillindi mettendone in fuga la guarnigione, mentre una colonna di irregolari agli ordini di Olol Dinle partendo da Callafo e risalendo lo Uebi Scebeli giunse a Gabb\u00e0 sbarrando il passo alle truppe del degiac Bejen\u00e8 Merid. Grazie all'apporto dell'aviazione, le truppe del sultano degli Scieveli tennero la postazione sino al 30 dicembre creando un tale scompiglio da immobilizzare le truppe del degiac Merid che finirono con il desistere dal concorrere alla programmata offensiva.\nSenza l'ospedale di supporto, ripetutamente colpita dall'aviazione italiana e decimata sia dalla penuria di cibo che dalle malattie, l'offensiva etiopica perse di slancio e quando le truppe giunsero a contatto con la prima linea delle difese italiane fra Sadei e il Ganale Doria gli abissini non erano pi\u00f9 in grado di produrre alcuna azione di rilievo, se si esclude la conquista dell'avamposto di Amino posto a 60\u00a0km da Dolo avvenuta il 29 dicembre 1935.\nLa controffensiva italiana.\nLa posizione delle truppe etiopiche, insaccate fra i fiumi Ganale Doria, Daua Parma e lontane quasi 400 chilometri dalle loro basi logistiche, si fece estremamente critica. Graziani, dopo averne saggiato la resistenza, decise quindi di sfruttare la situazione propizia e di procedere a contrattaccare con una colonna completamente motorizzata forte di 14.000 uomini e quasi 800 mitragliatrici allo scopo di sfondare la linea avversaria, inseguire i nemici in fuga con l'obiettivo finale di giungere a Neghelli\nProtetto dall'azione della Regia Aeronautica il governatore della Somalia diede il via alla controffensiva il 10 gennaio 1936; il piano prevedeva di dividere le sue truppe in tre colonne: la prima, al comando del luogotenente generale Augusto Agostini, aveva come obiettivo risalire il Daua Parma sino a Malca Murri per tagliare la strada ai fuggitivi impedendo che essi potessero rifugiarsi in Kenya o che ricevessero ricevere rifornimenti da oltre confine, la seconda, al centro, al comando del colonnello Martini doveva giungere a Filt\u00f9 sulla strada che porta a Neghelli, la terza, posta sulla destra al comando del generale Annibale Bergonzoli, doveva arrivare a Bander risalendo il Ganale Doria, due colonne minori infine avevano obiettivi secondari pi\u00f9 a nord. Nei primi giorni di battaglia le truppe etiopi fornirono una valida resistenza a Gogor\u00f9, Galgall\u00f2 e all'uadi Ddei Ddei dove Martini rest\u00f2 bloccato due giorni, tuttavia, alla lunga, la superiorit\u00e0 di armamento e il contributo dell'aviazione ebbero la meglio sull'accanita difesa abissina: le truppe etiopiche sbandarono su tutto il fronte e finirono per ritirarsi disordinatamente.\nLa conquista di Neghelli.\nIl 17 gennaio Graziani, visto lo sfaldamento delle truppe avversarie e il raggiungimento di tutti gli obiettivi prefissati, decise di puntare senza indugio su Neghelli, capoluogo del Borana, mettendosi personalmente al comando di una colonna celere di 2.000 uomini. Anche se la distanza da coprire era ancora considerevole, 250\u00a0km, non vi erano pi\u00f9 ostacoli seri lungo la strada. La colonna, protetta dall'aviazione che elimin\u00f2 i deboli presidi rimasti nelle retrovie, giunse a Neghelli che cadde il 20 gennaio 1936. Nel frattempo, quanto rimaneva delle truppe del ras Dest\u00e0 si era ritirato nelle foreste di Uadar\u00e0 incalzato dalla colonna motorizzata del generale Bergonzoli e dall'aviazione della colonia. Il 22 gennaio, ritenuta conclusa la battaglia e reputando ormai sicuro il settore di Neghelli, Graziani torn\u00f2 a Dolo lasciando il comando della zona a Bergonzoli.\nConseguenze.\nLa battaglia del Ganale Doria, pur avendo portato alla conquista del capoluogo del Borana e alla distruzione completa dell'armata del ras Desta Damt\u00f9 che fin\u00ec con il rimanere inattivo per tutto il resto della guerra sul fronte sud, non venne in seguito sfruttata da Graziani: Neghelli non divenne la base per un successivo balzo nel Sidamo su Irgalem da dove si sarebbe potuto minacciare da sud Addis Abeba e comunque comport\u00f2 un ritardo nella pianificata offensiva su Harar che era l'obiettivo che lo stato maggiore aveva assegnato a Graziani all'inizio delle ostilit\u00e0."}
{"id": "5961517", "revid": "256896", "url": "https://it.wikipedia.org/wiki?curid=5961517", "title": "Organizzazione mondiale della meteorologia", "text": ""}
{"id": "5961523", "revid": "81155581", "url": "https://it.wikipedia.org/wiki?curid=5961523", "title": "Arena Garibaldi-Romeo Anconetani", "text": ""}
{"id": "5961541", "revid": "104458", "url": "https://it.wikipedia.org/wiki?curid=5961541", "title": "Poeggstall", "text": ""}
{"id": "5961542", "revid": "484362", "url": "https://it.wikipedia.org/wiki?curid=5961542", "title": "Fratello di sangue", "text": "Fratello di sangue pu\u00f2 riferirsi a una di queste due cose: un maschio imparentato per nascita, o due o pi\u00f9 uomini non imparentati per nascita che hanno giurato fedelt\u00e0 l'uno all'altro. In tempi moderni questo viene solitamente fatto durante una cerimonia, conosciuta come un giuramento di sangue, in cui ogni partecipante fa un piccolo taglio, solitamente su un dito, una mano o un avambraccio, per poi unire e premere i tagli l'uno con l'altro. L'idea \u00e8 che il sangue di ogni persona scorre nelle vene dell'altro partecipante. L'atto pu\u00f2 essere rischioso a causa delle malattie trasmesse dal sangue. Solitamente il processo dona a un partecipante un accresciuto senso di attaccamento simbolico con un altro partecipante.\nCulture.\nScandinavia.\nI norvegesi che entravano nel patto di fratellanza adottiva (Islandese: F\u00f3stbr\u00e6\u00f0ralag) seguivano un rito nel quale lasciavano scorrere il loro sangue mentre erano chinati sotto un arco formato da lembo d'erba sostenuto da una o pi\u00f9 lance. Un esempio \u00e8 descritto nella \"G\u00edsla saga\". Anche nella \"saga di F\u00f3stbr\u00e6\u00f0ra\", il legame di Thorgeir Havarsson (\u00deorgeir H\u00e1varsson) e Thormod Bersason (\u00deorm\u00f3\u00f0 Bersason) \u00e8 sigillato da tale rituale, chiamato \"leikr\" .\n\"La saga di \u00d6rvar-Oddr\" contiene un altro notevole resoconto della fratellanza di sangue. \u00d6rvar-Oddr, dopo aver combattuto alla pari contro il famoso guerriero svedese Hjalmar, i due divennero fratelli seguendo questo rituale. In seguito, il lembo d'erba fu rimosso durante i giuramenti e gli incantesimi.\n[ \"citazione necessaria\" ]\nNella mitologia norrena, Gunther e H\u00f6gni divennero fratelli di sangue di Sigurd quando egli spos\u00f2 la loro sorella Gudrun. La stessa cosa accade tra Gunther e Siegfried (la versione Wagneriana di Sigurd) ne \"L'anello del Nibelungo di\" Wagner, che \u00e8 contrassegnato dal \"Leitmotiv della Fratellanza di Sangue\". Inoltre, nella poesia Lokasenna viene brevemente accennato che Odino e Loki sono fratelli di sangue.\nScizia.\nTra gli Sciti, i partecipanti lasciavano gocciolare il loro sangue in una tazza; il sangue veniva poi mischiato col vino e bevuto da entrambi i partecipanti. Ogni uomo era limitato ad avere al massimo tre fratellanze di sangue in qualsiasi momento, affinch\u00e9 la sua lealt\u00e0 non venisse dubitata. di conseguenza, la fratellanza del sangue era molto ambita ed era spesso preceduta da un lungo periodo di affiliazione e amicizia ( Luciano, \"Toxaris\" ). Delle rappresentazioni del IV secolo a.C. di due guerrieri sciti che bevono da un unico corno potorio (in particolare in una decorazione d'oro proveniente da Kul-Oba ) sono state associate al giuramento scitico della fratellanza di sangue.\nGli aiduchi ungheresi avevano una cerimonia simile, sebbene il vino fosse spesso sostituito con latte, in modo che il sangue fosse pi\u00f9 visibile.\n[ \"citazione necessaria\" ]\nAsia orientale.\nNelle culture asiatiche, la cerimonia e l'atto di diventare fratelli di sangue sono generalmente visti come una relazione tribale, cio\u00e8 per stabilire un'alleanza tra trib\u00f9. L'atto veniva praticato per questo motivo in particolare tra i mongoli e i primi cinesi.\n[ \"citazione necessaria\" ]\nNe \"Il romanzo dei Tre Regni\" i tre personaggi principali giurano fratellanza sacrificando un bue nero, un cavallo bianco e giurando fedelt\u00e0 (il cosiddetto Giuramento del Giardino di Pesco) ; altri giuramenti di sangue che coinvolgono il sacrificio di animali erano caratteristici di gruppi ribelli, come l'insurrezione guidata da Deng Maoqi negli anni '40 del XV secolo, di organizzazioni criminali come le triadi o i pirati di Lin Daoqian e di minoranze etniche non Han come i Mongoli o Manci\u00f9. Nella storia mongola, Gengis Khan il Grande aveva un \"anda\", fratello di sangue in mongolo.\nFilippine.\nNelle Filippine, i patti di sangue (\"sandugo\" o \"sanduguan\", letteralmente \"un solo sangue\") erano antichi rituali intesi a suggellare un'amicizia, un trattato o a convalidare un accordo. La loro descrizione si pu\u00f2 trovare nei registri dei primi esploratori delle isole spagnoli e portoghesi. La versione pi\u00f9 conosciuta del rituale del popolo bisaya prevede di mescolare una goccia di sangue di entrambe le parti in una tazza di vino che viene poi bevuta. Esistono anche altre versioni, come nella Provincia di Palawan, dove il rituale prevede prima un taglio sul petto e poi spalmare il sangue su lingua e fronte.\nAfrica.\nIl patto di sangue praticamente nello stesso modo gi\u00e0 descritto in gran parte dell'Africa sub-sahariana. L'amministratore coloniale britannico Lord Lugard \u00e8 famoso per essere diventato fratello di sangue con numerosi capi africani come parte della sua politica in Africa. Un suo potente fratello di sangue era il capo dei Kikuyu Waiyaki Wa Hinga . David Livingstone scrisse riguardo ad una pratica simile chiamata \"Kasendi\".\nEuropa sud-orientale.\nLa presenza di fratelli di sangue tra i gruppi pi\u00f9 grandi era comune nell'antica Europa sud-orientale dove, per esempio, intere compagnie di soldati diventavano un'unica famiglia attraverso la cerimonia. Probabilmente era pi\u00f9 diffusa nei Balcani durante l'era ottomana, in quanto aiutava le persone oppresse a combattere il nemico in maniera pi\u00f9 efficiente. Le confraternite di sangue erano comuni in quelle che oggi sono Albania, Bosnia ed Erzegovina, Bulgaria, Croazia, Grecia, Montenegro, Serbia, Repubblica della Macedonia del Nord . Anche il cristianesimo ha riconosciuto la fratellanza tramite giuramento in una cerimonia (nelle chiese ortodosse orientali con il nome adelphopoiesis in greco e \"pobratimstvo\" in slavo; nella chiesa cattolica romana col nome latino \"ordo ad fratres faciendum\"). Si ritiene inoltre che la tradizione di incrociare le braccia e di bere vino sia una rappresentazione del diventare fratelli di sangue.\n[ \"citazione necessaria\" ]"}
{"id": "5961545", "revid": "107727070", "url": "https://it.wikipedia.org/wiki?curid=5961545", "title": "Mezzano Passone", "text": "Mezzano Passone \u00e8 una frazione del comune italiano di Corno Giovine, nella provincia di Lodi, in Lombardia.\nLa frazione \u00e8 composta di due insediamenti, quello di sopra e quello di sotto.\nStoria.\nLa localit\u00e0 era un villaggio agricolo di antica origine pi\u00f9 volte distrutto dalle piene del Po. Se l'insediamento originale, quello oggi chiamato inferiore, era sulla sponda lodigiana, una distruttiva inondazione port\u00f2 a ricostruire il paese, oggi detto superiore, su quella che allora era la sponda di Piacenza, senonch\u00e9 un'altra alluvione devi\u00f2 addirittura il corso del fiume facendo ritrovare la localit\u00e0 sul lato padano settentrionale, senza che ci\u00f2 cambiasse tuttavia i confini politici.\nFu in et\u00e0 napoleonica, nel 1798, che Mezzano fu annessa alla Repubblica Cisalpina, seguendo da allora le sorti lodigiane. Nel 1809 divenne frazione di Noceto.\nMezzano recuper\u00f2 l'autonomia con la costituzione del Regno Lombardo-Veneto, anno 1816, e fu inserita nel distretto di Codogno della provincia di Lodi e Crema.\nAll'unit\u00e0 d'Italia, anno 1861, il comune contava 538 abitanti.\nNel 1869 Mezzano Passone venne annesso a Corno Giovine."}
{"id": "5961546", "revid": "104458", "url": "https://it.wikipedia.org/wiki?curid=5961546", "title": "Heiligenblut-Raxendorf", "text": ""}
{"id": "5961556", "revid": "287204", "url": "https://it.wikipedia.org/wiki?curid=5961556", "title": "Aniocha North", "text": "Aniocha North \u00e8 una delle venticinque aree a governo locale (\"local government areas\") in cui \u00e8 suddiviso lo stato di Delta, nella Repubblica Federale della Nigeria.Si estende su una superficie di 406 chilometri quadrati e conta una popolazione di 104.711 abitanti."}
{"id": "5961559", "revid": "104458", "url": "https://it.wikipedia.org/wiki?curid=5961559", "title": "St. Leonhard am Forst", "text": ""}
{"id": "5961561", "revid": "287204", "url": "https://it.wikipedia.org/wiki?curid=5961561", "title": "Aniocha South", "text": "Aniocha South \u00e8 una delle venticinque aree a governo locale (\"local government areas\") in cui \u00e8 suddiviso lo stato di Delta, nella Repubblica Federale della Nigeria.Si estende su una superficie di 868 chilometri quadrati e conta una popolazione di 140.604 abitanti."}
{"id": "5961562", "revid": "81156123", "url": "https://it.wikipedia.org/wiki?curid=5961562", "title": "Marcos Vin\u00edcius de Jesus Ara\u00fajo", "text": ""}
{"id": "5961563", "revid": "1543377", "url": "https://it.wikipedia.org/wiki?curid=5961563", "title": "Bomadi", "text": "Bomadi \u00e8 una citt\u00e0 della Nigeria appartenente allo stato di Delta (stato) ed \u00e8 capoluogo dell'omonima area a governo locale (\"local government area\"). Conta una popolazione di 86.644 abitanti."}
{"id": "5961564", "revid": "287204", "url": "https://it.wikipedia.org/wiki?curid=5961564", "title": "Burutu", "text": "Burutu \u00e8 una delle venticinque aree a governo locale (\"local government areas\") in cui \u00e8 suddiviso lo stato di Delta, nella Repubblica Federale della Nigeria.Conta una popolazione di 209.666 abitanti."}
{"id": "5961565", "revid": "287204", "url": "https://it.wikipedia.org/wiki?curid=5961565", "title": "Ethiope East", "text": "Ethiope East \u00e8 una delle venticinque aree a governo locale (\"local government areas\") in cui \u00e8 suddiviso lo stato di Delta, nella Repubblica Federale della Nigeria.Si estende su una superficie di 380 chilometri quadrati e conta una popolazione di 200.792 abitanti."}
{"id": "5961566", "revid": "287204", "url": "https://it.wikipedia.org/wiki?curid=5961566", "title": "Ethiope West", "text": "Ethiope West \u00e8 una delle venticinque aree a governo locale (\"local government areas\") in cui \u00e8 suddiviso lo stato di Delta, nella Repubblica Federale della Nigeria.Si estende su una superficie di 536 chilometri quadrati e conta una popolazione di 203.592 abitanti."}
{"id": "5961567", "revid": "287204", "url": "https://it.wikipedia.org/wiki?curid=5961567", "title": "Ika North East", "text": "Ika North East \u00e8 una delle venticinque aree a governo locale (\"local government areas\") in cui \u00e8 suddiviso lo stato di Delta, nella Repubblica Federale della Nigeria.Si estende su una superficie di 463 chilometri quadrati e conta una popolazione di 183.657 abitanti."}
{"id": "5961568", "revid": "287204", "url": "https://it.wikipedia.org/wiki?curid=5961568", "title": "Ika South", "text": "Ika South \u00e8 una delle venticinque aree a governo locale (\"local government areas\") in cui \u00e8 suddiviso lo stato di Delta, nella Repubblica Federale della Nigeria.Si estende su una superficie di 436 chilometri quadrati e conta una popolazione di 162.594 abitanti."}
{"id": "5961569", "revid": "287204", "url": "https://it.wikipedia.org/wiki?curid=5961569", "title": "Isoko North", "text": "Isoko North \u00e8 una delle venticinque aree a governo locale (\"local government areas\") in cui \u00e8 suddiviso lo stato di Delta, nella Repubblica Federale della Nigeria.Conta una popolazione di 144.155 abitanti."}
{"id": "5961570", "revid": "287204", "url": "https://it.wikipedia.org/wiki?curid=5961570", "title": "Isoko South", "text": "Isoko South \u00e8 una delle venticinque aree a governo locale (\"local government areas\") in cui \u00e8 suddiviso lo stato di Delta, nella Repubblica Federale della Nigeria.Si estende su una superficie di 668 chilometri quadrati e conta una popolazione di 235.147 abitanti."}
{"id": "5961572", "revid": "104458", "url": "https://it.wikipedia.org/wiki?curid=5961572", "title": "Schoenbuehel-Aggsbach", "text": ""}
{"id": "5961574", "revid": "287204", "url": "https://it.wikipedia.org/wiki?curid=5961574", "title": "Ndokwa East", "text": "Ndokwa East \u00e8 una delle venticinque aree a governo locale (\"local government areas\") in cui \u00e8 suddiviso lo stato di Delta, nella Repubblica Federale della Nigeria.Si estende su una superficie di 1.617 chilometri quadrati e conta una popolazione di 103.171 abitanti."}
{"id": "5961575", "revid": "287204", "url": "https://it.wikipedia.org/wiki?curid=5961575", "title": "Sch\u00f6nb\u00fchel", "text": ""}
{"id": "5961576", "revid": "287204", "url": "https://it.wikipedia.org/wiki?curid=5961576", "title": "Ndokwa West", "text": "Ndokwa West \u00e8 una delle venticinque aree a governo locale (\"local government areas\") in cui \u00e8 suddiviso lo stato di Delta, nella Repubblica Federale della Nigeria.Si estende su una superficie di 816 chilometri quadrati e conta una popolazione di 149.325 abitanti."}
{"id": "5961577", "revid": "287204", "url": "https://it.wikipedia.org/wiki?curid=5961577", "title": "Schonbuhel", "text": ""}
{"id": "5961579", "revid": "104458", "url": "https://it.wikipedia.org/wiki?curid=5961579", "title": "Schoenbuehel", "text": ""}
{"id": "5961580", "revid": "287204", "url": "https://it.wikipedia.org/wiki?curid=5961580", "title": "Oshimili North", "text": "Oshimili North \u00e8 una delle venticinque aree a governo locale (\"local government areas\") in cui \u00e8 suddiviso lo stato di Delta, nella Repubblica Federale della Nigeria.Conta una popolazione di 115.316 abitanti."}
{"id": "5961581", "revid": "287204", "url": "https://it.wikipedia.org/wiki?curid=5961581", "title": "Oshimili South", "text": "Oshimili South \u00e8 una delle venticinque aree a governo locale (\"local government areas\") in cui \u00e8 suddiviso lo stato di Delta, nella Repubblica Federale della Nigeria.Si estende su una superficie di 603 chilometri quadrati e conta una popolazione di 149.603 abitanti."}
{"id": "5961583", "revid": "287204", "url": "https://it.wikipedia.org/wiki?curid=5961583", "title": "Udu (Nigeria)", "text": "Udu \u00e8 una delle venticinque aree a governo locale (\"local government areas\") in cui \u00e8 suddiviso lo stato di Delta, nella Repubblica Federale della Nigeria.Conta una popolazione di 143.361 abitanti."}
{"id": "5961584", "revid": "287204", "url": "https://it.wikipedia.org/wiki?curid=5961584", "title": "Ughilli North", "text": "Ughilli North \u00e8 una delle venticinque aree a governo locale (\"local government areas\") in cui \u00e8 suddiviso lo stato di Delta, nella Repubblica Federale della Nigeria.Si estende su una superficie di 818 chilometri quadrati e conta una popolazione di 321.028 abitanti."}
{"id": "5961586", "revid": "287204", "url": "https://it.wikipedia.org/wiki?curid=5961586", "title": "Ughilli South", "text": "Ughilli South \u00e8 una delle venticinque aree a governo locale (\"local government areas\") in cui \u00e8 suddiviso lo stato di Delta, nella Repubblica Federale della Nigeria.Si estende su una superficie di 786 chilometri quadrati e conta una popolazione di 213.576 abitanti."}
{"id": "5961587", "revid": "287204", "url": "https://it.wikipedia.org/wiki?curid=5961587", "title": "Uvwie", "text": "Uvwie \u00e8 una delle venticinque aree a governo locale (\"local government areas\") in cui \u00e8 suddiviso lo stato di Delta, nella Repubblica Federale della Nigeria.Conta una popolazione di 191.472 abitanti."}
{"id": "5961588", "revid": "287204", "url": "https://it.wikipedia.org/wiki?curid=5961588", "title": "Aggsbach (disambigua)", "text": ""}
{"id": "5961589", "revid": "287204", "url": "https://it.wikipedia.org/wiki?curid=5961589", "title": "Warri North", "text": "Warri North \u00e8 una delle venticinque aree a governo locale (\"local government areas\") in cui \u00e8 suddiviso lo stato di Delta, nella Repubblica Federale della Nigeria.Si estende su una superficie di 1.841 chilometri quadrati e conta una popolazione di 137.300 abitanti."}
{"id": "5961590", "revid": "287204", "url": "https://it.wikipedia.org/wiki?curid=5961590", "title": "Warri South", "text": "Warri South \u00e8 una delle venticinque aree a governo locale (\"local government areas\") in cui \u00e8 suddiviso lo stato di Delta, nella Repubblica Federale della Nigeria.Si estende su una superficie di 633 chilometri quadrati e conta una popolazione di 303.417 abitanti."}
{"id": "5961591", "revid": "287204", "url": "https://it.wikipedia.org/wiki?curid=5961591", "title": "Warri South West", "text": "Warri South West \u00e8 una delle venticinque aree a governo locale (\"local government areas\") in cui \u00e8 suddiviso lo stato di Delta, nella Repubblica Federale della Nigeria.Si estende su una superficie di 1.722 chilometri quadrati e conta una popolazione di 116.681 abitanti."}
{"id": "5961596", "revid": "110157", "url": "https://it.wikipedia.org/wiki?curid=5961596", "title": "Ngala", "text": "Ngala \u00e8 una delle ventisette aree a governo locale (\"local government areas\") in cui \u00e8 suddiviso lo stato di Borno, nella Repubblica Federale della Nigeria.Si estende su una superficie di 1.465 chilometri quadrati e conta una popolazione di 237.071 abitanti."}
{"id": "5961597", "revid": "110157", "url": "https://it.wikipedia.org/wiki?curid=5961597", "title": "Kala/Balge", "text": "Kala/Balge \u00e8 una delle ventisette aree a governo locale (\"local government areas\") in cui \u00e8 suddiviso lo stato di Borno, nella Repubblica Federale della Nigeria.Si estende su una superficie di 1.896 chilometri quadrati e conta una popolazione di 60.797 abitanti."}
{"id": "5961598", "revid": "1543377", "url": "https://it.wikipedia.org/wiki?curid=5961598", "title": "Abadam", "text": "Abadam \u00e8 una delle ventisette aree a governo locale (\"local government areas\") in cui \u00e8 suddiviso lo stato di Borno, nella Repubblica Federale della Nigeria.Si estende su una superficie di 3.973 chilometri quadrati e conta una popolazione di 100.180 abitanti."}
{"id": "5961599", "revid": "1310927", "url": "https://it.wikipedia.org/wiki?curid=5961599", "title": "Michael Salazar", "text": "Carriera.\nClub.\nNato negli Stati Uniti, inizia a giocare in varie squadre di college. Grazie alle sue prestazioni nei campionati amatoriali, ha attirato l'interesse da parte di club della MLS. Nel 2016, infatti, viene prelevato dal Montr\u00e9al Impact, con cui firma un contratto prima dell'inizio della stagione. Il 2 maggio 2017 viene ceduto in prestito all'Ottawa Fury.\nIl 28 febbraio 2018 viene girato nuovamente in prestito all'Ottawa Fury con la clausola di ritorno agli Impact in ogni momento, qualora fosse necessario il suo impiego da parte dei quebecchesi.\nNazionale.\nHa fatto il suo debutto nel Belize l'11 giugno 2013 in una partita amichevole contro il Guatemala. Due settimane dopo viene convocato nuovamente in nazionale per partecipare alla CONCACAF Gold Cup."}
{"id": "5961600", "revid": "110157", "url": "https://it.wikipedia.org/wiki?curid=5961600", "title": "Askira/Uba", "text": "Askira/Uba \u00e8 una delle ventisette aree a governo locale (\"local government areas\") in cui \u00e8 suddiviso lo stato di Borno, nella Repubblica Federale della Nigeria.Si estende su una superficie di 2.362 chilometri quadrati e conta una popolazione di 138.091 abitanti."}
{"id": "5961601", "revid": "110157", "url": "https://it.wikipedia.org/wiki?curid=5961601", "title": "Bayo (Nigeria)", "text": "Bayo \u00e8 una delle ventisette aree a governo locale (\"local government areas\") in cui \u00e8 suddiviso lo stato di Borno, nella Repubblica Federale della Nigeria.Si estende su una superficie di 956 chilometri quadrati e conta una popolazione di 78.978 abitanti."}
{"id": "5961603", "revid": "110157", "url": "https://it.wikipedia.org/wiki?curid=5961603", "title": "Guzamala", "text": "Guzamala \u00e8 una delle ventisette aree a governo locale (\"local government areas\") in cui \u00e8 suddiviso lo stato di Borno, nella Repubblica Federale della Nigeria.Si estende su una superficie di 2.517 chilometri quadrati e conta una popolazione di 95.648 abitanti."}
{"id": "5961604", "revid": "287204", "url": "https://it.wikipedia.org/wiki?curid=5961604", "title": "Weiten (disambigua)", "text": ""}
{"id": "5961605", "revid": "110157", "url": "https://it.wikipedia.org/wiki?curid=5961605", "title": "Hawul", "text": "Hawul \u00e8 una delle ventisette aree a governo locale (\"local government areas\") in cui \u00e8 suddiviso lo stato di Borno, nella Repubblica Federale della Nigeria.Si estende su una superficie di 2.098 chilometri quadrati e conta una popolazione di 120.314 abitanti."}
{"id": "5961606", "revid": "110157", "url": "https://it.wikipedia.org/wiki?curid=5961606", "title": "Jere (Nigeria)", "text": "Jere \u00e8 una delle ventisette aree a governo locale (\"local government areas\") in cui \u00e8 suddiviso lo stato di Borno, nella Repubblica Federale della Nigeria.Si estende su una superficie di 868 chilometri quadrati e conta una popolazione di 211.204 abitanti."}
{"id": "5961607", "revid": "110157", "url": "https://it.wikipedia.org/wiki?curid=5961607", "title": "Kaga (Nigeria)", "text": "Kaga \u00e8 una delle ventisette aree a governo locale (\"local government areas\") in cui \u00e8 suddiviso lo stato di Borno, nella Repubblica Federale della Nigeria.Si estende su una superficie di 2.700 chilometri quadrati e conta una popolazione di 90.015 abitanti."}
{"id": "5961618", "revid": "287204", "url": "https://it.wikipedia.org/wiki?curid=5961618", "title": "Bergland", "text": ""}
{"id": "5961621", "revid": "1305772", "url": "https://it.wikipedia.org/wiki?curid=5961621", "title": "Zenonia S", "text": "Zenonia S: Rifts In Time \u00e8 un videogioco per smartphone in stile Action RPG, Hack and slash prodotto e pubblicato dalla casa produttrice Gamevil il 2 giugno 2015. Inizialmente distribuito sotto il nome di Zenonia Online(\uc81c\ub178\ub2c8\uc544 \uc628\ub77c\uc778) solo per la piattaforma coreana KakaoTalk, entra in versione beta chiusa nel marzo 2015 in lingua inglese e coreana.\nTrama.\nIn passato, due gruppi di creature, chiamate rispettivamente i \"Celestiali\" e i \"Dragonbloods\", hanno combattuto per generazioni al fine di conquistare i territori dei nemici. Appare, per\u00f2, uno squarcio temporale ai margini di una citt\u00e0, dal quale compaiono misteriosamente degli eroi e le loro fate, provenienti dal passato. Durante la caduta dallo squarcio per\u00f2, un eroe perde la propria memoria.\nNella citt\u00e0, apprende dell'esistenza dei cristalli di Osiride, frammenti dall'immenso potere in grado di far recuperare le memorie perdute. L'eroe parte in aiuto dei Celestiali per compiere la missione che gli \u00e8 stata assegnata dai suoi salvatori: portare a termine la guerra contro i \"Dragonbloods\" e recuperare i cristalli di Osiride.\nModalit\u00e0 di gioco.\nZenonia S segue le regole classiche di un action RPG con elementi tipici dei picchiaduro a scorrimento, tra cui: \nDopo la scelta della classe, segue un breve tutorial che spiega le basi per incominciare a giocare. \nFinito il tutorial si accede per la prima volta nella citt\u00e0 e si ha accesso alle diverse funzioni di gioco e alla schermata del personaggio.\nNella schermata si ha accesso a tutte le caratteristiche del personaggio, in una lista dettagliata:\nSia i pezzi dell'armatura completa, detti gears, che gli altri oggetti indossabili sono potenziabili attraverso l'uso di un duplice sistema di esperienza. Il primo \u00e8 chiamato \"tiering\" e serve ad aumentare il livello del gear(\"tiers\"), mentre il secondo \u00e8 un meccanismo composto da \"gradi\", per il quale ogni due \"tiers\", l'oggetto si evolve aumentando il tetto massimo per il \"tiering\".\nIl personaggio possiede un'abilit\u00e0 unica, chiamata \"Awakening\", un sistema fatto da sei stelline sbloccabili in successione. Ogni stella conferisce attributi per il personaggio stesso e punti aggiuntivi per le abilit\u00e0. Il materiale necessario per migliorare il proprio \"Awakening\" viene chiamato \"pietra dell'anima\". Questo frammento di pietra \u00e8 ottenibile come ricompensa nella modalit\u00e0 Fairy Tower, una torre composta da 60 piani in cui il protagonista deve combattere diversi mostri fino al raggiungimento del boss della torre.\nIn cooperativa, diversi giocatori possono creare un gruppo, detto \"party\", e avere la possibilit\u00e0 di sconfiggere boss di gruppo con grandi quantit\u00e0 di \"HP\". Raggiunto l'obiettivo, una schermata di fine livello genera ricompense casuali, utili per potenziare abilit\u00e0 e attributi dei personaggi.\n\u00c8 possibile, inoltre, per i giocatori, raggrupparsi in gilde per partecipare ad eventi in comitiva e a gare tra i membri, nonch\u00e9 ricevere ricompense in base all'attivit\u00e0 e al contributo dato durante gli eventi a tempo, come la resistenza ai danni delle abilit\u00e0 delle classi avversarie, o protezioni dagli elementi in grado di diminuire i danni ricevuti. \nNel gioco \u00e8 implementata una chat globale per ogni server, filtrabile per lingua tramite le opzioni, e diversi sistemi di interazione, tra cui:\nInoltre \u00e8 presente la possibilit\u00e0 di iniziare la propria avventura in un server differente da quello che viene inizialmente impostato alla creazione dell\u2019account. Malgrado ci\u00f2, i server non mantengono i dati di gioco durante il passaggio, per cui, i personaggi precedentemente creati, non sono disponibili nelle altri regioni.\nClassi.\nLe classi disponibili all\u2019inizio dell\u2019avventura sono sei. Mago, Combattente, Guerriero, Ranger e Assassino fanno parte del gioco fin dalla prima fase della beta; la classe Paladino, invece, \u00e8 stata aggiunta tre mesi dopo la distribuzione globale con una patch di aggiornamento. Le singole abilit\u00e0 usano la risorsa \"mana\", mentre i danni inflitti vengono sottratti ai \"punti di vita\". Alcune classi sono pi\u00f9 facili da usare e vengono raccomandate tra le scelte all'inizio del gioco.\nUn combattente a distanza dotato di poteri sovrannaturali. Riesce ad infliggere potenti colpi critici e ingenti danni elementali ad area. Possiede abilit\u00e0 spazio-temporali che gli garantiscono brevi momenti di invincibilit\u00e0 e creano cloni esplosivi per ingannare il nemico. L'attacco base del mago viaggia sia in orizzontale che in obliquo sullo schermo, migliorando sensibilmente il capacit\u00e0 di colpire il nemico. Per questo la classe mago viene raccomandata ai giocatori alle prime armi.\nOttimo combattente corpo a corpo dotato di spadone a due mani e corazze pesanti. Versatile negli scontri contro i mostri e bilanciato tra attacco e difesa. I suoi potenti colpi di lama frantumano il terreno, infliggendo danni a valanga ai nemici. Quando si trova in difficolt\u00e0 va in \"ira\", aumentando notevolmente la velocit\u00e0 di esecuzione dei colpi, mentre le spine corazzate dell'armatura infliggono danni di ritorno a coloro che la colpiscono.\nLe abilit\u00e0 dell'assassino si basano su mosse evasive e tecniche letali. Pu\u00f2 attaccare alle spalle e spazzare i nemici a corto e medio raggio tramite la sua particolare arma: una falce attaccata ad una catena, la quale pu\u00f2 essere utilizzata per imbrigliare gli avversari in una morsa logorante. Tra le competenze dell'assassino vi sono la capacit\u00e0 di scagliare shuriken o tecniche di rappresaglia come le cortine fumogene e velenose.\nIl combattente per eccellenza. \u00c8 in grado di sferrare potenti pugni ed infliggere grosse quantit\u00e0 di danni. Le sue abilit\u00e0 di rigenerazione lo rendono un temibile avversario negli scontri prolungati. La sua profonda conoscenza della natura e dell'anatomia delle prede lo rende capace di focalizzarsi sui punti deboli dei nemici, incrementando i danni inflitti. \u00c8 in grado di emettere forti boati e di precipitarsi sull'avversario con colpi fatali.\nI ranger sono abili tiratori a distanza. Usano armi tecnologiche che migliorano le precisione dei colpi. Possono lanciare mine sui bersagli per infliggere ingenti danni, e tra le sue capacit\u00e0 vi \u00e8 la possibilit\u00e0 di scaglaire un potente raggio sui nemici. I potenziamenti derivanti dalle macchine aumentano i riflessi, la gittata dei colpi e la potenza di fuoco del ranger, rendendolo un efficiente combattente contro i bersagli singoli. Il raggio d'azione delle abilit\u00e0 pu\u00f2 essere focalizzato in un solo punto oppure pu\u00f2 divergere in un'ampia zona a cono, danneggiando tutti i nemici nella traiettoria. \nIlluminato dai poteri della luce, il Paladino usa la sua forza divina per proteggere i propri alleati da potenti nemici. Equipaggiato con martello e scudo, il paladino scaglia potenti combinazioni di colpi ed \u00e8 in grado di supportare i propri alleati con i suoi poteri curativi.\nEquipaggiamento.\nI pezzi che compongono l'armatura completa del personaggio sono cinque e ad ogni \"gear\" corrisponde un prefisso e un nome. Si possono ottenere in ricompensa completando le diverse fasi della modalit\u00e0 storia. Pi\u00f9 pezzi diversi, contenenti lo stesso prefisso e nome, sbloccano statistiche aggiuntive per il personaggio, formando un \"set\".\nI set disponibili sono 5 e i bonus di riferimento aumentano indossandone tutte le componenti:\nOgni \"gear\" possiede una barra dell'esperienza, la quale pu\u00f2 essere riempita riciclando i pezzi pi\u00f9 vecchi. Per il \"tiering\" dei gears,\u00e8 necessario che la barra dell'esperienza sia al massimo. A questo punto, per il protagonista \u00e8 obbligatorio effettuare un'evoluzione, aumentandone il grado. Esistono sette gradi di evoluzione diversi(D, C, B, A, S, SS e SSS) e 14 \"tiers\", dopo i quali ogni \"gears\" raggiunge il pieno potenziale.\nInoltre nei gears vi sono da uno a quattro slots, in cui possono essere incastonate delle \"gemme\", pietre che conferiscono statistiche aggiuntive per il personaggio.\nAccessori.\nGli accessori indossabili dai protagonisti sono 4 e ogni pezzo ha delle caratteristiche di base distintive: \nIl meccanismo di evoluzione \u00e8 simile a quello degli equipaggiamenti. Gli accessori possiedono una barra di esperienza, 7 \"tiers\" e 7 gradi di evoluzione. Riempita le barra dell'esperienza riciclando vecchi accessori, \u00e8 possibile aumentare il \"tier\" solo una volta, prima di procedere all'evoluzione.. \nGli accessori non sono ottenibili durante la storia. \u00c8 possibile ottenerli solamente vincendo un determinato numero di incontri nelle modalit\u00e0 giocatore contro giocatore o tramite l'acquisto in zen dal negozio.\n\u00c8 stato inserito anche il sistema dei \"set\". I set disponibili sono 4(\"duellante\", \"avventuriero\", \"distruttore\" e \"guardiano\"), e indossando pi\u00f9 accessori appartenenti allo stesso set, si sbloccano statistiche aggiuntive permanenti nello stesso ordine in cui vengono forniti i bonusdai set degli equipaggiamenti.\nGemme.\nLe gemme sono dei pezzi di pietra raffinabili e incastonabili sia negli equipaggiamenti che negli accessori.\nTramite la funzione \"Craft\" dalla schermata di gioco, si accede a un\u2019officina nella quale si possono combinare diversi \"frammenti di pietra\" grezzi in una gemma finita. Le gemme complete sono pronte per essere aggiunte negli slot appositi, oppure essere riutilizzate per potenziare altre gemme.\nSi possono combinare pi\u00f9 gemme per effettuare una prova di \"crafting\", attraverso la quale si possono evolvere di grado, cos\u00ec da potenziarne le caratteristiche. Pi\u00f9 il materiale usato \u00e8 di qualit\u00e0 e pi\u00f9 aumenta la probabilit\u00e0 di successo della prova. Nel caso in cui fallisca, le gemme usate per l\u2019evoluzione si sgretolano e non possono essere pi\u00f9 riutilizzate.\nNel gioco si trovano tre colori diversi di gemme, che devono combaciare con il colore dello slot del \"gear\" di riferimento per essere inserite:\nAvatar.\nGli \"avatar\" sono i costumi indossabili del gioco. Ogni avatar possiede delle statistiche come \"HP\", difesa o attributi come l'\"intelligenza\", e possiede un aspetto grafico unico. \u00c8 possibile indossare un solo \"avatar\" per volta, ma le statistiche sono cumulabili e vengono mostrate per intero nella schermata del personaggio.\nEsistono pi\u00f9 di dieci avatar diversi per ogni personaggio. Ogni costume pu\u00f2 essere potenziato fino a due volte tramite l'utilizzo delle \"pietre dell'anima\" o attraverso gli zen. In questo modo, le statistiche delle avatar possono essere raddoppiate ad ogni aggiornamento.\nPets.\nNella schermata principale del protagonista, la funzione \"pets\" consente di invocare in aiuto un \"gadget\" di un supporto durante gli scontri.\nI pet hanno effetti diversi in base alla categoria di appartenenza. Ad esempio i \"funghi\" hanno abilit\u00e0 rigenerative e possono seguire il personaggio mentre combatte, mentre i \"totem\" possiedono l'abilit\u00e0 di depotenziare l'avversario in modo temporaneo. Alcuni pet invece, si stazionano nel punto in cui vengono richiamati applicano determinati effetti ad area.\nI pet possiedono una barra dell'esperienza, 60 livelli e 7 gradi evolutivi. La barra dell'esperienza cresce quando vengono cibati con i \"frutti della vita\".\nLa funzione \"Albero del Mondo\", accessibile dalla schermata del giocatore, genera periodicamente i frutti, offrendo la possibilit\u00e0 di reclamarli in anticipo pagando con la valuta premium.\nUna volta riempita la barra dell'esperienza, si pu\u00f2 evolvere il pet combinandolo con un altro di pari grado e livello.\nFate.\nUno degli elementi caratteristici e principali della serie \u00e8 l'utilizzo delle \"fate\". Piccoli esseri affiliati agli elementi che seguono il personaggio e lo supportano in combattimento.\nLe fate possono avere 4 elementi diversi(ghiaccio, fuoco, buio e luce). Ad ogni elemento \u00e8 associato un effetto diverso, tra questi il rallentamento col ghiaccio o danni nel tempo col fuoco.\nOgni fata possiede delle statistiche di attacco e difesa elementale, ed \u00e8 disponibile in due assetti diversi: \"attacco\" e \"difesa\", che ne modificano i parametri.\nLe fate possiedono 60 livelli e 7 gradi di evoluzione. Il materiale richiesto per incrementare il livello delle fate \u00e8 la \"polvere di fata\", risorsa ottenibile nella modalit\u00e0 Fairy Tower, un'alta torre in cui il protagonista deve affrontare diversi mostri fino a sconfiggere un potente \"boss\" finale.\nUna volta raggiunto il tetto di esperienza massimo per il grado della fata, \u00e8 obbligatorio evolverla per potenziarne ulteriormente i parametri, attraverso il riciclo di altre fate.\nAdvent.\nL'\"advent\" \u00e8 una configurazione secondaria del gioco, nella quale, per ogni gear e oggetto indossabile, corrisponde uno \"slot\" vuoto equivalente.\nOgni \"slot\" possiede 9 livelli, potenziabili secondo una scala da 0 a 9, che forniscono un moltiplicatore alle statistiche relative al gear equivalente equipaggiato.\nVi sono due tipo di \"advent\": \nPer poter sbloccare i livelli di \"advent\" \u00e8 necessario che almeno uno slot sia attivo, in modo da ottenerne i bonus temporanei. Per attivarli bisogna inserire gli oggetti con grado e livello corrispondenti a ci\u00f2 che viene richiesto dallo slot, e spendere un certo numero di gold e \"ali\" per l'attivazione.\nLe \"ali\", sono delle risorse che vengono distribuite come bottino dopo il completamento delle fasi della seconda stagione della modalit\u00e0 storia.\nModalit\u00e0 di Gioco.\nStoria.\nIl protagonista, pu\u00f2 ricevere esperienza, per aumentare di livello, solo nella modalit\u00e0 storia, che \u00e8 divisa in due stagioni:\nArena.\nIl sistema dell\u2019arena \u00e8 quello tipico del \"giocatore vs giocatore\". Il gioco gestisce le aggressioni con meccanismi di \"attacco\" e \"difesa\". Per entrare nell\u2019arena, occorre usare i \"ticket dell\u2019arena\", biglietti che si rinnovano ogni ora o acquistabili in paccheti con gli zen. In \"attacco\" appaiono cinque combattenti per volta, misti in classe e livello. Il giocatore pu\u00f2 aggiornare la schermata dei nemici pagando con gli zen o gratuitamente, nel caso in cui riesca ad eliminare almeno 3 avversari su 5.\nGli avversari, durante gli attacchi effettuati dall'utente, si sfidano singolarmente, e si guadagnano punti in caso di vittoria o si perdono se si viene sconfitti. Invece, l'interfaccia di \"difesa\", permette di personalizzare il protagonista nel modo pi\u00f9 efficiente possibile nel caso in cui subisca un'aggressione mentre non sta giocando.\nIn questo caso viene generato un meccanismo di \"vendetta\", grazie al quale si pu\u00f2 sfidare l'aggressore una sola volta, riacquistando i punti persi durante l'attacco in caso di vittoria. Questi punti contribuiscono a formare una classifica generali che genera dei premi settimanali in zen.\nMonster Waves.\nQuesta modalit\u00e0 consiste nel completare sette diversi livelli strutturati a ondate infinite, in cui i giocatori si battono per la propria sopravvivenza. Si ha il compito di eliminare quanti pi\u00f9 nemici possibili in un tempo prestabilito per avanzare di sezione e aumentare notevolmente il numero di gold percepiti. Le sezioni danno come ricompensa zen, per il primo completamento della settimana. Invece giornalmente, viene offerta l'opportunit\u00e0 di ricevere le \"pietre dell'equipaggiamento\", come le pietre dell\u2019arma o degli accessori, materiali indispensabili per aumentare il grado degli equipaggiamenti che hanno raggiunto la massima esperienza. Completando le sezioni, il numero dei mostri abbattuti determina un certo numero di punti, che garantiscono una posizione nella classifica generale della modalit\u00e0. Completare pi\u00f9 di una volta la stessa sezione non garantisce un aumento dei punti relativi alla classifica, se il record ottenuto non supera il massimo punteggio ottenuto per la sezione durante la settimana. Settimanalmente il contatore viene azzerato e si ricevono premi gold corrispondenti alla posizione in classifica ottenuta durante la settimana.\nFairy Tower.\n\u00c8 una torre di 60 piani, suddivisa in sei sezioni, disponibili singolarmente, ognuna formata da 10 piani. In ogni sezione, il giocatore deve affrontare dei mostri fino al raggiungimento di un boss epico, che, una volta sconfitto, conclude la sezione. Il primo completamento di ogni sezione della torre, garantisce istantaneamente un certo numero di \"pietre dell\u2019anima\" relative alla classe che ha compiuto l\u2019azione, pi\u00f9 un numero standard di \"polvere di fata\", risorse utili per il livellamento delle fate e degli \"avatars\". Dopo il primo completamento della sezione, la possibilit\u00e0 di ricevere le pietre diventano casuali.\nBrawls.\nIl sistema di combattimento tutti contro tutti del gioco. Ogni giocatore si confronta in una gabbia chiusa con quattro avversari e vince chi \u00e8 rimasto in vita per ultimo. Il personaggio ottiene due tipi di punteggio, dopo la competizione:\nSi hanno tre tentativi gratuiti di accesso al giorno e la possibilit\u00e0 di usare un personaggio secondario appartenente allo stesso account per chiamarlo in aiuto, incrementando cos\u00ec le possibilit\u00e0 di vittoria. Scaduti i tentativi \u00e8 possibile l\u2019accesso solo a pagamento.\nRaids e Guild Raids.\nUtilizzano la \"raid stamina\" e permette a quattro giocatori per volta di creare un gruppo, detto \"party\", per accedere alla modalit\u00e0 in cooperativa. Per il raid, il party pu\u00f2 scegliere di attaccare 25 boss diversi nella prima stagione e altri 2 boss epici nella seconda stagione. I boss, hanno come unico prerequisito il livello dei protagonisti.Una volta sconfitto il boss, vengono assegnate delle ricompense in maniera casuale tra i partecipanti e le ricompense sono: gold, cristalli per aumentare i \"tiers\" degli equipaggiamenti e frammenti di gemme da rifinire. I raid di gilda invece, sono accessibili solo nella sala della gilda di appartenenza. Sono attualmente disponibili due boss: \"Thanatos\" e \"Ancient Tree\". Una volta compiuto il raid di gilda, i boss hanno un tempo di ricarica di 8 ore prima di ricomparire con livello e statistiche aumentate.\nI premi variano ad ogni raid tra: \nIn base al posizionamento del clan nel server si ottiene una percentuale pi\u00f9 o meno elevata di percepire il doppio delle ricompense a fine di ogni raid. \nI personaggi non possono guadagnare esperienza nelle modalit\u00e0 in cooperativa.\nPubblicazioni.\nZenonia S: Rifts in Time si \u00e8 contraddistinto come ultimo gioco pubblicato della serie, per essere uno spin-off incentrato maggiormente sulle attivit\u00e0 sociali, sulla cooperazione tra gli utenti e le ricompense di gruppo. Alla Game Developers Conference 2014, la Gamevil presenta 5 giochi che sarebbero stati distribuiti in versione globale negli anni successivi, uno di questi \u00e8 appunto \"Zenonia Online\". Annuncia inoltre che la prima pubblicazione \u00e8 stata gi\u00e0 pubblicata in Corea nel 2013 e che a fine anno sarebbe arrivata quella globale.\nIl 2 giugno 2015 viene lanciata una seconda versione del gioco, che prende come nome definitivo quello di \"Zenonia S: Rifts in Time\", disponibile sia per Android che per App Store in 13 stati diversi:\nIl rilancio globale, senza restrizioni geografiche, viene pubblicato dagli sviluppatori il 2 novembre del 2015, con un preavviso di poche settimane.\nAccoglienza.\nLa rivista videoludica \"2P.com\" annuncia Zenonia S come uno dei 5 giochi pi\u00f9 attesi per smartphones del 2015.\nTrascorsa una settimana dopo la produzione mondiale, il gioco ottiene pi\u00f9 di 500.000 di downloads in tutto il mondo, avendo una delle crescite pi\u00f9 rapide tra i videogiochi della stessa categoria. Dopo circa un mese raggiunge un totale di 2 milioni di downloads e, alla fine del gennaio 2016, tocca la vetta dei 3 milioni di click.\nUno dei moderatori del forum ufficiale ha pubblicato un annuncio per celebrare i 4 milioni di download da tutto il globo il 27 maggio del 2016.\nPer festeggiare il successo raggiunto, la Gamevil ha scelto di premiare tutti gli utenti con gold e coupon gratuiti, spendibili nel gioco.\nCritica.\nIl gioco ha ricevuto anche critiche negative, malgrado il presidente della \"GAMEVIL USA, Inc.\" \"Kyu Lee\", fosse entusiasta di come il sesto titolo della serie fosse stato una fonte di ispirazione per gli sviluppatori.\nIl sito \"Touchtapplay\", ne critica sia la qualit\u00e0 grafica, che risulta peggiorata rispetto ai titoli precedenti, che la musica, ritenuta sterile e del tutto trascurabile. Inoltre la possibilit\u00e0 di automatizzare il personaggio durante la maggior parte delle funzioni di gioco, seppur utile nelle prime fasi di gioco, viene additata come un ostacolo all'esperienza manuale del gameplay nelle fasi finali.\nSecondo il sito \"GameZebo\" invece, i giocatori pi\u00f9 accaniti della serie avrebbero preferito una storia stile Zelda, rispetto ad un altro \"MMORPG\". Inoltre, ritiene che l'avvincente storia che caratterizzava i precedenti \"Zenonia\" ha perso di fascino nel sesto gioco.\nIn conclusione \"GameZebo\" giudica Zenonia S come un titolo mediocre.\nDi diverso avviso \u00e8 \"Pocket Gamer\", rivista online riguardante il mondo \"Android\", secondo il quale il generoso sistema di ricompense, i frequenti aggiornamenti e la possibilit\u00e0 di cimentarsi sempre in sfide diverse, rende il gioco divertente e impegnativo. Malgrado ci\u00f2, rivela che le aspettative dei fans su Zenonia S non sembrano esser state soddisfatte, poich\u00e9 il titolo sembra ricalcare, in modo piuttosto semplificato, i suoi gloriosi antenati. \nPremi.\nZenonia S: Rifts in Time ha ricevuto due nomination nel 2015 dal sito di critica videoludica \"2P.com\" per la categoria \"Miglior RPG per cellulari del 2015\" e \"Miglior gioco d\u2019azione per cellulari del 2015\", ricevendo rispettivamente il 3\u00b0 e il 4\u00ba posto nella classifica, concorrendo con giochi di successo come Summoner Wars, e League of Angels."}
{"id": "5961622", "revid": "729019", "url": "https://it.wikipedia.org/wiki?curid=5961622", "title": "Mobbar", "text": "Mobbar \u00e8 una delle ventisette aree a governo locale (\"local government areas\") in cui \u00e8 suddiviso lo stato di Borno, nella Repubblica Federale della Nigeria.Si estende su una superficie di 2.790 chilometri quadrati e conta una popolazione di 116.654 abitanti."}
{"id": "5961623", "revid": "110157", "url": "https://it.wikipedia.org/wiki?curid=5961623", "title": "Nganzai", "text": "Nganzai \u00e8 una delle ventisette aree a governo locale (\"local government areas\") in cui \u00e8 suddiviso lo stato di Borno, nella Repubblica Federale della Nigeria.Si estende su una superficie di 2.467 chilometri quadrati e conta una popolazione di 99.799 abitanti."}
{"id": "5961624", "revid": "110157", "url": "https://it.wikipedia.org/wiki?curid=5961624", "title": "Akpabuyo", "text": "Akpabuyo \u00e8 una delle diciotto aree a governo locale (\"local government areas\") in cui \u00e8 suddiviso lo stato di Cross River, nella Repubblica Federale della Nigeria.Si estende su una superficie di 1.241 chilometri quadrati e conta una popolazione di 271.395 abitanti."}
{"id": "5961627", "revid": "110157", "url": "https://it.wikipedia.org/wiki?curid=5961627", "title": "Bekwara", "text": "Bekwara \u00e8 una delle diciotto aree a governo locale (\"local government areas\") in cui \u00e8 suddiviso lo stato di Cross River, nella Repubblica Federale della Nigeria.Si estende su una superficie di 306 chilometri quadrati e conta una popolazione di 105.822 abitanti."}
{"id": "5961628", "revid": "287204", "url": "https://it.wikipedia.org/wiki?curid=5961628", "title": "Biase", "text": "Biase \u00e8 una delle diciotto aree a governo locale (\"local government areas\") in cui \u00e8 suddiviso lo stato di Cross River, nella Repubblica Federale della Nigeria.Si estende su una superficie di 1.310 chilometri quadrati e conta una popolazione di 169.183 abitanti."}
{"id": "5961629", "revid": "110157", "url": "https://it.wikipedia.org/wiki?curid=5961629", "title": "Boki", "text": "Boki \u00e8 una delle diciotto aree a governo locale (\"local government areas\") in cui \u00e8 suddiviso lo stato di Cross River, nella Repubblica Federale della Nigeria.Si estende su una superficie di 2.771 chilometri quadrati e conta una popolazione di 186.611 abitanti."}
{"id": "5961630", "revid": "110157", "url": "https://it.wikipedia.org/wiki?curid=5961630", "title": "Calabar Municipal", "text": "Calabar Municipal \u00e8 una delle diciotto aree a governo locale (\"local government areas\") in cui \u00e8 suddiviso lo stato di Cross River, nella Repubblica Federale della Nigeria.Si estende su una superficie di 142 chilometri quadrati e conta una popolazione di 179.392 abitanti."}
{"id": "5961632", "revid": "110157", "url": "https://it.wikipedia.org/wiki?curid=5961632", "title": "Calabar South", "text": "Calabar South \u00e8 una delle diciotto aree a governo locale (\"local government areas\") in cui \u00e8 suddiviso lo stato di Cross River, nella Repubblica Federale della Nigeria.Si estende su una superficie di 264 chilometri quadrati e conta una popolazione di 191.630 abitanti."}
{"id": "5961633", "revid": "110157", "url": "https://it.wikipedia.org/wiki?curid=5961633", "title": "Etung", "text": "Etung \u00e8 una delle diciotto aree a governo locale (\"local government areas\") in cui \u00e8 suddiviso lo stato di Cross River, nella Repubblica Federale della Nigeria.Si estende su una superficie di 815 chilometri quadrati e conta una popolazione di 80.196 abitanti."}
{"id": "5961634", "revid": "110157", "url": "https://it.wikipedia.org/wiki?curid=5961634", "title": "Obanliku", "text": "Obanliku \u00e8 una delle diciotto aree a governo locale (\"local government areas\") in cui \u00e8 suddiviso lo stato di Cross River, nella Repubblica Federale della Nigeria.Si estende su una superficie di 1.057 chilometri quadrati e conta una popolazione di 110.324 abitanti."}
{"id": "5961635", "revid": "767487", "url": "https://it.wikipedia.org/wiki?curid=5961635", "title": "Obubra", "text": "Obubra \u00e8 una citt\u00e0 della Nigeria appartenente allo stato di Cross River ed \u00e8 capoluogo dell'omonima area a governo locale (\"local government area\"). Si estende su una superficie di 1.115 chilometri quadrati e conta una popolazione di 172.444 abitanti."}
{"id": "5961636", "revid": "767487", "url": "https://it.wikipedia.org/wiki?curid=5961636", "title": "Ogoja", "text": "Ogoja \u00e8 una delle diciotto aree a governo locale (\"local government areas\") in cui \u00e8 suddiviso lo stato di Cross River, nella Repubblica Federale della Nigeria.Si estende su una superficie di 972 chilometri quadrati e conta una popolazione di 171.901 abitanti."}
{"id": "5961640", "revid": "110157", "url": "https://it.wikipedia.org/wiki?curid=5961640", "title": "Yakurr", "text": "Yakurr \u00e8 una delle diciotto aree a governo locale (\"local government areas\") in cui \u00e8 suddiviso lo stato di Cross River, nella Repubblica Federale della Nigeria.Si estende su una superficie di 670 chilometri quadrati e conta una popolazione di 196.450 abitanti."}
{"id": "5961641", "revid": "110157", "url": "https://it.wikipedia.org/wiki?curid=5961641", "title": "Yala (Nigeria)", "text": "Yala \u00e8 una delle diciotto aree a governo locale (\"local government areas\") in cui \u00e8 suddiviso lo stato di Cross River, nella Repubblica Federale della Nigeria.Si estende su una superficie di 1.739 chilometri quadrati e conta una popolazione di 210.843 abitanti."}
{"id": "5961644", "revid": "1504506", "url": "https://it.wikipedia.org/wiki?curid=5961644", "title": "Neri Corsini (1771-1845)", "text": "Biografia.\nFiglio del principe Bartolomeo e di Maria Felice Colonna Barberini, e fratello minore di Tommaso, intraprese in giovane et\u00e0 la carriera diplomatica. Incaricato nel 1794 dal governo del Granducato toscano di riprendere le relazioni diplomatiche con la Francia repubblicana con Fran\u00e7ois Cacault il ministro francese residente a Firenze, fu in seguito inviato in missione a Parigi.\nNella capitale francese, tra il 1812 e il 1814, per conto dell'Accademia della Crusca riusc\u00ec nella trattativa che port\u00f2 al salvataggio della biblioteca Riccardiana, la cui collezione era stata messa all'asta e ceduta, nel 1813, e che verr\u00e0 acquisita dal Comune di Firenze \u00abspecialmente per uso dell'Accademia della Crusca\u00bb e che la cedette due anni dopo allo Stato toscano.\nDopo la Restaurazione, fu ministro dell'Interno di Toscana, e inviato come plenipotenziario al congresso di Vienna ottenne la restituzione delle opere d'arte rubate dai francesi durante l'occupazione e il diritto di reversibilit\u00e0 del ducato di Lucca. Rappresent\u00f2 il Granducato di Toscana anche al Congresso di Lubiana del 1821 e a quello di Verona del 1822.\nDopo la morte di Vittorio Fossombroni nel 1844, divenne presidente del Consiglio e ministro degli Esteri."}
{"id": "5961652", "revid": "640277", "url": "https://it.wikipedia.org/wiki?curid=5961652", "title": "Levata del Sole", "text": "La levata del Sole (o sorgere del Sole) \u00e8 il momento in cui il Sole appare all'orizzonte e costituisce il momento terminale dell'alba. La levata, quindi, dura un solo istante, che corrisponde al momento in cui il bordo superiore dell'astro diviene visibile sopra l'orizzonte.\nOrario.\nGeneralmente si ritiene che la levata del Sole si verifica quando il bordo superiore della stella appare sopra l'orizzonte, tuttavia, le effemeridi mostrano l'ora durante il quale il centro del Sole attraversa l'orizzonte, che avviene solitamente in uno o due minuti. L'analemma pu\u00f2 essere usare per predire l'ora approssimativa della levata del Sole che avviene quindi in anticipo rispetto alle effemeridi; questo anticipo varia con la latitudine e le stagioni: ad esempio all'equinozio, a 45\u00b0 di latitudine, \u00e8 poco meno di 5 minuti. Lo stesso problema, naturalmente, si verifica al calar del Sole al tramonto, che avviene in ritardo rispetto alle effemeridi. \nA causa della rifrazione dell'atmosfera terrestre, la levata si verifica prima che il bordo superiore del Sole raggiunga il piano dell'orizzonte. Convenzionalmente si stabilisce che la levata astronomica \u00e8 il momento in cui il centro della stella si trova 50 minuti d'arco al di sotto dell'orizzonte, poich\u00e9 il raggio del disco solare \u00e8 16 minuti d'arco e questo si somma ai 34 minuti d'arco che \u00e8 la quantit\u00e0 media di rifrazione atmosferica. L'effettivo momento in cui il bordo solare appare sull'orizzonte, tuttavia, dipende in piccola misura anche dalle condizioni atmosferiche del luogo. L'ora della levata del Sole quindi varia con la longitudine e, a causa della inclinazione dell'asse terrestre e dell'eccentricit\u00e0 orbitale, varia nel corso dell'anno e in proporzioni diverse a seconda della latitudine, dell'altitudine, e non possono essere calcolati esattamente per ogni luogo della Terra.\nLatitudine.\nVicino all'equatore, i cambiamenti nell'ora del sorgere del sole riproducono quelli dell'equazione del tempo intorno ad un valore medio, oscillando di pochi minuti due volte l'anno: la levata diminuisce da met\u00e0 febbraio a met\u00e0 maggio e cresce fino a fine luglio per poi diminuire fino all'inizio di novembre e crescere fino a met\u00e0 febbraio dell'anno successivo. Il sole sorge presto ai primi di novembre e pi\u00f9 tardi all'inizio di febbraio, tuttavia il divario tra questi due periodi all'equatore \u00e8 meno di mezz'ora.\nAlle basse latitudini (14\u00ba parallelo), vi \u00e8 un periodo (settembre nell'emisfero settentrionale, aprile nell'emisfero australe) durante il quale il Sole sorge circa alla stessa ora ogni giorno.\nAlle medie latitudini, il sole sorge sempre pi\u00f9 precocemente in inverno e in primavera. Le variazioni poi rallentano gradualmente e in estate e autunno la levata avviene sempre pi\u00f9 tardi, anche se le pi\u00f9 tardive non si verificano ai solstizi: nell'emisfero boreale, il sole sorge pi\u00f9 tardi all'inizio di gennaio, mentre il contrario avviene a met\u00e0 giugno. La differenza nell'orario della levata tra i due periodi raggiunge le diverse ore.\nAlle alte latitudini, oltre i circoli polari, c'\u00e8 un periodo in cui il sole rimane costantemente sopra l'orizzonte e un altro in cui si trova sempre sotto, per cui, in entrambi i casi, la levata del Sole non si verifica.\nLa latitudine ha anche effetti sul punto esatto in cui sorge il Sole: esso si trova esattamente ad est solo durante gli equinozi, mentre durante i solstizi questi punti si spostano verso nord o sud, a seconda dell'emisfero e del periodo dell'anno."}
{"id": "5961676", "revid": "198277", "url": "https://it.wikipedia.org/wiki?curid=5961676", "title": "Dov'\u00e8 Mario?", "text": "Dov'\u00e8 Mario? \u00e8 una serie televisiva italiana prodotta nel 2016.\nLo show vede protagonista Corrado Guzzanti, anche ideatore e sceneggiatore, nel ruolo di Mario Bambea, famoso intellettuale della sinistra italiana il quale, dopo un grave incidente, inizia a lasciar spazio a un bizzarro alter ego, il comico di quart'ordine Bizio Capoccetti.\n\u00c8 stata trasmessa in prima visione assoluta in Italia da Sky Atlantic dal 25 maggio al 15 giugno 2016.\nTrama.\nMario Bambea, in passato tra i pi\u00f9 noti esponenti della \"gauche caviar\" italiana di fine XX secolo, vive oggi un periodo di crisi sul versante professionale. Quando sopravvive miracolosamente a un incidente automobilistico, la consorte Milly e i suoi pi\u00f9 cari amici non danno troppa importanza ad alcune stranezze che l'uomo comincia a mostrare, visto il recente trauma sub\u00ecto. In realt\u00e0, Bambea inizia a essere affetto da un disturbo di personalit\u00e0 multipla che, ogni qual volta cade nel sonno, al risveglio lo porta inconsapevolmente a trasformarsi in Fabrizio \"Bizio\" Capoccetti, uno sboccato, triviale e razzista comico del sottobosco romano.\nSolo Dragomira, l'infermiera addetta a seguire la sua riabilitazione, \u00e8 a conoscenza della doppia vita dell'intellettuale, cercando di tenerla nascosta agli occhi dell'opinione pubblica. Un segreto minacciato dall'immediato successo che riscuote Bizio, grazie all'avido impresario Faglia, e dalle conseguenti invidie nell'ambiente del cabaret, su tutte quella di Cinzia, la scontrosa assistente di Faglia, e di Muscia, comico oggi dimenticato dai pi\u00f9.\nPersonaggi e interpreti.\nBrevi apparizioni per Max Paiella e Saverio Raimondo, che interpretano entrambi dei comici dal marcato accento romanesco, per Virginia Raffaele nei panni di una escort, oltrech\u00e9 per Lucrezia Guidone, Maurizio Lombardi e Nello Mascia. Presenti in piccoli camei anche i giornalisti Enrico Mentana, Tommaso Labate, Giovanni Floris, Marco Travaglio, Michele Santoro e Lilli Gruber, oltrech\u00e9 Walter Veltroni, tutti nella parte di se stessi.\nProduzione.\nCorrado Guzzanti ha avuto la prima idea di \"Dov'\u00e8 Mario?\" intorno al 2013, partendo dalla voglia di buttar gi\u00f9 una serie TV dove si potesse \u00absperimentare\u00bb liberamente, con personaggi \u00abinseriti in una storia\u00bb pi\u00f9 grande; un qualcosa, all'inizio del XXI secolo, ancora raro a vedersi nella fiction italiana. Sviluppata assieme a Mattia Torre \u2014 con il quale aveva gi\u00e0 collaborato in passato, avendolo avuto come autore nella serie \"Boris\" e nel film \"Ogni maledetto Natale\" \u2014, Guzzanti ha voluto portare in scena una sorta di \u00abcaduta degli intellettuali\u00bb, personalit\u00e0 \u00abche a volte sembrano la caricatura di se stessi, ma che in realt\u00e0, forse, sono solo stufi di fare e dire sempre le stesse cose\u00bb. Il tutto dettato da un clima, quello dell'Italia post-berlusconismo e girotondi degli anni 2010, in cui \u00abla cultura e gli intellettuali vivono un momento di smarrimento e di difficolt\u00e0. \u00c8 divertente vedere uno di loro colto da questa strana malattia\u00bb; e seppur l'intento del progetto non era quello di mettere alla berlina i \"radical chic\", Guzzanti ha tenuto a sottolineare come tale mondo, comunque, \u00ab\u00e8 stato messo a fuoco un po' pi\u00f9 tardi. Era amalgamato nel sistema e non strideva abbastanza al punto di essere colti dalla satira\u00bb, che li ha fatti entrare tra i suoi bersagli unicamente \u00abdopo l'esplosione dei talk show\u00bb nella televisione italiana e la conseguente percezione dell\"intellighenzia\" di sinistra come un qualcosa di fin troppo salottiero e autoreferenziale. A ci\u00f2 si aggiunge, nelle parole di Torre, \u00abl'idea di raccontare un paese che ragiona per compartimenti stagni, dove chi legge saggistica non conosce i comici, e viceversa, quindi questo Dr. Jekill e Mr. Hyde pu\u00f2 continuare a vivere senza che una parte si renda mai conto dell'altra, e viceversa\u00bb.\nPer cercare la miglior chiave di lettura della succitata situazione \u2014 in cui, nelle parole di Guzzanti, \u00abnon abbiamo preso una posizione chiara volutamente\u00bb \u2014, il progetto ha richiesto una lunga fase di gestazione; Torre ha rivelato che \u00ababbiamo passato molti mesi tra chiacchiere e riflessioni prima di metterci a buttare gi\u00f9 le prime stesure. E poi ci sono voluti molti mesi di scrittura, alla fine ci abbiamo messo pi\u00f9 o meno un anno solo per quello\u00bb. Ci\u00f2 ha influito anche sulla regia della serie, curata da Edoardo Gabbriellini, il quale ha definito \"Dov'\u00e8 Mario?\" \u00abuna commedia-thriller surreale, fa ridere ma fa anche riflettere\u00bb; un concetto, l'ultimo, rimarcato anche da Torre, il quale descrive il progetto come \u00abun \"racconto morale\" anche se in chiave comica. \u00c8 qualcosa che esplora il confine tra la nostra integrit\u00e0 morale e le mille tentazioni del nostro presente in un paese dove lo \"svacco\" \u00e8 all'ordine del giorno\u00bb, mentre Guzzanti, ponendo accento sul diverso carattere di questo show rispetto ai suoi precedenti lavori \u2014 su tutti la satira politica, in questo caso impossibile da proporre causa la mancata quotidianit\u00e0 dell'appuntamento seriale \u2014, si \u00e8 limitato a riassumere l'esperienza come \u00abuna satira sui tempi\u00bb con \u00abun tocco un po' da horror coatto\u00bb. Circa il formato della fiction, anch'esso \u00e8 stato influenzato dallo stile narrativo voluto da Guzzanti, il quale ha spinto per \u00abuna serie veloce come si fa in Inghilterra. Pochi episodi perch\u00e9 cos\u00ec non perdi l'entusiasmo\u00bb nella sua visione.\nQuanto alla creazione dei due protagonisti, Guzzanti ha spiegato che nella sua mente \u00ab\u00e8 nato prima il personaggio del coatto\u00bb, la cui ispirazione \u00e8 arrivata dai \u00abcanali TV romani che un tempo trasmettevano show cruenti con dei comici volgari perch\u00e9 pieni di arrivismo e arroganza. Costruivano gran parte della loro performance insultando il pubblico. Bizio viene da l\u00ec\u00bb. Parlando della sua caratterizzazione, ha sottolineato come \u00abquesto Bizio mi ricorda il mio Funari dei bei tempi. Ha una sua presunzione, si sente un intellettuale della risata. Dentro c'\u00e8 anche un po' di Lorenzo e lo studio di comici realmente esistenti [...]. Bizio \u00e8 l'evoluzione del teatro di una volta, del cabaret sporco\u00bb. Circa Bambea, invece, questi \u00e8 nato solo in un momento successivo, quando \u00absiamo partiti dal personaggio di Bizio [...] per arrivare a un suo antagonista...\u00bb Un personaggio, e un mondo, forse ispirato dai ricordi d'infanzia di Guzzanti: \u00abforse ho incontrato quel mondo grazie alla generazione di mio padre [Paolo Guzzanti, \"ndr\"] e ho visto personaggi di quell'ambiente apparentemente caldi... in realt\u00e0 saccenti e snob\u00bb, pur tenendo a precisare come dal suo punto vista \u00abBambea non \u00e8 un mostro. \u00c8 sempre un essere umano\u00bb. Per la caratterizzazione dell'intellettuale, l'unica preoccupazione sorta nel corso delle riprese, tra il serio e il faceto, ha riguardato una possibile somiglianza fisica (non voluta e del tutto casuale) con Vittorio Sgarbi: \u00ab\u00e8 stata un errore [...] un piacere sadico del destino\u00bb, come ammesso a posteriori dallo stesso Guzzanti, anche se poi Mario, nel parlare, \u00abha una erre moscia [...] pi\u00f9 da Federico Rampini\u00bb.\nPromozione.\nNell'ambito della promozione della serie televisiva, sono state messe in piedi alcune operazioni di marketing virale volte a far credere, a un pubblico poco attento, la reale esistenza di Mario Bambea. Il 18 maggio 2016 il quotidiano \"la Repubblica\" ha ospitato un \u00abeditoriale supercazzola\u00bb del fittizio intellettuale, in realt\u00e0 firmato da Corrado Guzzanti, il quale in questa maniera ha voluto dare ai futuri telespettatori un'idea del lessico e del pensiero di Bambea. Negli stessi giorni, le librerie Feltrinelli di Roma e Milano hanno pubblicizzato \"Le salamandre nella formaggia\", fittizio \u00abworstseller\u00bb di Bambea.\nAccoglienza.\nLa serie \u00e8 stata accolta pressoch\u00e9 favorevolmente dalla critica italiana. Dopo la visione del primo episodio, il sito Tvblog.it ha rilevato come \"Dov'\u00e8 Mario?\" entri \u00abcon una forza insolita e, soprattutto, quasi rivoluzionaria\u00bb nel panorama televisivo nazionale \u2014 puntando su di un genere, quello della commedia, raramente sfruttato in Italia \u2014, promuovendo l'interpretazione di Corrado Guzzanti il quale, soprattutto nei panni di Bizio Capoccetti, \u00absi pu\u00f2 permettere di essere razzista, omofobo, maleducato ed arrogante\u00bb in maniera del tutto spontanea, senza per questo risultare volgare o sgradevole agli spettatori, e non tralasciando inoltre di citare dei riusciti esempi di satira sociale su eventi e personaggi dell'attualit\u00e0, un terreno battuto soprattutto dalle \"comedy\" d'oltreoceano che non dalla fiction italiana.\nSempre sul web, Francesco Al\u00f2 su Badtv.it ha posto attenzione sulla messa in scena di Bizio, un \u00abmostro qualunquista becero e proprio per questo socialmente vincente\u00bb, a suo dire nel solco di altre maschere comiche viste nell'Italia d'inizio XXI secolo, dai film di Checco Zalone, al Ruggero De Ceglie di Francesco Mandelli ne \"I soliti idioti\", all\"Italiano medio\" di Maccio Capatonda; su tutti quella di Martellone, anche lui \u00abun cabarettista trucido\u00bb, interpretato da Massimiliano Bruno in \"Boris\". Circa la caratterizzazione di Bizio, Al\u00f2 loda in particolare il gioco linguistico inventato da Guzzanti, \u00abun \"gramelot\" surreal-romanesco che ricorda le lingue impossibili di tanti nostri eroi della commedia, dall'insuperabile Dario Fo all'immenso Gigi Proietti per arrivare ad Abatantuono\u00bb, assieme ai succitati Zalone e Capatonda.\nPer quanto concerne la carta stampata, la serie ha ricevuto apprezzamenti \"bipartisan\" a proposito dei temi presi di mira. Da una parte Domenico Naso de \"il Fatto Quotidiano\", pur paventando una possibile delusione tra coloro i quali attendevano un prodotto pi\u00f9 affine ai precedenti lavori televisivi di Guzzanti, dal \"Pippo Chennedy Show\" a \"L'ottavo nano\", fino ad \"Aniene\", ha promosso in toto uno show che \u00abmagari non ha l'immediatezza degli sketch [...] , magari arriva un po' dopo, ha bisogno di essere capito e metabolizzato\u00bb, ma \u00abriesce a prendere per i fondelli tutti, nessuno escluso: da un lato i salottieri della \"gauche caviar\" alla romana, ancora immersi fino al collo in un dibattito ideologico e politico che non ha pi\u00f9 alcun senso; dall'altro la cosiddetta pancia del paese, il paese reale e ultranazionalpopolare [...] che per ridere di gusto si accontenta del turpiloquio o dei soliti monologhi sui centri commerciali o sulle difficolt\u00e0 della vita di coppia\u00bb, riassumendo il tutto come \u00abl'ennesima prova superba di un grande genio\u00bb.\nDall'altra, Laura Rio su \"il Giornale\" sottolinea anche lei come Guzzanti sia capace di mettere alla berlina indifferentemente \u00abil giro della \"gauche caviar\" e il popolino romano\u00bb, lodando un'interpretazione attraverso la quale varca \u00abqualsiasi limite del politicamente corretto senza far arrabbiare nessuno, anzi strappando risate a non finire, a destra come a sinistra\u00bb, riuscendo cos\u00ec \u00abin un'impresa mirabolante: trasformare la satira in fiction\u00bb; ci\u00f2 anche grazie a una messa in scena di livello cinematografico, e a un risultato finale che diventa inclassificabile per quanto concerne il genere: \u00abnon \u00e8 una serie, non \u00e8 un film, non \u00e8 uno spettacolo teatrale, non \u00e8 uno show televisivo, ma \u00e8 un mix di tutto questo (purtroppo per sole quattro puntate)\u00bb.\nTra le poche note negative, nello specifico dell'interpretazione di Guzzanti, Aldo Grasso del \"Corriere della Sera\" ha lamentato la mancanza di qualche guizzo artistico in pi\u00f9 da parte di questi, mentre sempre sul versante recitativo, Francesco Al\u00f2 ha posto alcuni rilievi circa il resto del cast, che seppur composto da attori di provata bravura, a causa dell'\u00abingombrante\u00bb doppio ruolo di Guzzanti rischia di scivolare troppo nell'ombra. Giudizi contrastanti, invece, circa il canovaccio alla base di \"Dov'\u00e8 Mario?\": secondo Grasso, l'autore-attore non tradisce alcuna preferenza circa uno dei due protagonisti, evitando cos\u00ec di scadere in una banale contrapposizione tra personalit\u00e0 agli antipodi; al contrario Al\u00f2 trova che Guzzanti, ricalcando una \"pochade\" gi\u00e0 vista nel cinema italiano degli anni 2010, da \"Passione sinistra\" di Marco Ponti, a \"Dobbiamo parlare\" di Sergio Rubini, a \"Il nome del figlio\" di Francesca Archibugi \u2014 e ravvisando quindi in tal senso una mancanza di originalit\u00e0 in fase di scrittura \u2014, ponga \u00abil cosiddetto \"uomo di destra\" in una posizione di maggiore simpatia e spessore umano\u00bb rispetto al \"radical chic\" di sinistra, questo ultimo svilito dall'\u00abesaltazione del trucido coattone o del destrorso non represso\u00bb."}
{"id": "5961698", "revid": "481666", "url": "https://it.wikipedia.org/wiki?curid=5961698", "title": "Baroness Orczy", "text": ""}
{"id": "5961699", "revid": "481666", "url": "https://it.wikipedia.org/wiki?curid=5961699", "title": "I candelabri dello Zar", "text": ""}
{"id": "5961707", "revid": "76963", "url": "https://it.wikipedia.org/wiki?curid=5961707", "title": "John Meehan (sceneggiatore)", "text": "Fu candidato due volte al Premio Oscar, la prima nel 1930 per \"La divorziata\", la seconda nel 1939 per \"La citt\u00e0 dei ragazzi\"."}
{"id": "5961719", "revid": "124107571", "url": "https://it.wikipedia.org/wiki?curid=5961719", "title": "Maiolino Bisaccioni", "text": "Biografia.\nNacque a Ferrara da una famiglia nobile oriunda di Iesi, studi\u00f2 legge a Bologna, ma ancora giovanissimo prefer\u00ec dedicarsi alla vita militare, mettendosi spesso nei guai. Combatt\u00e9 in Ungheria nelle file di mercenari imperiali (1601); torn\u00f2 in Italia, ma a Bologna sfid\u00f2 in duello il suo stesso comandante, Alessandro Gonzaga e fu bandito dagli Stati della Chiesa (1603). Lasci\u00f2 allora le armi e si trasfer\u00ec nel Ducato di Modena dove esercit\u00f2 l'avvocatura e ricopr\u00ec infine qualche ufficio civile e politico in varie localit\u00e0 italiane, quali per esempio a Modena, Scandiano, Baiso, Correggio, Trento, Avellino, Sicilia, a Torino. Si trasfer\u00ec infine a Venezia dove si dedic\u00f2 alle lettere che gli procacciarono fama e onori. Scrisse sei volumi di novelle, melodrammi, un romanzo tratto dalla storia russa (\"Il Demetrio moscovita\"), traduzioni. Scrisse inoltre numerosi saggi di storiografia e di politica che hanno un certo interesse anche oggi. Dett\u00f2 anche una \"Continuazione dell'Istoria de' suoi tempi\" di Alessandro Zilioli, che giunge fino al 1650. Per la sua attivit\u00e0 letteraria ricevette titoli cavallereschi e nobiliari, fece parte di prestigiose accademie, ma mor\u00ec tuttavia in completa miseria. "}
{"id": "5961721", "revid": "21880", "url": "https://it.wikipedia.org/wiki?curid=5961721", "title": "Bosco di miombo della Zambezia centrale", "text": ""}
{"id": "5961723", "revid": "21880", "url": "https://it.wikipedia.org/wiki?curid=5961723", "title": "Foresta centrale di miombo zambesiano", "text": ""}
{"id": "5961741", "revid": "12222", "url": "https://it.wikipedia.org/wiki?curid=5961741", "title": "Hippophae rhamnoides", "text": "L'olivello spinoso (Hippophae rhamnoides ) (pronuncia: ipp\u00f3fae ramn\u00f3ides) \u00e8 una pianta spontanea appartenente alla famiglia delle Elaeagnaceae.\nDescrizione.\nL'olivello spinoso \u00e8 un piccolo arbusto, latifoglie e deciduo, con rami spinosi e foglie lanceolate, opposte, di colore verde argenteo.\n\u00c8 una specie dioica, con fiori maschili e fiori femminili su piante diverse, solo quest'ultime producono le bacche. I fiori sono piccoli e di colore verde giallastro.\nI frutti sono delle piccole drupe di colore, una volta raggiunta la maturazione, arancione carico.\nDistribuzione e habitat.\nL'olivello spinoso ha un ampio areale nell'Eurasia e a diverse altitudini. \u00c8 una specie pioniera e colonizza anche suoli poveri. Sopporta il vento, il freddo intenso e vive anche in terreni salini, vicino al mare, essendo alofita. \u00c8 utilizzata per contrastare l'erosione dei suoli e delle coste grazie all'apparato radicale e vegeta in ambienti soleggiati, \u00e8 eliofila e non teme la siccit\u00e0.\nPropriet\u00e0.\nL'olivello spinoso contiene carotenoidi, antiossidanti, vitamine, minerali, polifenoli e fitosterolo; \u00e8 la fonte pi\u00f9 ricca di acidi grassi naturali omega 3, 6 e 9 insieme agli acidi grassi omega 7 pi\u00f9 rari. Il frutto ha un contenuto di vitamina C superiore a quello degli agrumi, e un alto tenore di vitamina E.\nUsi.\nCon le sue spine, questo arbusto pu\u00f2 essere usato per formare siepi difensive e impenetrabili interpoderali, ai confini degli appezzamenti. Inoltre \u00e8 una pianta azoto-fissatrice, come le leguminose, arricchisce il terreno di azoto grazie a batteri simbionti attinomiceti del genere \"Frankia\", prendendolo dall'aria. Le bacche si possono consumare fresche (anche se acide, perch\u00e9 molto ricche di vitamina C) preparando dei succhi, oppure in combinazione con il miele; si usano anche in confetture e gelatine, liquori o per realizzare del t\u00e8.\nData la resistenza della pianta ai climi freddi dell'emisfero nord e la sua presenza in regioni dove altre fonti di vitamina C non erano sempre certe, in passato i suoi frutti erano considerati preziosi e quasi miracolosi, soprattutto se conservati e consumati nel caso delle insidiose manifestazioni patologiche dovute a carenza di micronutrienti e vitamine nei mesi invernali."}
{"id": "5961762", "revid": "1632387", "url": "https://it.wikipedia.org/wiki?curid=5961762", "title": "Gudea seduto", "text": "La statua di Gudea seduto \u00e8 un reperto sumerico in diorite (h. 46\u00a0cm) databile al 2125-2110 a.C. circa e conservato nel Museo del Louvre, a Parigi. Ha come numero di inventario AO 3293 per la testa e AO 4108 per il corpo.\nStoria.\nGudea fu un importante principe della citt\u00e0 sumera di Lagash, vissuto nel XXII secolo a.C. e distintosi per la fondazione di templi e per gli slanci verso la produzione letteraria, tanto che per la sua epoca si \u00e8 parlato di un \"Rinascimento sumerico\".\nDopo la sua morte fu oggetto di devozione, come testimoniano alcuni testi rinvenuto su cilindri di argilla e le numerose statue che lo rappresentano in posizione orante e di raccoglimento.\nLa testa di questa statua di medie dimensioni venne rinvenuta da archeologi francesi (scavi Ernest de Sarzec) nel 1877 a Telloh (antica Girsu), e solo nel 1903 venne recuperato anche il corpo e ricongiunto (scavi Gaston Cros). Ci\u00f2 ne fa l'unico reperto pressoch\u00e9 integro delle collezioni francesi, poich\u00e9 tutte le statue di questo genere furono decapitate in epoca antica. Inoltre, all'epoca del suo ritrovamento, fu un reperto di eccezionale valore perch\u00e9 spost\u00f2 indietro al III millennio a.C. la comparsa della scultura monumentale in Mesopotamia, che all'epoca si faceva risalire all'epoca assira, nel I millennio a.C.\nDescrizione.\nIl principe \u00e8 ritratto seduto, indossante una veste di alto rango annodata sulla spalla sinistra e che lascia scoperta quella destra. In testa ha un corpicapo a calotta semisferica con un risvolto cilindrico: nella realt\u00e0 poteva essere di lana o di pelo, mentre la veste era forse di lino. Sulla sottana si trova una lunga iscrizione cuneiforme che ricorda la costruzione del tempio dedicato a Ningirsu, di cui \u00e8 presente in un'altra statuetta simile anche una pianta stilizzata, che Gudea tiene sulle ginocchia (il cosiddetto \"Architetto con regolo\", AO 3) all'altezza delle ginocchia.\nLe mani sono raccolte vicino alla vita, lo sguardo \u00e8 rivolto frontalmente con una fissit\u00e0 ieratica. Il naso \u00e8 danneggiato. Le proporzioni delle diverse parti sono antinaturalistiche: il collo sembra quasi assente e la testa \u00e8 troppo grande per un corpo molto piccolo. Questo perch\u00e9 corrisponde alla tradizione scultorea di questa civilt\u00e0, legata a proporzioni gerarchiche, e attenta a una resa volumetrica compatta delle figure.\nIl sedile \u00e8 uno sgabello con due sostegni laterali, realizzati a bassorilievo."}
{"id": "5961769", "revid": "917375", "url": "https://it.wikipedia.org/wiki?curid=5961769", "title": "Viveca Sten", "text": "Biografia.\nViveca Sten lavora come scrittrice, consigliere giuridico, membro del consiglio d'amministrazione e docente universitario. Ha conseguito una laurea in Giurisprudenza all'Universit\u00e0 di Stoccolma ed \u00e8 anche economista presso la scuola di economia di Stoccolma. Precedentemente ha lavorato tra l'altro come consulente generale presso la compagnia di viaggi \"Amadeus Scandinavia\" e la societ\u00e0 di commercio elettronico \"Letsbuyit.com\" e successivamente presso l'operatore postale \"PostNord\". \n\u00c8 stata ospite nel programma radiofonico \"Sommar\" della radio svedese Sveriges Radio P1.\nPer quanto concerne la sua carriera da scrittrice, i suoi libri, da cui \u00e8 stata tratta anche una serie televisiva (\"Omicidi a Sandhamn\"), narrano le vicende del detective Thomas Andreasson e della sua migliore amica Nora Linde sull'isola di Sandhamn.\nViveca attualmente vive a Djursholm, nella contea di Stoccolma, con il marito Lennart e i tre figli e trascorre lunghi periodi sull'isola di Sandhamn dove la sua famiglia possiede una casa da generazioni.\nProduzione letteraria.\nPer molte generazioni la famiglia di Viveca Sten ha vissuto in una casa a Sandhamn nell'arcipelago di Stoccolma e dopo la sua infanzia anche Viveca ha trascorso le sue estati su quest'isola. Questo fatto \u00e8 stato d'ispirazione per la sua produzione e nel 2008 ha debuttato con il romanzo \"I de lugnaste vatten\" (\"Il corpo che affiora\"). Le successive pubblicazioni indipendenti della serie, \"I den innersta kretsen\" (\"Nella cerchia pi\u00f9 interna\") e \"I grunden utan skuld\" (\"Nel nome di mio padre\") sono stati i primi successi. Il quarto e il quinto libro della serie, \"I natt \u00e4r du d\u00f6d\" (\"Questa notte morirai\") e \"I stundens hetta\" (\"Nel bruciore dell'attimo\") sono entrambi entrati nella classifica dei libri svedesi pi\u00f9 letti. Il sesto libro, \"I farans riktning (\"Verso il pericolo\")\" \u00e8 uscito nel maggio 2013 ed \u00e8 stato il pi\u00f9 grande successo editoriale di Viveca Sten finora. Il settimo libro, \"I maktens skugga\" (\u201cNell'ombra del potere\u201d) \u00e8 stato pubblicato nel 2014 e nel 2015 \u00e8 uscito anche l'ottavo libro \"I sanningens namn\" (\u201cNel nome della verit\u00e0\u201d). La serie \u00e8 stata venduta in pi\u00f9 di tre milioni di esemplari in tutto il mondo ed \u00e8 stata pubblicata in venti paesi, fra cui Germania, Spagna, Olanda, Polonia e Giappone, oltre agli altri paesi nordici. Esiste una trasposizione cinematografica dei primi 5 libri, che sono stati trasmessi come una miniserie su TV4: Morden i Sandhamn (\"Omicidi a Sandhamn\").\nOltre ai romanzi criminali Viveca Sten ha scritto una serie di saggi riguardanti la sfera giuridica.\nNel 2016 \u00e8 stato pubblicato il libro \"Djupgraven\" (\u201cLa tomba profonda\u201d), scritto da Viveca in collaborazione con sua figlia Camilla Sten.\nOpere.\nSaggistica.\nLibri di cucina"}
{"id": "5961771", "revid": "767487", "url": "https://it.wikipedia.org/wiki?curid=5961771", "title": "T &amp; N", "text": "I T &amp; N sono un gruppo musicale statunitense fondato nel 2011 dai membri della formazione storica dei Dokken, eccetto il cantante Don Dokken.\nLa band aveva originariamente preso il nome di \"Tooth and Nail\", ma \u00e8 stata costretta ad abbreviarlo in T &amp; N per evitare questioni legali.\nNell'ottobre 2012 il gruppo ha pubblicato \"Slave to the Empire\", un album contenente cinque rivisitazioni di alcuni pezzi dei Dokken e sette brani inediti."}
{"id": "5961773", "revid": "33689", "url": "https://it.wikipedia.org/wiki?curid=5961773", "title": "Lanzotti", "text": ""}
{"id": "5961774", "revid": "486946", "url": "https://it.wikipedia.org/wiki?curid=5961774", "title": "Qualificatore (Sant'Uffizio)", "text": ""}
{"id": "5961783", "revid": "1573940", "url": "https://it.wikipedia.org/wiki?curid=5961783", "title": "Chilosphex argyrius", "text": "Chilosphex argyrius () \u00e8 un imenottero appartenente alla famiglia Sphecidae, insetti apoidei indicati come vespe solitarie e note anche con il nome di \"vespe scavatrici\", diffuso dall'Europa mediterranea fino al Caucaso.\nLa specie condivide con la \"Chilosphex pseudargyrius\" (), l'unica altra sfecide appartenente al genere Chilosphex, la costruzione di nidi pedotrofici collettivi che crea tra le fessure delle pietre, riforniti con ortotteri ensiferi per il sostentamento delle larve e chiusi grazie al posizionamento di mucchietti fatto con steli e fili d'erba secchi..\nLa \"Chilosphex argyrius\" \u00e8 presente, seppur raramente rintracciabile, anche sul territorio italiano ed \u00e8 nota in alcune zone, per il comportamento di nidificazione sopra descritto, con il nome comune di \"vespa fienarola\" (dal nome comune della \"Poa pratensis\", erba fienarola).\nIl comportamento di nidificazione e la costruzione del nido da parte delle femmine della specie sono stati descritti dal francese Berland in un suo trattato edito nel 1958."}
{"id": "5961787", "revid": "76963", "url": "https://it.wikipedia.org/wiki?curid=5961787", "title": "Lauren Worsham", "text": "Ha recitato in diversi musical e operette a New York e altre importanti capitali teatrali degli Stati Uniti e tra le sue interpretazioni pi\u00f9 apprezzate si ricordano: \"Candide\" (New York, 2008), \"The Light in the Piazza\" (Weston, 2008), \"Into the Woods\" (Kansas, 2009), \"The Mikado\" (Carnegie Hall, 2012), \"Il violinista sul tetto\" (Pittsburgh, 2012), \"A Gentleman's Guide to Love and Murder\" (Broadway, 2014; candidata al Tony Award alla miglior attrice non protagonista in un musical) e \"Show Boat\" (New York, 2014)."}
{"id": "5961789", "revid": "466539", "url": "https://it.wikipedia.org/wiki?curid=5961789", "title": "Edmondo Rabanser", "text": "Carriera.\nDa giocatore ha vinto per due volte il campionato italiano di hockey su ghiaccio, nel 1959-1960 coi Diavoli Milano e nel 1968-1969 con l'Hockey Club Gardena. Ha vestito anche la maglia dell'SSV Bolzano Hockey. Dal 1957 al 1970 ha vestito la maglia della nazionale azzurra, con cui ha disputato le olimpiadi di e diverse edizioni dei mondiali.\nDopo il ritiro ha allenato il Gardena, il Merano e l'Asiago, oltre che la nazionale maggiore (per un breve periodo nel 1971), e la nazionale Under-20 (che ha guidato a quattro edizioni dei mondiali di categoria: 1982, 1983, 1989 e 1990)."}
{"id": "5961790", "revid": "36426", "url": "https://it.wikipedia.org/wiki?curid=5961790", "title": "Lamassu dal palazzo di Khorsabad", "text": "I Lamassu dal palazzo di Khorsabad sono dei reperti assiri in alabastro e gesso (h. circa 440 cm) databili al 721-705 a.C. circa e conservati nel Museo del Louvre, a Parigi. \nStoria.\nCostruiti a Dur-Sharrukin (oggi Khorsabad ) a est del fiume Tigri per il re assiro Sargon II, risalgono al periodo del suo regno tra il 721 e il 705 a.C. \nGli archeologi francesi furono tra i primi a riscoprire la civilt\u00e0 assira, con gli scavi del 1843-1844 di Paul-\u00c9mile Botta, e gi\u00e0 nel 1847 a Parigi fu aperta la prima istituzione europea dedicata a questa civit\u00e0 orientale. Tra il 1852 e il 1854 Victor Place scav\u00f2 la residenza di Sargon II, portando numerosi reperti in patria, assieme ai rilievi di Flandin e alle foto in calotipo di Georges Transhand. \nNon tutti i Lamassu vennero trasportati a Parigi: alcuni naufragarono nell'Eufrate e altri furono lasciati in loco su minaccia dei Beduini. Oggi la \"corte di Khorsabad\" al Louvre ricostruisce un ambiente del palazzo con originali e copie in gesso.\nDescrizione.\nI Lamassu sono divinit\u00e0 alate dal corpo taurino e dalla testa umana, le cui dimensioni monumentali ne fanno tra i reperti pi\u00f9 impressionanti delle civilt\u00e0 orientali. Essi erano situati alle porte delle citt\u00e0 e nei principali passaggi del palazzo, con funzione intimidatoria verso gli estranei e protettiva verso gli abitanti. Tra le zampe e il dorso sono spesso presenti iscrizioni.\nI Lamassu lavorati a rilievo, come quelli del Louvre, presentano una singolare disposizione delle gambe: visti frontalmente mostrano gli zoccoli allineati, in posizione d'arresto, mentre di lato simulano il movimento con una zampa arretrata, per cui in tutto vengono raffigurati cinque arti. Quelli destinati a uno stipite guardano in avanti, mentre altri, destinati a una parete, ruotano la testa di lato, verso l'ideale spettatore."}
{"id": "5961791", "revid": "16758", "url": "https://it.wikipedia.org/wiki?curid=5961791", "title": "Edmund Rabanser", "text": ""}
{"id": "5961792", "revid": "300067", "url": "https://it.wikipedia.org/wiki?curid=5961792", "title": "David Fizdale", "text": ""}
{"id": "5961793", "revid": "122619366", "url": "https://it.wikipedia.org/wiki?curid=5961793", "title": "Lauren Ward", "text": "Biografia.\nHa recitato in numerosi musical a Londra e New York, tra cui \"Carousel\" (Broadway, 1994; New York, 2002), \"Violet\" (Off Broadway, 1997), \"1776\" (Broadway, 1997), \"Follies\" (Broadway, 2001), \"Camelot\" (Londra, 2004), \"The Sound of Music\" (Londra, 2006), \"Matilda the Musical\" (Londra, 2011; Broadway, 2013), \"Caroline, or Change\" (Londra, 2018) e \"Dear Evan Hansen\" (Londra, 2019; candidata al Laurence Olivier Award alla migliore attrice non protagonista in un musical).\n\u00c8 sposata con il regista Matthew Warchus, da cui ha avuto tre figli."}
{"id": "5961795", "revid": "436907", "url": "https://it.wikipedia.org/wiki?curid=5961795", "title": "Slave to the Empire", "text": "Slave to the Empire \u00e8 un album in studio del gruppo musicale statunitense T &amp; N, pubblicato il 19 ottobre 2012 dalla Rat Pak Records."}
{"id": "5961811", "revid": "287204", "url": "https://it.wikipedia.org/wiki?curid=5961811", "title": "Globo celeste arabo", "text": "Il globo celeste arabo del Museo Galileo di Firenze \u00e8 ritenuto il pi\u00f9 antico globo celeste arabo esistente al mondo.\nSolo il globo \u00e8 originale, mentre la base con l'orizzonte e il meridiano sono pi\u00f9 recenti. Un'iscrizione araba registra il nome del costruttore, Ibr\u00e2him 'Ibn Sa\u00eed, il quale lo fabbric\u00f2 a Valencia, in collaborazione con il figlio Muhammad, nell'anno 478 dell'Egira (1085 dell'et\u00e0 cristiana). Lo strumento fu acquistato e studiato nella seconda met\u00e0 dell'Ottocento da Ferdinando Meucci, direttore del Museo di Fisica e Storia Naturale di Firenze."}
{"id": "5961816", "revid": "101175", "url": "https://it.wikipedia.org/wiki?curid=5961816", "title": "Gran Premio motociclistico del Sudafrica 1992", "text": "Il Gran Premio motociclistico del Sudafrica 1992 fu la tredicesima e ultima gara del motomondiale 1992. Si disput\u00f2 il 6 settembre 1992 sul circuito di Kyalami e vide le vittorie di: John Kocinski nella classe 500, Max Biaggi nella classe 250 e Jorge Mart\u00ednez nella classe 125.\nErano ancora da assegnare due titoli iridati: quello della classe 500 \u00e8 stato ottenuto dallo statunitense Wayne Rainey giunto al terzo titolo consecutivo. Quello della 125 \u00e8 invece stato ottenuto dall'italiano Alessandro Gramigni.\nClasse 500.\nLa gara \u00e8 stata vinta dallo statunitense John Kocinski davanti all'australiano Wayne Gardner (qui all'ultima gara della carriera e detentore del giro pi\u00f9 veloce) e all'altro statunitense Wayne Rainey; quest'ultimo supera in classifica generale l'australiano Michael Doohan, giunto al sesto posto, e ottiene il terzo titolo mondiale consecutivo.\nOltre che per Gardner questa fu l'ultima gara in carriera per un altro pilota gi\u00e0 campione mondiale della classe, lo statunitense Eddie Lawson.\nClasse 250.\nIl pilota italiano Max Biaggi ottiene la sua prima vittoria nel motomondiale superando altri due italiani, Loris Reggiani che ottiene anche il secondo posto nella classifica mondiale dietro a Luca Cadalora, e Pierfrancesco Chili giunto terzo anche nel mondiale.\nClasse 125.\nAl pilota italiano Alessandro Gramigni \u00e8 bastato il terzo posto nella gara, dietro ai due spagnoli Jorge Mart\u00ednez e Carlos Gir\u00f3, per potersi fregiare del titolo iridato. Ha preceduto nella classifica finale l'altro italiano Fausto Gresini e il tedesco Ralf Waldmann."}
{"id": "5961825", "revid": "363629", "url": "https://it.wikipedia.org/wiki?curid=5961825", "title": "Lente di Bregans", "text": "La lente di Bregans \u00e8 uno strumento scientifico conservato al Museo Galileo di Firenze.\nLa grande lente, montata in una cornice di legno dorato, con distanza focale di 1580\u00a0mm. Un'altra lente, pi\u00f9 piccola, funziona da condensatore e pu\u00f2 essere posizionata tramite un meccanismo di scorrimento lungo la guida di supporto. Oltre il condensatore si trova un piattello metallico orientabile, atto a sostenere i campioni. La montatura di legno su tavolino munito di rotelle, datata 1767, \u00e8 opera dell'artigiano fiorentino Francesco Spighi, mentre le parti metalliche sono firmate da Gaspero Mazzeranghi. Il costruttore della lente, Benedetto Bregans, del quale non si hanno notizie certe, la don\u00f2 al Granduca Cosimo III de' Medici nel 1697. Lo strumento fu usato qualche tempo dopo da Giuseppe Averani e da Cipriano Targioni per esperienze sulla combustione del diamante e di altre pietre preziose, poi, nel 1814, da Humphrey Davy, quando venne a Firenze con Michael Faraday, per ripetere gli esperimenti di Averani. Infine, nel 1860, Giovanni Battista Donati se ne serv\u00ec, montandola su un apposito tubo (inv. 582), come condensatore della luce delle stelle nelle osservazioni delle strie sugli spettri stellari."}
{"id": "5961830", "revid": "81161066", "url": "https://it.wikipedia.org/wiki?curid=5961830", "title": "Dialetto castigliano", "text": ""}
{"id": "5961837", "revid": "1442080", "url": "https://it.wikipedia.org/wiki?curid=5961837", "title": "Sfera armillare (Santucci)", "text": "La sfera armillare del Santucci \u00e8 una sfera armillare conservata al Museo Galileo di Firenze, la pi\u00f9 grande esistente al mondo.\nStoria.\nIniziata il 4 marzo 1588 e terminata il 6 maggio 1593, questa grande sfera armillare, proveniente dalle collezioni medicee, venne costruita sotto la direzione di Antonio Santucci, per volere di Ferdinando I de' Medici. La sfera rappresenta la \"macchina universale\" del mondo secondo le concezioni elaborate da Aristotele e perfezionate da Tolomeo. Essa presenta al centro il globo terrestre. Sorprende che su questo siano raffigurati anche territori che risultavano all'epoca poco conosciuti.\nRestaurata nell'Ottocento da Ferdinando Meucci, essa risulta oggi incompleta ed incongruente in certe sue parti. La sfera, le cui parti lignee sono riccamente dipinte e ricoperte di foglie di oro zecchino, poggia su una base con quattro sirene, pesantemente restaurate nell'Ottocento.\nLa sua complessa struttura fu descritta da una relazione di Benedetto Fedini.\nQuesto esemplare \u00e8 analogo ad un altro, di dimensioni pi\u00f9 piccole, costruito dal Santucci nel 1582 per il re di Spagna Filippo II, oggi conservato nella biblioteca dell'Escorial.\nMolto di moda fra i governanti e i nobili del Rinascimento, le sfere armillari non erano solamente un oggetto di studio, ma anche delle opere d'arte da collezione."}
{"id": "5961848", "revid": "818367", "url": "https://it.wikipedia.org/wiki?curid=5961848", "title": "Asio capensis", "text": "Il gufo di palude africano (Asio capensis ()) \u00e8 un uccello rapace della famiglia degli Strigidi..\nDistribuzione e habitat.\nLa specie ha un ampio areale che comprende Angola, Benin, Botswana, Burkina Faso, Burundi, Camerun, Ciad, Repubblica del Congo, Repubblica Democratica del Congo, Etiopia, Gabon, Gambia, Kenya, Lesotho, Madagascar, Malawi, Mali, Marocco, Mozambico, Namibia, Nigeria, Ruanda, Sudafrica, Sudan, Sudan del Sud, Swaziland, Tanzania, Uganda, Zambia e Zimbabwe.\nSegnalato come accidentale nella penisola iberica.\nTassonomia.\nSono note tre sottospecie:\nConservazione.\nLa \"IUCN Red List\" classifica \"Asio capensis\" come specie a basso rischio (\"Least Concern\").\nLa specie \u00e8 inserita nella appendice II della Convenzione sul commercio internazionale delle specie minacciate di estinzione (CITES)."}
{"id": "5961872", "revid": "1782831", "url": "https://it.wikipedia.org/wiki?curid=5961872", "title": "Brody (nome)", "text": "Origine e diffusione.\nIl nome deriva da un cognome irlandese, a sua volta derivato dal toponimo gaelico \"Brothaigh\", che significa \"fosso\", \"fossa\".\nSi tratta di un nome non molto diffuso: negli Stati Uniti, risulta al 105\u00ba posto, mentre in Inghilterra e Galles risulta al 149\u00ba posto.\nOnomastico.\nIl nome \u00e8 adespota e quindi l'onomastico viene festeggiato il 1\u00ba novembre, giorno dedicato alla festa di Ognissanti."}
{"id": "5961874", "revid": "834", "url": "https://it.wikipedia.org/wiki?curid=5961874", "title": "The Man Who Loved Cat Dancing", "text": ""}
{"id": "5961880", "revid": "399", "url": "https://it.wikipedia.org/wiki?curid=5961880", "title": "Compasso di proporzione di Galileo", "text": "Il compasso di proporzione di Galileo \u00e8 un compasso di proporzione ideato da Galileo Galilei e conservato al Museo Galileo di Firenze.\nUno dei numerosi compassi costruiti da Galileo a partire dal 1597. Potrebbe trattarsi dell'esemplare donato da Galileo a Cosimo II de' Medici assieme alla stampa de \"Le operazioni del compasso geometrico et militare\", pubblicate a Padova nel 1606. Il compasso galileiano, che non va confuso con il compasso da disegno, \u00e8 un sofisticato e versatile strumento di calcolo atto ad eseguire numerose operazioni geometriche e aritmetiche sfruttando la proporzionalit\u00e0 tra i lati omologhi di due triangoli simili. \nEsso \u00e8 composto di tre parti: i due bracci, imperniati in un disco rotondo, detto nocella, sulle cui facce recta e versa sono incise numerose scale; il quadrante, graduato con diverse scale, che viene fissato, tramite viti dette galletti, ai fori praticati nei bracci del compasso; la zanca, un cursore che viene infilato in uno dei bracci del compasso e che permette sia di tenere lo strumento verticale, sia di allungare il braccio nel quale \u00e8 infilato.\nLa priorit\u00e0 dell'invenzione dello strumento da parte di Galileo fu contestata dal milanese Baldassarre Capra, che se ne proclam\u00f2 primo scopritore in un'opera pubblicata a Padova nel 1607. Galileo replic\u00f2 efficacemente alle pretese del Capra con una perentoria \"Difesa\".\nIl compasso, inizialmente conservato presso la Galleria degli Uffizi, fu sistemato a met\u00e0 Ottocento nella Tribuna di Galileo, progettata da Giuseppe Martelli."}
{"id": "5961896", "revid": "110157", "url": "https://it.wikipedia.org/wiki?curid=5961896", "title": "Il venditore di cappelli", "text": "Il venditore di cappelli \u00e8 il terzo romanzo giallo di Elda Lanza, pubblicato da Salani nel 2014.\nTrama.\nMax Gilardi \u00e8 un ex commissario di polizia cinquantenne, tornato a fare l'avvocato nella sua Napoli dopo che la moglie e collega Natj \u00e8 stata uccisa in un conflitto a fuoco a Milano. Quando il proprietario di uno storico negozio di cappelli sparisce, l'unica nota stonata nel suo ordinato appartamento \u00e8 una busta chiusa, ma vuota, indirizzata all'avvocato Max Gilardi. "}
{"id": "5961902", "revid": "1573940", "url": "https://it.wikipedia.org/wiki?curid=5961902", "title": "Otus rutilus", "text": "L'assiolo malgascio (Otus rutilus ()) \u00e8 un uccello della famiglia Strigidae, endemico del Madagascar.\nDistribuzione e habitat.\nLa specie \u00e8 ampiamente diffusa in tutto il Madagascar; nella parte occidentale dell'isola il suo areale si sovrappone a quello dell'assiolo torotoroka (\"Otus madagascariensis\"), con il quale \u00e8 stato per molto tempo assimilato."}
{"id": "5961927", "revid": "81163119", "url": "https://it.wikipedia.org/wiki?curid=5961927", "title": "Verfallenheit", "text": ""}
{"id": "5961930", "revid": "287204", "url": "https://it.wikipedia.org/wiki?curid=5961930", "title": "Barbon", "text": ""}
{"id": "5961931", "revid": "599013", "url": "https://it.wikipedia.org/wiki?curid=5961931", "title": "Alexander Thieme", "text": "Biografia.\nAlle Olimpiadi di conquist\u00f2 la medaglia d'argento con la staffetta 4\u00d7100 della Germania Est insieme ai connazionali Manfred Kokot, Jorg Pfeifer e Klaus-Dieter Kurrat, correndo in ultima frazione. Nella stessa Olimpiade gareggi\u00f2 anche nella competizione individuale dei 100 metri dove fu eliminato in semifinale.\nCon la staffetta 4\u00d7100 ottenne altri secondi posti nella Coppa del mondo del 1977, ai Campionati europei del 1978 e nella Coppa Europa del 1979."}
{"id": "5961932", "revid": "155634", "url": "https://it.wikipedia.org/wiki?curid=5961932", "title": "Nazionale di calcio a 5 del Mozambico", "text": "La nazionale di calcio a 5 del Mozambico \u00e8, in senso generale, una qualsiasi delle selezioni nazionali di Calcio a 5 della Federa\u00e7\u00e3o Mo\u00e7ambicana de Futebol che rappresentano il Mozambico nelle varie competizioni ufficiali o amichevoli riservate a squadre nazionali."}
{"id": "5961946", "revid": "81163555", "url": "https://it.wikipedia.org/wiki?curid=5961946", "title": "Francesco Maria Tricarico", "text": ""}
{"id": "5961947", "revid": "21880", "url": "https://it.wikipedia.org/wiki?curid=5961947", "title": "Hildegardia (botanica)", "text": "Hildegardia \u00e8 un genere di piante della famiglia delle Malvacee.\nTassonomia.\nComprende le seguenti specie:"}
{"id": "5961949", "revid": "1494169", "url": "https://it.wikipedia.org/wiki?curid=5961949", "title": "Hildegardia", "text": " "}
{"id": "5961952", "revid": "88740", "url": "https://it.wikipedia.org/wiki?curid=5961952", "title": "Icicle (DC Comics)", "text": "Icicle \u00e8 il nome di due supercriminali dei fumetti pubblicati dalla DC Comics.\nBiografia del personaggio.\nDr. Joar Mahkent.\nQuando un noto fisico europeo, il Dr. Joar Mahkent, arriv\u00f2 in America con la sua ultima scoperta scientifica, gli spettatori rimasero sbalorditi nell'assistere che la lussuosa nave di linea su cui il Dr. Mahkent viaggiava si congel\u00f2 all'improvviso al porto di Gotham.\nInvestigando su questo fenomeno, la Lanterna Verde originale (Alan Scott) rimase scioccato dalla vista del Dr. Mahkent che veniva colpito alla testa da un proiettile nella propria cabina, apparentemente vittima di Lanky Leeds, un noto ricattatore registrato come passeggero di quella nave. Cos\u00ec, quando il criminale in un costume bizzarro noto come Icicle comparve sulla scena poco pi\u00f9 tardi quello stesso giorno, in possesso di una pistola in grado di congelare istantaneamente l'umidit\u00e0 nell'aria e renderla solida, Lanterna Verde presunse che fosse lui Lanky Leeds, che aveva rubato l'invenzione del Dr. Mahkent.\nDopo qualche incontro frustrante, Lanterna Verde alla fine smascher\u00f2 Icicle che si rivel\u00f2 essere lo stesso Joar Mahkent, che aveva di fatto ucciso Lanky Leeds, utilizzando la sua pistola a raggio congelante per mascherare il suo volto cos\u00ec da renderlo somigliante a quello di Leeds. Tentando la fuga da Lanterna Verde, Icicle salt\u00f2 da un palazzo di 20 piani e sembr\u00f2 venire immerso nel Gotham River sottostante e quindi verso la propria fine.\nIn realt\u00e0, Icicle sopravvisse alla sua caduta nel fiume, e ritorn\u00f2 a scontrarsi con il Gladiatore di Smeraldo ancora e ancora, infine diventando un membro della Societ\u00e0 dell'Ingiustizia del Mondo del Mago che riusc\u00ec a ipnotizzare per un breve periodo l'intera Justice Society of America. Durante i loro Crimini Patriottici, Icicle rub\u00f2 il Monumento a Washington. Pi\u00f9 avanti fu membro dei Crime Champions of Two Earths, insieme al mago e al Violinista, che si allearono con un trio di criminali di Terra-Uno dopo che il Violinista venne accidentalmente a conoscenza del mondo per viaggiare tra i due mondi. Icicle esegu\u00ec un furto da un milione di dollari su Terra-Due e fugg\u00ec da Hourman#Rex Tyler e Dottor Fate. Fu infine sconfitto da Dottor Fate mentre derubava un museo su Terra-Uno. La Justice League of America e la JSA furono per\u00f2 catturate e imprigionate in gabbie nello spazio dai Crime Champions, ma riuscirono a uscirne con l'aiuto delle due Lanterne Verdi. Tutti i criminali furono quindi catturati.\nIcicle incontr\u00f2 la propria fine durante la Crisi sulle Terre infinite, quando lui e numerosi altri supereroi tentarono di invadere il laboratorio dell'Oano rinnegato noto come Krona.\nNella storia \"\" si scopr\u00ec che da bambini, Bruce Wayne e Thomas Elliot assistettero a un combattimento tra Alan Scott e Icicle durante una visita a Metropolis.\nJoar Mahkent fu identificato come uno dei criminali sepolti sotto la Sala della Giustizia.\nJames e Doyle Christie.\nIn \"The Flash\" vol. 2 dal n. 56 al n. 58 (1991-1992), il nipote di Joar Mahkent, James Christie, adott\u00f2 brevemente il nome e il modus operandi del nonno. Fu catturato da sua sorella, Doyle Christie, che divenne una supereroina per qualche tempo e che operava con lo stesso nome in codice.\nCameron Mahkent.\nA differenza di suo padre, Cameron Mahkent non aveva bisogno di una \"pistola congelante\", in quanto l'esposizione prolungata di suo padre all'arma ne alter\u00f2 la genetica, permettendogli di passare al proprio figlio l'abilit\u00e0 di congelare gli oggetti e le persone o di abbassare sensibilmente la temperatura di una stanza o di un'area. Anche la pigmentazione della pelle di Cameron ne fu alterata, facendolo somigliare a un albino.\nCameron divenne il secondo Icicle poco dopo essersi unito al gruppo Injustice Unlimited del Mago. Fu durante il periodo della miniserie \"Legends\" (1986), che la popolazione americana volt\u00f2 le spalle ai propri eroi, e fu emessa una legge che prevedeva che nessuno poteva operare legalmente con un costume. Tutto ci\u00f2 non ebbe effetto sui criminali, in quanto infrangere le leggi per loro \u00e8 dovuto. Per il nuovo Icicle si dimostr\u00f2 un'opportunit\u00e0 per unirsi con altri super criminali. Si un\u00ec al Mago nella sua nuova Societ\u00e0 dell'ingiustizia - chiamata Injustice Unlimited. Il gruppo super\u00f2 la sicurezza, la famosa Infinity, Inc., all'International Trade Conference a Calgary, in Canada e un contingente dei Guardiani Globali e costrinsero gli eroi ad aiutarli in qualche scontro. Ad Icicle fu assegnata la missione di trovare l'uomo-mostro Solomon Grundy e port\u00f2 con s\u00e9 Icemaden e Jade sotto controllo mentale nel viaggio, fino al Circolo polare artico. Riuscirono nella loro missione e portarono il behemoth bianco fino a Calgary giusto in tempo per interferire con i piano di evasione del Mago. Il piano di ricattare i ricchi uomini d'affari and\u00f2 in tilt quando Hourman (Rick Tyler) si riprese e si liber\u00f2. Nella confusione della battaglia, tuttavia, Cameron riusc\u00ec a fuggire.\nSolo settimane pi\u00f9 tardi si un\u00ec ad Artemis e a Hazard, cos\u00ec come la nuova Harlequin, Dummy e Solomon Grundy. L'idea di Dummy era quella di essere a capo di una nuova versione degli Injustice Unlimited e di assassinare tutti i membri della Infinity, Inc. cos\u00ec da permettere al nuovo gruppo di farsi un nome. Il loro primo obiettivo - Skyman - fu ucciso con successo da Harlequin, mentre Icicle and\u00f2 dietro a Brainwave Jr.. Dopo aver creduto morto il mutante mentale Icicle ritorn\u00f2 alla sua coorte. Il piano finale era quello di attirare tutti i restanti Infinitors agli Stellar Studios e ucciderli, un piano sventato solo dal rifiuto di Hazard di cooperare, e l'improvvisa ricomparsa di Brainwave Jr. e Jade (entrambi creduti morti). Icicle riusc\u00ec quasi a uccidere Brainwave Jr. in un combattimento uno contro uno ma fu messo fuori gioco da Jade. Alla fine, Cameron fu dato in custodia alle forze dell'ordine.\nSuccessivamente, dopo aver ingaggiato una battaglia con il secondo Star-Spangled Kid, S.T.R.I.P.E. e Starman, si un\u00ec alla nuova Societ\u00e0 dell'ingiustizia su invito di Johnny Sorrow, che lo liber\u00f2 dalla sua cella. Durante \"Stealing Thunder\", quando Ultra-Humanite rifece il mondo dopo aver rubato il Thunderbolt di Johnny Thunder, fu costretto ad aiutare le riserve della Justice Society - consistenti in Capitan Marvel, Hourman, il terzo Crimson Avenger, Power Girl, Sand e Jakeem Thunder - contro Ultra-Humanite, in quanto erano le uniche altre persone libere nel mondo creato dalla scimmia intelligente. Alla fine gli fu offerto un posto nella JSA da Sand ma rifiut\u00f2 dicendo che aveva combattuto con loro solo per le proprie ragioni.\nA Cameron non importa dell'eredit\u00e0 criminale della Golden Age di suo padre. Divenne un criminale, non a causa della sua eredit\u00e0, ma perch\u00e9 non \u00e8 una brava persona, \u00e8 molto pi\u00f9 malvagio del suo predecessore. Ha cominciato una relazione con la sua compagna di squadra Tigress.\nCome parte della storia \"Superman/Batman: Nemici pubblici\", Icicle fu parte di un attacco multi-criminale a Superman e Batman a Washington. Nonostante lavorasse con altri criminali con poteri che si basano sul ghiaccio, come Killer Frost e Capitan Cold e avendo i rinforzi di criminali da parte del Presidente Luthor, Icicle e gli altri criminali furono sonoramente sconfitti.\nDurante la \"Crisi infinita\", Cameron salt\u00f2 fuori come membro della Societ\u00e0 segreta dei supercriminali di Alexander Luthor Jr..\nUn anno dopo fu avvicinato da Mirror Master perch\u00e9 si unisse alla Squadra Suicida per una missione.\nSulla copertina di \"Justice League of America\" vol. 2 n. 13, Icicle fu tra i membri della nuova Lega dell'ingiustizia, anche se non fu corroborata dalla storia.\nLo si pu\u00f2 vedere come membro della Societ\u00e0 Segreta dei Supercriminali di Libra.\nIcicle e Tigress comparvero nella seconda comparsa di Hourman e Liberty Belle in \"JSA All Stars\". La storia li vede coinvolti in lavori alternati con e contro la coppia eroica in una missione per ritrovare magici artefatti. Lui e Tigress aspettavano un bambino, cosa che sembr\u00f2 anche minacciare la salute di Tigress. Icicle cerc\u00f2 di \"guadagnare\" dei soldi per le carissime cure.\nPoteri e abilit\u00e0.\nL'Icicle originale aveva una pistola che poteva generare e controllare il ghiaccio. Poteva creare colpi di ghiaccio, missili di ghiaccio e muri di ghiaccio dall'umidit\u00e0 dell'ambiente.\nIl secondo Icicle pu\u00f2 generare e controllare il ghiaccio; pu\u00f2 creare colpi di ghiaccio, missili di ghiaccio e muri di ghiaccio dall'umidit\u00e0 dell'ambiente, cos\u00ec come pu\u00f2 formare nevischio, neve e pioggia congelante.\nAltre versioni.\nJustice League Adventures.\nBasato sull'Universo animato DC, Icicle fu parte di un gruppo di criminali con poteri basati sul ghiaccio chiamati i \"Cold Warriors\", che cercarono di rovesciare una piccola nazione africana. I Cold Warriors comparvero in \"Justice League Adventures\" n. 12 (dicembre 2002).\nDC Super Friends.\nBasato sull'universo DC Super Friends, Icicle fu parte di un gruppo di criminali con poteri basati sul ghiaccio chiamati \"Ice Pack\" che racchiusero una citt\u00e0 nel ghiaccio e nella neve. Gli Ice Pack comparvero in \"DC Super Friends\" n. 16 (agosto 2009).\nFlashpoint.\nNella linea alternativa degli eventi di \"Flashpoint\", Icicle \u00e8 un membro dei pirati di Deathstroke, e lo aiut\u00f2 ad attaccare la flotta dei Warlord. Dopo un attacco di Aquaman e Ocean Master, ad Icicle fu chiesto da Sonar di liberarlo, cosa che accett\u00f2 di fare. Dopo che la nave dei Warlord fu distrutta da Jenny Blitz, Icicle si un\u00ec all'ammutinamento contro Deathstroke, ma Deathstroke e Blitz origliarono il complotto e assassinarono i membri dell'equipaggio per il loro tradimento. Icicle fu ucciso quando la sua testa fu spazzata via da Blitz.\nIn altri media.\nVideogiochi.\nCameron Mahkent comparve come biss finale nel videogioco \"Young Justice: Legacy\". Cameron e Sportsmaster mettevano al sicuro un'antica statua a Verhoyansk per i Light. Preg\u00f2 sia lui che suo padre di fare pi\u00f9 in fretta, ma furono tutti sconfitti dalla Squadra."}
{"id": "5961956", "revid": "265038", "url": "https://it.wikipedia.org/wiki?curid=5961956", "title": "Supercoppa d'Europa 1991-1992 (hockey su pista)", "text": "La Supercoppa d'Europa 1991-1992 \u00e8 stata la 12\u00aa edizione dell'omonima competizione europea di hockey su pista. Alla manifestazione hanno partecipato i portoghesi del , vincitore della Coppa dei Campioni 1990-1991, e i connazionali dello , vincitore della Coppa delle Coppe 1990-1991. A conquistare il trofeo \u00e8 stato il Barcelos al primo successo nella sua storia."}
{"id": "5961961", "revid": "1310927", "url": "https://it.wikipedia.org/wiki?curid=5961961", "title": "Sportgemeinschaft Dynamo Dresden 2014-2015", "text": "Stagione.\nNella stagione 2014-2015 la Dinamo Dresda, allenata da Peter N\u00e9meth, concluse il campionato di 3. Liga al 6\u00ba posto. In Coppa di Germania la Dinamo Dresda fu eliminata agli ottavi di finale dal .\nOrganigramma societario.\nArea tecnica"}
{"id": "5961962", "revid": "1776051", "url": "https://it.wikipedia.org/wiki?curid=5961962", "title": "Girlschool (Britny Fox)", "text": "Girlschool \u00e8 una canzone del gruppo musicale statunitense Britny Fox, estratta come singolo dal loro album \"Britny Fox\" nel 1988.\nNel 2014 \u00e8 stata indicata come la 14\u00aa pi\u00f9 grande canzone pop metal da Yahoo! Music.\nVideo musicale.\nIl videoclip del brano inizia mostrando delle studentesse che si recano in classe. Una di queste ha un lettore di audiocassette e un paio di cuffie, tuttavia quando fa partire la musica, viene notata dalla sua severa insegnante. La donna si avvicina alla ragazza e con delle forbici le taglia i fili delle cuffie, ma non appena fa ci\u00f2 si materializzano alle sue spalle i Britny Fox che si esibiscono sul palco. La musica del gruppo fa scatenare le studentesse in classe, riuscendo alla fine addirittura a smuovere anche la maestra."}
{"id": "5961998", "revid": "37401", "url": "https://it.wikipedia.org/wiki?curid=5961998", "title": "Br\u00e1ulio", "text": ""}
{"id": "5962001", "revid": "287204", "url": "https://it.wikipedia.org/wiki?curid=5962001", "title": "Esporte Clube Internacional", "text": "LEsporte Clube Internacional, noto anche come Inter de Santa Maria, Internacional de Santa Maria, Inter-SM, o semplicemente come Internacional, \u00e8 una societ\u00e0 calcistica brasiliana con sede nella citt\u00e0 di Santa Maria, nello stato del Rio Grande do Sul.\nStoria.\nL'Inter de Santa Maria \u00e8 stato fondato il 16 maggio 1928. Il club ha partecipato al Campeonato Brasileiro S\u00e9rie A nel 1982, dove ha terminato al 21\u00ba posto."}
{"id": "5962007", "revid": "416175", "url": "https://it.wikipedia.org/wiki?curid=5962007", "title": "Fussballclub Winterthur 2015-2016", "text": "Questa voce raccoglie le informazioni riguardanti il Fussballclub Winterthur nelle competizioni ufficiali della stagione 2015-2016.\nStagione.\nPreparazione.\nLa nuova stagione del Winterthur prese il via col botto quando il presidente pluriennale, Hannes W. Keller, rese noto alla stampa le dimissioni dal suo incarico. Fu proprio lui, nel 2001, a rilevare la societ\u00e0 in piena crisi finanziaria, risollevandone la sorte e sostenendola economicamente durante tutti questi anni. Dichiarer\u00e0 in seguito la propri\u00e0 disponibilit\u00e0 per altri due anni, termine dopo il quale il Winterthur dovr\u00e0 cavarsela con le proprie gambe.\nDal punto di vista sportivo, l\"'FCW\" diede inizio alla preparazione con due nuovi innesti, tra i quali figuravano il portiere David von Ballmoos, proveniente dalla primavera dello Young Boys, e il centrocampista difensivo Marco Mangold dal Thun. Poco dopo la ripresa degli allenamenti venne inoltre perfezionato l'accordo con il Lucerna per il prestito di Claudio Holenstein, il quale collezion\u00f2 la sua ultima presenza tra le file del Wohlen. A causa del ritiro dal calcio giocato da parte di Stefan Iten, la fascia da capitano fu assegnata a Patrick Bengondo, considerato da tutti un beniamino tra i tifosi. Le prime quattro amichevoli videro il Winterthur affrontare lo YF Juventus, militante in Promotion League, e tre rappresentative della Super League, il , lo Zurigo e il Lucerna, collezionando complessivamente un pareggio e tre sconfitte. Per l'ultima amichevole prima della ripresa del campionato furono invitati i tedeschi del FC St. Pauli, gi\u00e0 ospiti in passato della Sch\u00fctzenwiese, nel 2011 e 2012. In un caldo pomeriggio d'estate, davanti a spettatori, il Winterthur usc\u00ec sconfitto per 0-1.\nGirone di andata.\nIn merito agli obiettivi stagionali, il quotidiano cittadino \"Der Landbote\" titol\u00f2 che l'FCW doveva \u00absemplicemente migliorare\u00bb rispetto alla passata stagione e trovare maggiore continuit\u00e0 nei risultati. Tuttavia, la squadra non riusc\u00ec a soddisfare le aspettative, esordendo con due sconfitte e un pareggio prima di aggiudicarsi le prime due vittorie. L'andamento altalenante prosegu\u00ec con solo otto punti nelle prime sette giornate e appena due lunghezze di vantaggio sull'ultimo posto occupato dall'Aarau. Nel frattempo il Winterthur si rafforz\u00f2 ulteriormente con gli ingaggi di Guillaume Katz, difensore pluriennale del Losanna, e il centrocampista Musa Araz, capitano della nazionale Under-20 della Svizzera. Quest'ultimo venne girato in prestito dal dopo aver vestito la maglia del Le Mont nella passata stagione.\nAnche nei seguenti turni di campionato la squadra non riusc\u00ec a distanzarsi nettamente dalle ultime posizioni, peccando sempre in continuit\u00e0 di risultati. Cos\u00ec, dopo sedici giornate e due sconfitte consecutive, l'FCW si ritrov\u00f2 nuovamente penultimo. Fu allora che la dirigenza decise di sollervare l'allenatore J\u00fcrgen Seeberger dal suo incarico, affidando la squadra a Dario Zuffi e Umberto Romano, rispettivamente allenatori della selezione Primavera e Under-18, con il compito di traghettarla fino alla pausa invernale. Sotto la loro guida tecnica il Winterthur vinse le ultime due partite che lo videro contrapposto al Chiasso e il Bienna, concludendo il girone di andata al terzo posto in classifica con 25 punti.\nLa squadra si conged\u00f2 dal proprio pubblico con 7 punti di vantaggio sull'ultimo posto in classifica. Da'altro canto, gli 11 punti di distacco dal leader Losanna non permisero ai \"leoni\" di migliorare il proprio rendimento rispetto alla passata stagione. L'insoddisfacente prima fase si riflesse anche sulle valutazioni dei giocatori attribuite dal quotidiano cittadino \"Der Landbote\", per il quale nessuno rese oltre alla sufficienza.\nGirone di ritorno.\nPrima della fine dell'anno venne reso noto l'ingaggio di Sven Christ come nuovo allenatore. Gli allenamenti ripresero tradizionalmente i primi di gennaio con la conseguente partecipazione al \"Hallenmasters\", un torneo di calcio indoor che si svolge annualmente a Winterthur. Giunto alla sua, forse, ultima edizione, vede l'FCW piazzarsi al 3\u00ba posto dimostrando, secondo l'opinione del \"Landbote\", un \u00abbuon rendimento\u00bb.. A causa di motivi finanziari, la societ\u00e0 rinunci\u00f2, per la prima volta dopo un decennio, al ritiro in Turchia e decise di condurre un semplice evento di squadra nel \"Montafon\" in Austria. Questa scelta fu optata dopo non aver trovato un avversario in un eventuale ritiro in Ticino.\nSul fronte mercato venne semplicemente perfezionato il prestito fino al termine della stagione di Ramon Cecchini, proveniente dal Vaduz.\nTuttavia, anche nel girone di ritorno, la squadra continu\u00f2 a non brillare e offrire un rendimento al di sotto delle aspettative, cosa che la mantenne sempre a met\u00e0 classifica. Il campionato perse in seguito tutto il suo fascino quando la commissione disciplinare della Swiss Football League decise di escludere il Bienne dalla competizione per inadempienze finanziarie. Le due partite della seconda fase disupate dai \"Seel\u00e4nder\" vennero entrambe annullate e disposta la retrocessione d'uffico. Il Winterthur chiuse la stagione a quota 43 punti in 34 partite, 18 dei quali nel girone di ritorno. Nell'ultimo impegno casalingo venne salutato il beniamino Patrick Bengondo, al quale l'allenatore Christ decise di non rinnovare il contratto in scadenza. Lasciarono altrettanto la societ\u00e0 Ramon Cecchini, Claudio Holenstein, Marco K\u00f6fler, Musa Araz e Christian Fassnacht. Quanto all'analisi di stagione, tratta da un blog di tifosi, fu evidente che anche nel girone di ritorno l'FCW non abbia \u00abcomplessivamente soddisfatto le aspettative\u00bb e mancato della costanza necessaria. Secondo il quotidiano cittadino \"Der Landbote\" risultava necessario un \u00abmutamento radicale\u00bb per ritrovare la mentalit\u00e0 da vincente.\nMaglie e sponsor.\nIl fornitore ufficiale di materiale tecnico per la stagione 2015-2016 \u00e8 Gpard, mentre lo sponsor di maglia \u00e8 Keller AG f\u00fcr Druckmesstechnik.\nRosa.\n\"Rosa, numerazioni e ruoli, tratti dal sito web della Associazione Svizzera di Football (SFL), aggiornati al 29 luglio 2016.\""}
{"id": "5962010", "revid": "47767", "url": "https://it.wikipedia.org/wiki?curid=5962010", "title": "Toldina", "text": ""}
{"id": "5962020", "revid": "81190203", "url": "https://it.wikipedia.org/wiki?curid=5962020", "title": "This Conversation Seems Like a Dream", "text": "This Conversation Seems Like a Dream \u00e8 il primo album da solista dell'artista statunitense Kip Winger, pubblicato il 4 marzo 1997."}
{"id": "5962029", "revid": "33689", "url": "https://it.wikipedia.org/wiki?curid=5962029", "title": "Furio Camillo (disambigua)", "text": ""}
{"id": "5962030", "revid": "287204", "url": "https://it.wikipedia.org/wiki?curid=5962030", "title": "Senjuro Hayashi", "text": ""}
{"id": "5962034", "revid": "71433", "url": "https://it.wikipedia.org/wiki?curid=5962034", "title": "Pete's Dragon (film 2016)", "text": ""}
{"id": "5962037", "revid": "287204", "url": "https://it.wikipedia.org/wiki?curid=5962037", "title": "Koki Hirota", "text": ""}
{"id": "5962038", "revid": "110157", "url": "https://it.wikipedia.org/wiki?curid=5962038", "title": "Coppa panamericana di pallavolo maschile Under-19 2011", "text": "La Coppa panamericana di pallavolo maschile Under-19 2011 si \u00e8 svolta dall'11 al 16 luglio 2011 a Mexicali, in Messico: al torneo hanno partecipato sei squadre nazionali Under-19 tra nordamericane e sudamericane e la vittoria finale \u00e8 andata per la prima volta al .\nRegolamento.\nFormula.\nLe squadre hanno disputato una prima fase a gironi con formula del girone all'italiana; al termine della prima fase:\nPodio.\nCampione.\nBrasile(Primo titolo)\nSecondo posto.\nPorto Rico\nTerzo posto.\nStati Uniti"}
{"id": "5962057", "revid": "81165626", "url": "https://it.wikipedia.org/wiki?curid=5962057", "title": "Alexander Gildo", "text": ""}
{"id": "5962058", "revid": "81165646", "url": "https://it.wikipedia.org/wiki?curid=5962058", "title": "Ludwig Franz Hirtreiter", "text": ""}
{"id": "5962062", "revid": "1305772", "url": "https://it.wikipedia.org/wiki?curid=5962062", "title": "Heart of Africa", "text": "Heart of Africa \u00e8 un videogioco del 1985 per Commodore 64, sviluppato da Ozark Softscape e pubblicato da Electronic Arts. Strutturalmente molto simile al precedente \"The Seven Cities of Gold\" degli stessi sviluppatori, ha per protagonista un esploratore che si avventura nell'Africa di fine XIX secolo.\nTrama.\nL'avventura inizia nel gennaio 1890 presso il porto del Cairo. Il ricco sig. Primm ha offerto all'esploratore una fortuna se riuscir\u00e0 a trovare entro 5 anni l'antica tomba del faraone Ahnk Ahnk, situata in un punto completamente ignoto del continente. Il manuale cartaceo del gioco \u00e8 composto perlopi\u00f9 dalle note prese da Primm durante la sua precedente esplorazione, che forniscono molti dettagli sull'ambientazione.\nL'esploratore affronta una spedizione solitaria muovendosi liberamente sull'intero territorio dell'Africa, riprodotto con una certa accuratezza storica e geografica. Scoprir\u00e0 citt\u00e0 e villaggi, montagne, fiumi, laghi, cascate; parlando e commerciando con gli indigeni potr\u00e0 raccogliere indizi per fare scoperte di valore e infine ritrovare la tomba.\nModalit\u00e0 di gioco.\nAl centro della schermata una finestra, relativamente piccola, mostra le azioni animate di gioco: qui si pu\u00f2 muovere direttamente con il joystick l'esploratore mentre attraversa a piedi il territorio, mostrato sotto forma di mappa della zona circostante a scorrimento multidirezionale. Il resto dello schermo ospita icone di controllo e informazioni testuali.\nQuando si raggiunge una citt\u00e0 o un villaggio l'immagine diventa a scala pi\u00f9 ravvicinata e l'esploratore si muove tra le capanne e gli abitanti. Dentro particolari edifici \u00e8 possibile entrare e incontrare un capovillaggio o un commerciante che offre merce o informazioni utili. Gli indigeni possono volere in cambio denaro o regali oppure, non senza rischi, si possono minacciare con le armi. Inizialmente si dispone solo di cibo e denaro limitati, ma gi\u00e0 al Cairo si possono acquistare vari generi di equipaggiamento che saranno necessari per la spedizione. Gioielli e metalli preziosi ritrovati si possono rivendere per denaro nei bazar.\nProcurandosi una canoa \u00e8 possibile risalire pi\u00f9 facilmente il Nilo, e tramite le agenzie delle citt\u00e0 portuali si possono fare lunghi viaggi via mare a pagamento; ma \u00e8 attraversando a piedi il territorio e affrontando i suoi pericoli che si possono fare nuove scoperte con relativo premio in denaro e incontrare nuovi popoli.\nQuattro icone attivano le seguenti funzioni:\nRecandosi nei pub delle citt\u00e0 \u00e8 possibile salvare su disco la partita in corso.\nEsistono edizioni in inglese e in tedesco del gioco."}
{"id": "5962063", "revid": "1314312", "url": "https://it.wikipedia.org/wiki?curid=5962063", "title": "Senior League LIFF 2016", "text": "La LIFF Senior League 2016 \u00e8 la 19\u00aa edizione del campionato di flag football (10\u00ba organizzato dalla LIFF). La stagione \u00e8 iniziata il 29 maggio 2016 e terminer\u00e0 il 9 ottobre 2016.\nCalendario.\n1\u00aa giornata.\nIl Bowl divisionale Nord-Ovest previsto per questa data \u00e8 stato annullato per forfait del presidio medico e sar\u00e0 recuperato in data da decidersi.\nIl Bowl Divisionale Centro-Sud previsto per questa data \u00e8 stato rinviato al 17 luglio."}
{"id": "5962064", "revid": "2018934", "url": "https://it.wikipedia.org/wiki?curid=5962064", "title": "Amsterdam Pirates", "text": "Gli Amsterdam Pirates sono una squadra di baseball olandese con sede ad Amsterdam. Per ragioni di sponsorizzazione, sono spesso chiamati L&amp;D Amsterdam Pirates.\nStoria.\nLa squadra \u00e8 stata fondata come espansione del club calcistico \"S.V. RAP\", tanto da essere chiamati \"RAP Pirates\" nei primi anni di esistenza. Non \u00e8 stata la prima squadra della capitale olandese, considerando che l'Ajax aveva vinto lo scudetto gi\u00e0 nel 1924.\nNel 1987 i Pirates hanno vinto per la prima volta il titolo nazionale, poi bissato pochi anni dopo, nel 1990. Per festeggiare un nuovo trionfo in campionato, la squadra (all'epoca in divisa verde e gialla) ha dovuto attendere il 2008, quando super\u00f2 il Kinheim per 3-0 nella serie finale. Il quarto titolo \u00e8 arrivato al termine della stagione 2011, grazie al 4-1 nelle finali contro i Vaessen Pioniers.\nIl 4 giugno 2016 la squadra ha vinto la sua prima European Cup, battendo Rimini in trasferta all'extra inning con il punteggio di 5-4. Dopo aver avuto la peggio in quattro finali per il titolo nel giro di cinque anni, sconfitti sempre dal Neptunus, nel 2019 i Pirates riuscirono a vincere il campionato contro la formazione di Rotterdam per 4-3, ripetendosi poi con lo stesso risultato due anni pi\u00f9 tardi.\nSoftball.\nLa sezione di softball dei Pirates ha vinto due Coppe delle Coppe, nel 1996 battendo in finale le Sparks Haarlem, nel 1997 il Rimini Softball. I Pirates nel 2020 sono tornati a disputare la Golden League, la massima serie olandese, dopo tredici anni di assenza."}
{"id": "5962066", "revid": "659058", "url": "https://it.wikipedia.org/wiki?curid=5962066", "title": "L&amp;D Amsterdam Pirates", "text": ""}
{"id": "5962067", "revid": "659058", "url": "https://it.wikipedia.org/wiki?curid=5962067", "title": "L&amp;D Amsterdam", "text": ""}
{"id": "5962068", "revid": "287204", "url": "https://it.wikipedia.org/wiki?curid=5962068", "title": "Sportgemeinschaft Dynamo Dresden 2015-2016", "text": "Stagione.\nNella stagione 2015-2016 la Dinamo Dresda, allenata da Uwe Neuhaus, concluse il campionato di 3. Liga al 1\u00ba posto e fu promossa in 2. Bundesliga.\nOrganigramma societario.\nArea tecnica"}
{"id": "5962071", "revid": "580197", "url": "https://it.wikipedia.org/wiki?curid=5962071", "title": "Societ\u00e0 Sportiva Fiammamonza 1997-1998", "text": "Questa voce raccoglie le informazioni riguardanti la Societ\u00e0 Sportiva Fiammamonza nelle competizioni ufficiali della stagione 1997-1998.\nRosa.\n\"Rosa aggiornata alla fine della stagione\"."}
{"id": "5962072", "revid": "729019", "url": "https://it.wikipedia.org/wiki?curid=5962072", "title": "Recettore muscarinico M2", "text": "Il recettore muscarinico di tipo M2 \u00e8 un recettore legato a proteina G di tipo Gi (\"i\" sta per inibitore). Esso inibisce o riduce l'attivit\u00e0 della adenilato ciclasi e provoca una diminuzione di cAMP.\nMeccanismo d'azione.\nIn seguito al legame di M2 con l'acetilcolina o un agonista recettoriale, avviene l'attivazione della proteina G che ne causa la dissociazione in subunit\u00e0 alfa e beta-gamma. L'alfa inibisce l'attivit\u00e0 dell'adenilato ciclasi quindi riduce l'AMP ciclico, mentre la beta-gamma agisce direttamente sui canali del K+ a rettificazione entrante proteina G-dipendenti (canali GIRK). Inoltre la beta-gamma diminuisce la conduttanza dei canali del Ca2+ voltaggio-dependenti. I recettori M2 sono diversi dai recettori canale perch\u00e9 sono recettori che possono essere modulati solo dopo che il recettore muscarinico attiva la proteina G, che a sua volta d\u00e0 vita ad una cascata di eventi. Con la stimolazione del recettore viene favorita l'apertura del canale GIRK che fa parte della famiglia dei canali del K+ detti \"a rettificazione entrante\". Quando questo canale viene aperto dalla subunit\u00e0 beta-gamma il potenziale di membrana si avvicina al potenziale di equilibrio per il K+, quindi la membrana si iperpolarizza. Gli effetti sopra descritti sono responsabili delle azioni che il recettore muscarinico esercita a livello cardiaco.\nRecettori M2.\nI recettori M2 possono essere rinvenuti in varie zone:\nCon la stimolazione dell'M2 si hanno una serie di effetti, tra cui la globale riduzione dei parametri cardiaci (intesi sia come capacit\u00e0 contrattile sia come conducibilit\u00e0 miocardica). La trasmissione elettrica si tradurr\u00e1 in un effetto a livello cardiaco attraverso una conversione in trasmissione di tipo chimico, in particolare:\nNote.\n2. David A. Brown, \"Regulation of neural ion channels by muscarinic receptors\", Neuropharmacology. 2017 Nov 20. pii: S0028-3908(17)30533-6. doi: 10.1016/j.neuropharm.2017.11.024."}
{"id": "5962077", "revid": "73843", "url": "https://it.wikipedia.org/wiki?curid=5962077", "title": "Ginnastica ai Giochi della XVII Olimpiade - Corpo libero femminile", "text": "La competizione del corpo libero femminile di Ginnastica artistica dei Giochi della XVII Olimpiade si \u00e8 svolta alle Terme di Caracalla a Roma dal 6 al 19 settembre 1960."}
{"id": "5962079", "revid": "785616", "url": "https://it.wikipedia.org/wiki?curid=5962079", "title": "Keigo Kiyoura", "text": ""}
{"id": "5962080", "revid": "7077", "url": "https://it.wikipedia.org/wiki?curid=5962080", "title": "Unryu", "text": "Unryu pu\u00f2 riferirsi a:"}
{"id": "5962081", "revid": "287204", "url": "https://it.wikipedia.org/wiki?curid=5962081", "title": "Quarantoli", "text": "Quar\u00e0ntoli (\"Quar\u00e9ntul\" in dialetto mirandolese) \u00e8 una frazione di Mirandola in provincia di Modena. Dista circa 5\u00a0km da Mirandola e 35\u00a0km dal capoluogo provinciale.\nStoria.\nIn un documento redatto a Pavia il 24 giugno 904, il re Berengario I, su intercessione del vescovo Pietro di Reggio Emilia, don\u00f2 alcuni beni \"in loco qui dicitur Quarantula\" alla chiesa di Modena.\nIl 31 marzo 1198 i figli di Manfredo e i cittadini dell\"oppidum\" e del \"castrum\" di Quarantoli prestarono il giuramento del cittadinatico al comune di Reggio Emilia.\nIl 15 aprile 1221 il cardinale Ugolino d'Ostia (futuro papa Gregorio IX) invest\u00ec Ildeprandino de Pizo del feudo di Quarantoli: tale legato venne poi confermato anche dalla bolla papale del 9 giugno 1221 di papa Onorio III. Nel 1227 il feudo fu passato a Bernardino, nipote di Guido Padella, mentre risale al dicembre 1251 l'investitura di Giovanni di Azzolino Manfredi.\nNell'agosto 1311 l'imperatore Enrico VII di Lussemburgo riconobbe il dominio della famiglia Pico su Quarantoli e San Possidonio, che dal 1315 al 1322 furono sotto la giurisdizione di Reggio Emilia.\nIl declino di Quarantoli incominci\u00f2 nel 1440-1470, quando i Pico ottennero l'istituzione papale della parrocchia di Mirandola e decisero di edificare il nuovo duomo di Santa Maria Maggiore nel \"borgo novo\" di Mirandola.\nCome tutta la bassa modenese e le zone limitrofe, anche Quarantoli fu duramente colpita dal terremoto del 2012. I danni maggiori si registrano soprattutto nella pieve romanica e negli edifici rurali storici (casolari e fienili).\nMonumenti e luoghi d'interesse.\nNella parte occidentale dell'abitato sorge la Pieve di Santa Maria della Neve, la cui esistenza \u00e8 documentata fin dall'anno 1044 e la cui importanza era paragonabile all'abbazia di Nonantola. Nel XII secolo la chiesa venne riedificata da Matilde di Canossa (sull'altare \u00e8 scolpita la data della consacrazione avvenuta il 15 novembre 1114). Nel XV secolo fu restaurata, mentre la facciata in stile barocco fu realizzata nel 1670. Nel 1915 la chiesa fu ampliata. Il pulpito \u00e8 decorato con sculture marmoree in stile romanico attribuite alle scuola del Wiligelmo (autore del Duomo di Modena). La chiesa \u00e8 stata gravemente danneggiata nel 2012 a seguito del sisma dell'Emilia.\nUscendo dal paese in direzione di Gavello e delle valli mirandolesi, giunti vicino al sottopassaggio ferroviario, si pu\u00f2 osservare una modesta casa con una nicchia realizzata al posto di una finestra che ospita un cosiddetto \"crocefisso di strada\", noto appunto come il Cristo di Quarantoli. Si tratta di un'opera devozionale in terracotta realizzata in scala naturale nel XIX secolo, secondo l'antica tradizione rurale che la croce e l'immagine del Cristo dovrebbe tenere lontano il male.\nEconomia.\nL'attivit\u00e0 prevalente \u00e8 l'agricoltura. I prodotti principali sono mele (tra cui quelle campanine), pere, foraggio, barbabietole da zucchero, mais e frumento, ma anche angurie e meloni nelle valli."}
{"id": "5962086", "revid": "2018934", "url": "https://it.wikipedia.org/wiki?curid=5962086", "title": "Regensburg Legion\u00e4re", "text": "I Legion\u00e4re Regensburg sono una squadra di baseball tedesca con sede a Ratisbona. Per motivi di sponsorizzazione, sono spesso noti come Buchbinder Legion\u00e4re.\nLa fondazione del club risale al 1987, ma i primi successi a livello nazionale sono arrivati qualche decade dopo.\nDopo essere stati vice campioni nel 2006 e nel 2007, al terzo tentativo nel 2008 la squadra ha vinto il titolo nazionale, a quattordici anni dall'esordio in Bundesliga. Negli anni immediatamente seguenti, i Legion\u00e4re hanno dominato il campionato tedesco, avendo ripetuto il successo anche nelle stagioni 2010, 2011, 2012, e 2013.\nNel frattempo, negli anni precedenti, la squadra aveva vinto numerose Coppe di Germania."}
{"id": "5962087", "revid": "659058", "url": "https://it.wikipedia.org/wiki?curid=5962087", "title": "Buchbinder Legion\u00e4re", "text": ""}
{"id": "5962088", "revid": "785616", "url": "https://it.wikipedia.org/wiki?curid=5962088", "title": "Takaaki Kat\u014d", "text": ""}
{"id": "5962089", "revid": "3358", "url": "https://it.wikipedia.org/wiki?curid=5962089", "title": "Gli uomini in grigio", "text": "Gli uomini in grigio \u00e8 un romanzo del 1935 di Giorgio Scerbanenco.\nSi tratta del primo romanzo dell'autore. Fu pubblicato per la prima volta a puntate nel 1935 sulla rivista per ragazzi Il Novellino.\n\u00c8 stato ripubblicato nel 2016.\nTrama.\nLa Casa della Luce \u00e8 un orfanotrofio fondato dalla ricca e munifica vedova di guerra Lele Varre, in cui i bambini sono seguiti dai premurosi insegnanti Luigi Boca e Miss Rumble. Quando un fantomatico Signor X intenzionato a mettere le mani sulle sue ricchezze comincia a ricattarla, la signora Varre \u00e8 costretta a chiudere la Casa e si ritrova in giro per mezza Europa braccata dai misteriosi Uomini in Grigio, un'organizzazione che fa capo al Signor X. Ad aiutare la vedova \u00e8 il piccolo Mario, uno dei trovatelli dell'orfanotrofio, carissimo alla donna, e destinato a finire insieme a lei in un vortice di avventure, inganni e camuffamenti, fino al colpo di scena finale. Pubblicato a puntate nel 1935 sulla rivista per ragazzi \"Il Novellino\", \"Gli uomini in grigio\" \u00e8 in assoluto il primo romanzo di Giorgio Scerbanenco, scritto per i lettori pi\u00f9 giovani ma imperdibile per tutti i cultori del noir e per i fedelissimi del grande maestro. Con un intervento di Cecilia Scerbanenco, la postfazione di Luca Crovi e le illustrazioni di Peppo Bianchessi."}
{"id": "5962093", "revid": "785616", "url": "https://it.wikipedia.org/wiki?curid=5962093", "title": "Tsuyoshi Inukai", "text": ""}
{"id": "5962099", "revid": "767487", "url": "https://it.wikipedia.org/wiki?curid=5962099", "title": "Feriale Duranum", "text": "Il Feriale Duranum \u00e8 un calendario delle festivit\u00e0 religiose a uso di una guarnigione romana di stanza a Dura Europos, importante citt\u00e0 caroveniera sull'Eufrate della provincia di Siria.\nIl calendario, datato al 223\u2013227 (durante il regno di Alessandro Severo), \u00e8 riportato su un piccolo rotolo di papiro, che fu scoperto tra i documenti di una coorte ausiliaria, la \"Cohors XX Palmyrenorum\" (ventesima coorte dei Palmireni), rinvenuti nel tempio di Atargatis.\nFornisce importanti testimonianze della vita religiosa dell'esercito romano, del ruolo del culto imperiale nella promozione della lealt\u00e0 all'imperatore e della coesistenza della religione di stato romana e di tradizioni religiose locali.\nDescrizione.\nIl calendario \u00e8 scritto in latino ed \u00e8 disposto su quattro colonne, con alcune lacune.\nFra i nomi delle festivit\u00e0 romane vi sono le \"Quinquatria\" (una purificazione delle armi), le \"Parilia\" (compleanno di Roma), le \"Neptunalia\" e due \"Rosaliae\", nel corso delle quali le insegne militari erano ornate con rose.\nIl calendario prescriveva sacrifici per le divinit\u00e0 della religione tradizionale romana, quali la Triade Capitolina formata da \"Giove\", \"Giunone\" e \"Minerva\", \"Marte\" e \"Vesta\".\nCirca venti membri della famiglia imperiale sono onorati come \"divi\", mortali divinizzati, tra cui sei donne e Germanico, che non fu mai imperatore.\nVentisette delle quarantatr\u00e9 righe che rimangono leggibili si riferiscono al culto imperiale.\nFra le osservanze ufficiali dell'esercito non si registrano n\u00e9 religioni misteriche orientali, che erano ampiamente diffuse nell'Impero in questo periodo, n\u00e9 culti locali, ma il \"feriale\" fu rinvenuto nel tempio assieme a un dipinto che raffigurava un ufficiale romano che offre incenso alla divinit\u00e0 locale Iar\u1e25ibol e dei Romani, tra i quali un vessillifero che reca il vessillo (\"vexillum\") della coorte, che stanno in piedi di fronte all'altare degli dei siriani Iar\u1e25ibol, Aglibol e Ar\u1e63u.\nSi \u00e8 ipotizzato che le tre divinit\u00e0 rappresentassero gli imperatori Pupieno, Balbino e Gordiano III.\nUna copia del calendario potrebbe essere stata data a ciascuna unit\u00e0 in tutto l'Impero per incrementare la coesione militare e l'identit\u00e0 romana tra truppe di altre culture.\nStoria.\nL'insieme dei documenti fu scoperto da un gruppo di archeologi della Yale University che lavor\u00f2 a Dura Europos negli anni 1931\u201332.\nIl calendario fu pubblicato per la prima volta da R. O. Fink, A. S. Hooey e W. S. Snyder nel 1940.\nTesto.\nNel 2011, una copia facsimile di parte del documento fu presentata alla mostra su Dura Europos tenutasi presso il Boston College e conteneva la seguente traduzione:"}
{"id": "5962100", "revid": "1993636", "url": "https://it.wikipedia.org/wiki?curid=5962100", "title": "Trattati di Erzurum", "text": "I trattati di Erzurum furono due trattati del 1823 e del 1847 che risolsero le controversie sui confini tra l'Impero Ottomano e la Persia.\nPrimo trattato (1823).\nSebbene il Trattato di Zuhab nel 1639 avesse stabilito il confine tra l'Impero Ottomano e la Persia, il confine nella regione montuosa di Zuhab rimase un luogo di conflitto intermittente nei due secoli successivi. Le tensioni tra i due imperi aumentarono a causa dell'ospitalit\u00e0 dell'Impero Ottomano di trib\u00f9 ribelli dell'Azerbaigian persiano. L'Impero russo, segretamente, stava tentando di fare pressione sull'Impero Ottomano, che era in guerra con i Greci, che ricevevano armi dalla Russia. Il principe ereditario Abbas Mirza di Persia, su istigazione dell'Impero russo, invase il Kurdistan e le aree circostanti l'Azerbaigian persiano. Dopo la battaglia di Erzurum del 1821, entrambi gli imperi firmarono il primo Trattato di Erzurum nel luglio 1823, che conferm\u00f2 il confine del 1639 e che pose quindi fine alla guerra ottomano-persiana (1821-1823), che fu provocata dall'eccessiva ingerenza dell'impero ottomano nell'Azerbaigian persiano. Nel trattato era incluso e garantito l'accesso ai pellegrini persiani per visitare i luoghi sacri dell'Impero Ottomano. Il trattato regolava le tasse relative ai pellegrini e alle trib\u00f9 nomadi che pascolavano il loro bestiame nelle terre di confine. Fu anche convenuto che ogni tre anni, la Persia, cos\u00ec come gli ottomani avrebbero inviato un inviato nell'altro paese, stabilendo quindi relazioni diplomatiche tra loro. A seguito del trattato, i confini tra i due imperi vennero riportati alla situazione definita nel 1639 (v. Trattato di Zuhab).\nSecondo trattato (1847).\nUna serie di incidenti di confine nel 1830 port\u00f2 nuovamente la Persia e l'Impero Ottomano sull'orlo della guerra. La Gran Bretagna e la Russia si offrirono di mediare, e il 31 maggio 1847 fu firmato un secondo trattato di Erzurum. Questo trattato divideva la regione contesa tra le due parti e prevedeva un'apposita commissione per delimitare l'intero confine. Il lavoro della commissione per i confini incontr\u00f2 diversi ostacoli politici, ma alla fine complet\u00f2 il suo compito nel 1914."}
{"id": "5962105", "revid": "785616", "url": "https://it.wikipedia.org/wiki?curid=5962105", "title": "Keisuke Okada", "text": ""}
{"id": "5962112", "revid": "536103", "url": "https://it.wikipedia.org/wiki?curid=5962112", "title": "Matematica delle scommesse", "text": "Nel gergo del gioco d'azzardo, il bookmaking \u00e8 la creazione delle quote del pagamento delle scommesse per le varie possibilit\u00e0 che possono accadere. Il termine ha origine dalla pratica dell'annotare quote e pagamenti da parte degli scommettitori in un taccuino a copertina rigida, chiamato appunto \"book\". Da ci\u00f2 viene anche il termine inglese bookmaker, in italiano chiamato allibratore, usato per colui che prende le scommesse e fornisce le quote.&lt;ref name=\"newsid13/33\"&gt;Sidney 2003, p.13,36&lt;/ref&gt;\nBookmaking e overround.\nI bookmaker cercano di organizzare le quote in modo che abbiano un profitto qualsiasi risultato esca (vedere Dutch book e Coerenza (Strategia di gioco)). Ci\u00f2 si ottiene principalmente regolando il valore delle quote secondo la probabilit\u00e0 che l'evento accada.\nLe quote indicate per un evento di solito sono fissate a priori precedentemente all'evento ma di solito esse fluttuano in base all'entit\u00e0 delle puntate che vengono effettuate. Questo articolo tratta del primo caso, per il secondo guardare la pagina scommessa al totalizzatore.\n\u00c8 importante comprendere la correlazione fra quote e probabilit\u00e0 effettive. Ossia, le quote di \"a-b\" (anche scritto come \"a/b\") rappresentano le probabilit\u00e0 relative di \"b/(a+b)\", per esempio 6-4 (6 a 4) \u00e8 4/(6+4) = 4/10 = 0,4 (o 40%). Una probabilit\u00e0 relativa di \"x\" rappresenta le quote di \"(1-x)/x\", per esempio 0,2 \u00e8 (1-0,2)/0,2 = 0,8/0,2 = 4/1 (4-1). Nel leggere le quote, \"a-b\" significa che pagando all'allibratore una quantit\u00e0 \"b\" vincendo si otterr\u00e0 una quota \"a\" pi\u00f9 ovviamente la restituzione della quota \"b\" pagata per un totale di \"a+b\".\nL'overround si calcola sommando le percentuali e sottraendo 100 a quel valore.\nEsempi.\nConsiderando una partita di calcio (l'evento) in cui i tre risultati possono essere \"vittoria in casa\", \"pareggio\" o \"vittoria ospiti\" le seguenti quote potrebbero essere scritte per rappresentare l'eventualit\u00e0 reale che gli eventi accadano:\nQueste quote possono essere rappresentate anche come probabilit\u00e0 reali (o come percentuali) come segue:\nSommando le percentuali si ottiene un totale di 100%, detto \"fair book\". L'allibratore per\u00f2 per avere sempre dei profitti abbasser\u00e0 le quote. Consideriamo con l'esempio di prima il modello pi\u00f9 semplice di riduzione, mantenendo le quote proporzionali alle probabilit\u00e0 (3:2:1):\nSommando queste percentuali si ottiene un book di 120%. Quel 20% in pi\u00f9 rappresenta l\"'overround\"&lt;ref name=\"newsid126/130\"&gt;Sidney 2003, p.126-130&lt;/ref&gt; o anche \"margine del bookmaker\". Esso rappresenta il margine di guadagno dell'allibratore. Quindi idealmente, se un allibratore accetta quote per un totale di 120 \u20ac, egli pagher\u00e0 solamente 100 \u20ac quote da restituire comprese. Esaminiamo come avverr\u00e0 ci\u00f2:\nTotale delle puntate ricevute dall'allibratore: 120 \u20ac, valore massimo da sborsare al vincitore: 100\u00a0\u20ac indipendentemente dal risultato. Questi 20 \u20ac guadagnati rappresentano il 16\u00b2\u20443 % del totale puntato (20 \u00d7 100/120). Nella realt\u00e0 i bookmaker usano sistemi diversi per ridurre le quote, molto pi\u00f9 sofisticati di questa situazione ideale.\nOverround su scommesse multiple.\nQuando il giocatore punta su pi\u00f9 di un evento, l'overround dei vari book si somma a suo danno influendo negativamente sul ricavato del giocatore, diminuendolo rispetto alla vincita teorica garantita dalle probabilit\u00e0 reali. Per spiegare il concetto, prendiamo ad esempio una scommessa doppia sul vincitore di due match di tennis.\nNel match 1 si sfidano i giocatori A e B. Entrambi hanno le stesse probabilit\u00e0 di vincere. La situazione \u00e8 la stessa nel match 2 fra C e D. Se ci fosse un fair book (book del 100%) in ognuno dei due, ad ogni scommettitore sarebbe garantita una quota a paro (1-1). Per avere comunque un margine di overround i bookmaker offrirebbero quote come 5-6 su ognuno dei due giocatori di ognuno dei due match. Il risultato del book dei match \u00e8 del 109.09..%, calcolato con 100 \u00d7 (6\u204411 + 6\u204411) quindi 9.09% di overround.\nCi sono quattro possibili uscite su una scommessa combinata su questi match: AC, AD, BC o BD. Poich\u00e9 ciascuno dei risultati di questo esempio \u00e8 stato scelto per assicurare che siano equiprobabili si pu\u00f2 dedurre che la probabilit\u00e0 di ogni risultato \u00e8 di 1/4 o 0,25 e che le quote per ciascuna possibilit\u00e0 \u00e8 3-1 (o 3/1). Quindi ad esempio una puntata di 100 unit\u00e0 su qualsiasi uscita, in caso di vincita frutterebbe 100 \u00d7 (3/1 + 1) = 400 unit\u00e0.\nDa ci\u00f2 si deduce che la potenziale vincita di una possibilit\u00e0 \u00e8 pari alla puntata moltiplicata per (quota+1) di ogni possibile uscita. Quindi se ogni vincitore \u00e8 quotato 5/6 (per aumentare l'overround) e la puntata \u00e8 di 100 unit\u00e0, la possibile vittoria sulla scommessa combinata \u00e8 di 100 \u00d7 (5/6 + 1) \u00d7 (5/6 + 1) = 336,11... unit\u00e0, che tradotto in quota diventa 3,3611-1 che \u00e8 molto pi\u00f9 bassa del reale 3-1. Una quota di 2.3611-1 rappresenta una percentuale del 29.752% (100/3.3611). Sommando tutte le percentuali si ottiene un book totale del 119.01%.\nIn generale, l'overround combinato su una scommessa doppia (OD), espresso come percentuale, \u00e8 calcolato dai book individuali \"B\"1 e \"B\"2, espressi in decimali, con OD = \"B\"1 \u00d7 \"B\"2 \u00d7 100 \u2212 100. nell'esempio abbiamo OD = 1.0909 \u00d7 1.0909 \u00d7 100 \u2212 100 = 19.01%. Cos\u00ec l'overround \u00e8 poco pi\u00f9 che raddoppiato dalla combinazione di due scommesse singole in una doppia e questo \u00e8 il motivo per cui gli allibratori offrono spesso bonus sulle scommesse multiple. Matematicamente si scrive che per ogni scommessa da due a \"i\" selezioni, la percentuale di overround dei book combinati \"B\"1, \"B\"2, ..., \"Bi\" dati in decimali \u00e8 \"B\"1 \u00d7 \"B\"2 \u00d7 ... \u00d7 \"Bi\" \u00d7 100 \u2212 100."}
{"id": "5962113", "revid": "287204", "url": "https://it.wikipedia.org/wiki?curid=5962113", "title": "Eisaku Sato", "text": ""}
{"id": "5962133", "revid": "287204", "url": "https://it.wikipedia.org/wiki?curid=5962133", "title": "Zenko Suzuki", "text": ""}
{"id": "5962134", "revid": "228587", "url": "https://it.wikipedia.org/wiki?curid=5962134", "title": "Freemake Video Downloader", "text": "Freemake Video Downloader \u00e8 un Gestore di download freeware sviluppato da Ellora Assets Corporation. Il programma \u00e8 progettato per scaricare video FLV, MP4 e in formati WebM o 3GP incorporati in qualsiasi sito web (inclusi, tra tutti, YouTube, Facebook, Dailymotion, Vimeo, Veoh e Metacafe). Dalla schermata del software \u00e8 possibile scegliere il formato e la qualit\u00e0 del video da un elenco che fornisce tutte le qualit\u00e0 video disponibili per il download ed \u00e8 in grado di convertire i video scaricati in diversi formati, inclusi i formati progettati per i dispositivi mobili iPod, iPhone, PlayStation, e Android.\nCaratteristiche.\nFreemake Video Downloader permette di scaricare video caricati online su portali come YouTube, Facebook, Google Video, Vevo, MTV Music, Dailymotion, Vimeo, Veoh, Break, Stupidvideos, Liveleak, Photobucket, MyVideo.de, e Nicovideo.jp. Il programma permette di scaricare video con risoluzione 4096p, 1080p, 720p, 480p, 360p, e 240p . Il programma permette di scaricare video privati dal proprio account Facebook, inserendo le credenziali del social network nel programma. \u00c8 possibile utilizzare Freemake Video Downloader con l'uso dei server proxy, opzione inclusa nel programma.\nVersione 2.0.\nLa versione 2.0 \u00e8 un aggiornamento importante che integra il supporto dei video da Hulu, ComedyCentral, SouthParkStudios, e dai siti web di MTV. Il software aggiunge anche la possibilit\u00e0 di estrarre le tracce audio dai video e permette di convertire video in pi\u00f9 formati video e audio, anche per dispositivi multimediali. La versione 2.1 resa disponibile nel marzo 2011 contiene una serie di nuove caratteristiche, tra cui la modalit\u00e0 di controllo parentale cos\u00ec da bloccare il download da siti per adulti.\nOpenCandy.\nIl programma di installazione per Windows usa OpenCandy, un software per la pubblicit\u00e0. OpenCandy \u00e8 considerato come adware e non \u00e8 necessario per Freemake, pertanto \u00e8 consigliabile non installarlo."}
{"id": "5962135", "revid": "785863", "url": "https://it.wikipedia.org/wiki?curid=5962135", "title": "Tutte le spose sono belle", "text": ""}
{"id": "5962138", "revid": "287204", "url": "https://it.wikipedia.org/wiki?curid=5962138", "title": "Delta Ethniki 1999-2000", "text": "La Delta Ethniki 1999-2000 \u00e8 la 18\u00aa edizione del campionato greco di calcio di quarto livello.\nGruppo 1.\nClassifica.\nLegenda:\nGruppo 2.\nClassifica.\nLegenda:\nGruppo 3.\nClassifica.\nLegenda:\nGruppo 4.\nClassifica.\nLegenda:"}
{"id": "5962139", "revid": "287204", "url": "https://it.wikipedia.org/wiki?curid=5962139", "title": "Masayoshi Ito", "text": ""}
{"id": "5962143", "revid": "1543377", "url": "https://it.wikipedia.org/wiki?curid=5962143", "title": "Ty ne takoj", "text": "Ty ne takoj (, \"Non sei cos\u00ec\") \u00e8 il singolo di debutto della cantante russa Julianna Karaulova, pubblicato il 3 maggio 2015 su etichetta discografica Zion Music. Il brano \u00e8 accompagnato da un video musicale girato a Roma. \"Ty ne takoj\" \u00e8 inclusa nell'album di debutto di Julianna, \"\u010cuvstvo Ju\".\nIl singolo ha raggiunto il primo posto della classifica radiofonica russa, mantenendo la posizione per due settimane non consecutive, e il quarantesimo posto della classifica radiofonica ucraina. \"Ty ne takoj\" \u00e8 stato il dodicesimo singolo pi\u00f9 venduto in Russia nel 2015 e il diciassettesimo brano pi\u00f9 mandato in radio dell'anno."}
{"id": "5962145", "revid": "1573940", "url": "https://it.wikipedia.org/wiki?curid=5962145", "title": "Ch'juston", "text": "Ch'juston (, \"Houston\") \u00e8 il secondo singolo della cantante russa Julianna Karaulova, pubblicato il 12 novembre 2015 su etichetta discografica Zion Music. \"Ch'juston\" \u00e8 inclusa nell'album di debutto di Julianna, \"\u010cuvstvo Ju\".\nIl singolo ha raggiunto il quarantasettesimo posto della classifica radiofonica russa e il trecentotrentunesimo posto della classifica radiofonica ucraina."}
{"id": "5962147", "revid": "767487", "url": "https://it.wikipedia.org/wiki?curid=5962147", "title": "Vneorbitnye", "text": "Vneorbitnye (, \"Oltre l'orbita\") \u00e8 il terzo singolo della cantante russa Julianna Karaulova, pubblicato il 9 dicembre 2015 su etichetta discografica Zion Music. \"Vneorbitnye\" \u00e8 inclusa nell'album di debutto di Julianna, \"\u010cuvstvo Ju\".\nIl singolo ha raggiunto il nono posto della classifica radiofonica russa e il centotrentottesimo posto della classifica radiofonica ucraina."}
{"id": "5962149", "revid": "729019", "url": "https://it.wikipedia.org/wiki?curid=5962149", "title": "S\u00e1enz Pe\u00f1a", "text": "S\u00e1enz Pe\u00f1a \u00e8 una stazione della linea A della metropolitana di Buenos Aires.\nLa stazione \u00e8 dedicata a Luis S\u00e1enz Pe\u00f1a, Presidente dell'Argentina tra il 1892 e il 1895.\nStoria.\nLa stazione \u00e8 stata inaugurata il 1\u00ba dicembre 1913 con il primo tratto della linea.\nNel 1997 la stazione \u00e8 stata dichiarata monumento storico nazionale.\nLa stazione \u00e8 stata restaurata e ammodernata nel periodo 2007-2008, rispettando comunque il disegno originale.\nInterscambi.\nNelle vicinanze della stazione effettuano fermata diverse linee di autobus urbani ed interurbani.\nServizi.\nLa stazione dispone di:"}
{"id": "5962151", "revid": "287204", "url": "https://it.wikipedia.org/wiki?curid=5962151", "title": "Uchida Kosai", "text": ""}
{"id": "5962161", "revid": "110157", "url": "https://it.wikipedia.org/wiki?curid=5962161", "title": "European Champions Cup 2016", "text": "La European Champions Cup 2016 \u00e8 stata la 53\u00aa edizione della massima competizione europea per club di baseball.\nFormula.\nIl format della competizione, rispetto alle edizioni precedenti, cambia. Il torneo infatti si gioca tutto nell'arco della stessa settimana, in due sedi vicine tra loro, con due gironi da quattro squadre ciascuno. Le prime due classificate di ciascun girone si scontrano in una partita secca, che sancisce la squadra avente diritto a prendere parte alla serie finale.\nLe partite del girone A vengono giocate prevalentemente a San Marino, quelle del girone B a Rimini. I due club padroni di casa giocano la fase a gironi sempre nei loro rispettivi impianti.\nLa nazione della squadra peggio classificata perder\u00e0 un posto nell'edizione successiva con un declassamento in Coppa CEB. Per evitare questo piazzamento, le squadre che non si sono qualificate per le semifinali si sfidano tra di loro in appositi spareggi salvezza.\nFinali.\nPlay-out 7\u00ba-8\u00ba posto.\nLa Repubblica Ceca perde il diritto di essere rappresentata nella prossima European Champions Cup per effetto dell'8\u00ba posto finale."}
{"id": "5962162", "revid": "659058", "url": "https://it.wikipedia.org/wiki?curid=5962162", "title": "Legion\u00e4re Regensburg", "text": ""}
{"id": "5962171", "revid": "767487", "url": "https://it.wikipedia.org/wiki?curid=5962171", "title": "Spy Papa", "text": "Spy Papa (Hangul: \uc2a4\ud30c\uc774 \ud30c\ud30c, latinizzazione riveduta: \"Seupa-i Papa\"), \u00e8 un film del 2011 scritto e diretto da Han Seung-ryong, inedito in Italia.\nTrama.\nLee Man-ho, un insospettabile padre di famiglia che vive in Corea del Nord, \u00e8 in realt\u00e0 una spia. Di giorno lavora come copertura in una lavanderia, di notte decodifica codici e invia informazioni alle spie della Corea del Sud, per rovesciare il regime della Corea del Nord. Dopo quattordici anni la figlia di Lee Man-ho, Soon-bok, viene per\u00f2 a conoscenza delle attivit\u00e0 segrete del padre.\nDistribuzione.\nIn Corea del Sud, il film \u00e8 stato proiettato per la prima volta il 27 ottobre 2011."}
{"id": "5962172", "revid": "97586809", "url": "https://it.wikipedia.org/wiki?curid=5962172", "title": "XVII Cippo Miliare della Via Traiana Nova", "text": "Il XVII cippo miliare della Via Traiana Nova costituisce uno dei pochi ritrovamenti che permettono di ricostruire il tracciato di questa importante via, voluta dall'Imperatore Traiano nel 108 d.C., per collegare Bolsena (Volsinii Novi) ai confini del territorio di Chiusi (Clusium).\nIl miliare fu rinvenuto da alcuni coloni di Fabro, Nicola Fuccello, Raffaello Dragoni e Mariano Sacco,526 metri a nord-ovest del podere Polvento, in un luogo all'epoca proprieta' della parrocchia di S. Martino di Fabro. \nIl miliare oggi \u00e8 conservato all'interno del portico del Museo dell'Opera del Duomo di Orvieto.\nDescrizione.\nIl miliare \u00e8 un cilindro monolitico di travertino, rastremantesi verso l'altro, ed ha un'altezza di 160 cm. Poggia su una base quadrangolare di dimensioni 31x57x58 cm. Sulla sua superficie sono presenti tre iscrizioni. \nLa prima iscrizione.\nLa prima iscrizione \u00e8 databile al 108 d.C., momento in cui fu aperta la strada. In essa \u00e8 riportato: il nome dell'imperatore Traiano ed il percorso della strada, da Volsinii Novi ai \"fines Clusinorum\", i confini dell'ager chiusino e il miliare corrispondente, ossia il 17\u00b0. \nIMP. CAES./DIVI NERVAE F./ NERVA TRAIANUS/ AUG. GERM. DACIC./ PONT. MAX. TRIB. P. XII/ IMP. VI CO.S. V P P/ VIAM NOVAM TRAIAN. A VOLSINI AD FINES/ CLUSINORUM FECIT/ XVII\nLa seconda iscrizione.\nLa seconda iscrizione \u00e8 databile al 305-306 d.C., periodo successivo all'instaurazione della Tetrarchia. In essa, infatti, sono citati Costanzo Cloro e Galerio Massimiano Augusti, Diocleziano e Massimino Augusti Anziani, e Severo (il cui nome \u00e8 stato cancellato) e Massimiano Daia Nobili Cesari.\nDDD NNN/ COSTANTIUS ET [GALERIUS?] MAXIMIANUS/ AUG. ET/ DIOCLETIANUS/ ET MAXIMIANUS/ SEN. AUG. ET/ [SEVERUS ET] MAXIMINUS/ NOB. CAES. ET/ [...] S/ MIL XVII\nLa terza iscrizione.\nLa terza iscrizione, invece, riporta unicamente il nome di Costantino, definito dalla formula \u201ccreato per il bene del genere umano\u201d, che testimonia la presa del potere assoluto da parte dell'imperatore e la connotazione cristiana universale del messaggio.\nBONO/ GENERIS HUMANI/ CREATI/ IMP. D N/ COSTANTINI/ /PERPETUI/ SEMPER/ AUG. XVII"}
{"id": "5962174", "revid": "290948", "url": "https://it.wikipedia.org/wiki?curid=5962174", "title": "Aragosta (colore)", "text": ""}
{"id": "5962176", "revid": "481666", "url": "https://it.wikipedia.org/wiki?curid=5962176", "title": "La taverna dei 7 peccati", "text": ""}
{"id": "5962178", "revid": "767487", "url": "https://it.wikipedia.org/wiki?curid=5962178", "title": "Assomada", "text": "Assomada \u00e8 una cittadina dello stato-arcipelago di Capo Verde, capoluogo della Contea di Santa Catarina. Si trova sull'isola di Santiago, appartenente al gruppo delle isole Sotavento."}
{"id": "5962182", "revid": "110157", "url": "https://it.wikipedia.org/wiki?curid=5962182", "title": "Coppa delle Coppe 1991-1992 (hockey su pista)", "text": "La Coppa delle Coppe 1991-1992 \u00e8 stata la 16\u00aa edizione dell'omonima competizione europea di hockey su pista riservata alle squadre di club. Il torneo ha avuto inizio il 28 febbraio e si \u00e8 concluso il 23 maggio 1992. Il titolo \u00e8 stato conquistato dagli italiani del per la seconda volta nella loro storia sconfiggendo in finale gli spagnoli del . In quanto squadra vincitrice, il Roller Monza ha ottenuto anche il diritto di partecipare alla Supercoppa d'Europa."}
{"id": "5962193", "revid": "15756", "url": "https://it.wikipedia.org/wiki?curid=5962193", "title": "Reattore nucleare a metallo liquido", "text": "Un reattore nucleare raffreddato a metallo liquido, reattore veloce a metallo liquido o LMFR (\"Liquid Metal Cooled Reactor\") \u00e8 un tipo avanzato di reattore nucleare in cui il fluido refrigerante primario \u00e8 un metallo liquido. Questi sono stati utilizzati perlopi\u00f9 nei sottomarini nucleari, ma sono anche stati ampiamente studiati per applicazioni nella generazione di energia.\nPoich\u00e9 i refrigeranti metallici hanno una densit\u00e0 molto superiore dell'acqua, utilizzata nella maggior parte dei progetti di reattori, essi rimuovono il calore pi\u00f9 rapidamente e consentono densit\u00e0 di potenza molto pi\u00f9 elevata. Questo li rende utili in situazioni in cui le dimensioni e il peso sono fondamentali, come sulle navi e nei sottomarini. Per migliorare il raffreddamento con acqua, la maggior parte dei reattori sfruttano la pressurizzazione per innalzare il suo punto di ebollizione, che presentano problemi di sicurezza e di manutenzione che nei LMFR non vi sono. Inoltre, l'alta temperatura del metallo liquido pu\u00f2 essere utilizzata per produrre vapore a temperatura superiore rispetto a un reattore raffreddato ad acqua, portando ad una maggiore efficienza termodinamica. Questo li rende buoni per migliorare la potenza nelle centrali nucleari convenzionali.\nI metalli liquidi, essendo elettricamente altamente conduttivi, possono essere spostati da pompe elettromagnetiche. Gli svantaggi includono difficolt\u00e0 associate con l'ispezione e la riparazione di un reattore immerso nel metallo fuso liquido opaco, a seconda della scelta del metallo, pericolo di incendi causati dall'alcalinit\u00e0 dei metalli, e la corrosione e/o la produzione di prodotti di decadimento radioattivi possono essere un problema.\nDesign.\nIn pratica, tutti quelli raffreddati con il metallo liquido sono reattori a neutroni veloci, e fino ad oggi i reattori a neutroni veloci pi\u00f9 comuni sono raffreddati a metallo liquido autofertilizzanti veloci (LMFBRs), o unit\u00e0 di propulsione navale. I metalli liquidi utilizzati in genere hanno bisogno di buone caratteristiche di trasferimento di calore. Il nocciolo di un reattore a neutroni veloci tende a generare molto calore in un piccolo spazio rispetto a reattori di altre classi, anche pi\u00f9 grandi. Un basso assorbimento di neutroni \u00e8 desiderabile in qualsiasi refrigerante del reattore, ma soprattutto \u00e8 importante per un reattore veloce, il risparmio di neutroni di un reattore veloce \u00e8 uno dei suoi principali vantaggi. Dal momento che i neutroni lenti sono pi\u00f9 facilmente assorbibili, il liquido di raffreddamento dovrebbe idealmente avere una bassa moderazione dei neutroni. \u00c8 anche importante che il refrigerante non provochi eccessiva corrosione dei materiali strutturali, e che i suoi punti di fusione e di ebollizione siano adatti alla temperatura di esercizio del reattore.\nIdealmente il refrigerante non dovrebbe mai bollire, cosa che renderebbe pi\u00f9 probabile la sua fuoriuscita dal sistema, risultante in un incidente di perdita di refrigerante. Viceversa, se il refrigerante pu\u00f2 essere non va in ebollizione questo permette alla pressione nel sistema di raffreddamento di rimanere a livelli neutrali, e questo riduce drasticamente la probabilit\u00e0 di un incidente. Alcuni disegni prevedono l'immergere l'intero reattore e gli scambiatori di calore in una pozza di liquido di raffreddamento, eliminando virtualmente il rischio che il raffreddamento dell'anello interno ceda.\nPropriet\u00e0 dei refrigeranti.\nMentre l'acqua pressurizzata potrebbe teoricamente essere utilizzata in un reattore veloce, tende a rallentare i neutroni e assorbirli, ci\u00f2 limita la quantit\u00e0 di acqua che pu\u00f2 essere fatta fluire attraverso il nocciolo del reattore, e poich\u00e9 i reattori veloci hanno una densit\u00e0 di potenza pi\u00f9 elevata si preferisce usare i metalli liquidi. Il punto di ebollizione dell'acqua \u00e8 molto pi\u00f9 basso rispetto alla maggior parte dei metalli esistenti, e il sistema di raffreddamento pu\u00f2 essere mantenuto ad alta pressione per raffreddare pi\u00f9 efficacemente il nucleo.\nMercurio.\n\"Clementine\" fu il primo reattore nucleare ad essere refrigerato con il mercurio, pensato per essere la scelta ovvia poich\u00e9 \u00e8 liquido a temperatura ambiente. Tuttavia, a causa di inconvenienti, tra cui elevata tossicit\u00e0, elevata tensione di vapore gi\u00e0 a temperatura ambiente, basso punto di ebollizione, producendo fumi nocivi quando riscaldato, conduttivit\u00e0 termica relativamente bassa, e di elevata cattura neutronica, \u00e8 caduto in disuso.\nSodio e NaK.\nIl Sodio e il NaK (una lega sodio-potassio eutettica) non corrodono acciaio in modo significativo e sono compatibili con molti combustibili nucleari, consentendo un'ampia scelta di materiali strutturali. Essi, tuttavia, si infiammano spontaneamente al contatto con l'aria e reagiscono violentemente con l'acqua, e producono gas di idrogeno. Questo \u00e8 stato il caso della Centrale nucleare di Monju, in un incidente del 1995, quando scoppi\u00f2 un incendio. La sua attivazione neutronica provoca che questi liquidi diventino intensamente radioattivi durante il funzionamento, sebbene l'emivita \u00e8 breve e quindi la loro radioattivit\u00e0 non pone un ulteriore preoccupazione nello smaltimento.\nPiombo.\nIl Piombo ha delle propriet\u00e0 eccellenti di cattura neutronica (riflessione, a basso assorbimento) ed \u00e8 uno scudo molto potente contro i raggi gamma. Il punto di ebollizione pi\u00f9 elevato del piombo fornisce molti vantaggi di sicurezza in quanto pu\u00f2 raffreddare il reattore in modo efficiente anche se raggiunge diverse centinaia di gradi centigradi sopra condizioni operative normali. Tuttavia, poich\u00e9 il piombo ha un punto di fusione elevato ed una elevata tensione di vapore, \u00e8 difficile rifornire un reattore raffreddato al piombo. Il punto di fusione pu\u00f2 essere abbassato con lega piombo-bismuto, ma questa \u00e8 altamente corrosiva per la maggior parte dei metalli utilizzati per materiali strutturali.\nStagno.\nSebbene lo stagno fino ad oggi non \u00e8 utilizzato come refrigerante per reattori perch\u00e9 costruisce una crosta, pu\u00f2 essere un ulteriore refrigerante o di contenimento di disastri nucleari o incidenti con perdita di refrigerante. Il Mercurio e piombo - utilizzati nel disastro di Chernobyl [6] - sono altamente velenosi e il sodio \u00e8 altamente infiammabile, mentre l'acqua evapora o scorre via, portando con s\u00e9 sostanze radioattive provoca contaminazioni [e gravi incidenti\nUlteriori vantaggi dello stagno sono il punto di ebollizione elevato e la capacit\u00e0 di costruire una crosta, che aiuta a coprire le perdite velenosi e mantiene il refrigerante dentro al reattore. Lo stagno rende inutilizzabile il reattore nelle normali operazioni. \u00c8 stato testato dai ricercatori ucraini ed \u00e8 stato proposto di convertire i reattori ad acqua bollente del disastro nucleare di Fukushima Daiichi in reattori raffreddati a stagno liquido.\nUtilizzi per la propulsione nautica.\nSottomarini.\nIl sottomarino sovietico K-27 (Classe November) e tutti i sette sottomarini di Classe Alfa reattori impiegavano reattori con metallo liquido (VT-1 reattori in K-27; BM-40A e OK-550 reattori in altri). Entrambe le marine sovietica e statunitense in precedenza avevano costruito sottomarini d'attacco prototipi utilizzando propulsori LMFR.\nIl secondo sottomarino nucleare, lo USS Seawolf (SSN-575) era l'unico sottomarino avente una centrale nucleare raffreddata al sodio. \u00c8 stato commissionato nel 1957, ma aveva le perdite nei surriscaldatori, che sono stati bypassati. Al fine di standardizzare i reattori della flotta, il reattore raffreddato a sodio del sottomarino \u00e8 stato rimosso a partire nel 1958 e sostituito con un reattore ad acqua pressurizzata.\nAerei nucleari.\nReattori raffreddati al metallo liquido sono stati studiati da Pratt &amp; Whitney destinati ad aeromobili nucleari come parte del programma Aircraft Nuclear Propulsion.\nImpiego nelle centrali nucleari.\nL'Esperimento del Reattore al Sodio era un reattore nucleare sperimentale al sodio raffreddato situato in una sezione del campo Santa Susana, allora gestito dalla divisione Atomics International della North American Aviation. Nel mese di luglio 1959, il reattore sperimentale di sodio ha subito un grave incidente che ha coinvolto la fusione parziale di 13 su 43 elementi di combustibile e un significativo rilascio di gas radioattivo. Il reattore \u00e8 stato riparato ed \u00e8 tornato in servizio nel settembre del 1960 e ha concluso il funzionamento nel 1964. Il reattore ha prodotto un totale di 37\u00a0GW-h di energia elettrica.\nIl Fermi 1, nella contea di Monroe, Michigan, era un reattore sperimentale autofertilizzante veloce raffreddato a sodio che ha operato dal 1963 al 1972. Ha subito una fusione nucleare parziale nel 1963 ed \u00e8 stato dismesso nel 1975.\nA Dounreay (contea di Caithness), nell'estremo nord della Scozia, l'Autorit\u00e0 per l'energia atomica del Regno Unito (UKAEA) ha attivato il reattore veloce di Dounreay (DFR), utilizzando il NaK come refrigerante, dal 1959 al 1977, esportando pi\u00f9 di 600\u00a0GW-h di energia elettrica in quel periodo. \u00c8 stato costruito nello stesso sito dal PFR, il Reattore Veloce Prototipo, che ha operato 1974-1994 e ha utilizzato sodio liquido come refrigerante.\nIl reattore sovietico BN-600 \u00e8 raffreddato di sodio. Le centrali nucleari BN-350 e la statunitense EBR-II sono state raffreddate al sodio. EBR-I utilizzava una lega di metallo liquido, il NaK, per il raffreddamento. Il NaK \u00e8 liquido a temperatura ambiente. il raffreddamento a metallo liquido \u00e8 utilizzato anche nella maggior parte dei reattori a neutroni veloci compresi i reattori autofertilizzanti veloci come il Fast Reactor Integrale.\nUna combinazione tra il metallo liquido raffreddato reattore ed il reattore sale fuso risulta nel progetto del Reattore al Doppio Fluido\nAlcuni studi sui reattori di quarta generazione sono raffreddati al metallo liquido, come:"}
{"id": "5962206", "revid": "287204", "url": "https://it.wikipedia.org/wiki?curid=5962206", "title": "Itcho Ito", "text": ""}
{"id": "5962230", "revid": "767487", "url": "https://it.wikipedia.org/wiki?curid=5962230", "title": "The Do-Over", "text": "The Do-Over \u00e8 un film commedia statunitense del 2016 diretto da Steven Brill, scritto da Kevin Barnett e Chris Pappas. Inoltre nel film sono presenti volti noti come Adam Sandler e David Spade. Questo film \u00e8 il secondo dei quattro film stipulati in un contratto tra Sandler e Netflix. Il film \u00e8 stato distribuito in tutto il mondo su Netflix, il 27 maggio 2016.\nTrama.\nMax incontra un suo vecchio amico ad un riunione di classe del loro liceo, Charlie McMillan, un signore di mezz'et\u00e0 sposato con due figliastri e direttore di banca con una vita monotona e noiosa. Riallacciati i rapporti, durante un giro in barca Max inscena la loro morte e, d'accordo con Charlie, assumono le identit\u00e0 di due persone morte e i cui cadaveri non sono mai stati reclamati (persino indossando i loro piercing e gioielli e copiando i loro tatuaggi), andando a vivere a Porto Rico per poter vivere una vita senza preoccupazioni. Purtroppo per loro, le due persone di cui hanno assunto l'identit\u00e0, erano dei super-ricercati dell'FBI e quando un pericoloso sicario tedesco e un silenzioso agente cominciano a perseguitarli, decidono di scoprire di pi\u00f9 sulle persone che fingono di essere, rimanendo invischiati in segreti industriali, scoperte farmaceutiche rivoluzionarie e una vedova doppiogiochista."}
{"id": "5962234", "revid": "599013", "url": "https://it.wikipedia.org/wiki?curid=5962234", "title": "Johnny Lockett", "text": "Carriera.\nLa sua carriera nel mondo del motociclismo \u00e8 iniziata nel periodo tra le due guerre mondiali, appare gi\u00e0 nelle classifiche del Tourist Trophy a partire dal 1936.\nHa partecipato alle gare del motomondiale fin dalla prima gara, il Tourist Trophy 1949 dove ha ottenuto il secondo posto nella classe 500 e il settimo in quella della classe 350. In quel mondiale e nei due successivi ha ottenuto altri sette piazzamenti sul podio.\nIn seguito ha partecipato anche ad alcune gare automobilistiche di durata come la 24 Ore di Le Mans"}
{"id": "5962236", "revid": "6923", "url": "https://it.wikipedia.org/wiki?curid=5962236", "title": "John Lockett", "text": ""}
{"id": "5962240", "revid": "478814", "url": "https://it.wikipedia.org/wiki?curid=5962240", "title": "Ch\u00edo", "text": "Ch\u00edo \u00e8 un quartiere del comune di Gu\u00eda de Isora (Tenerife) di 2.251 abitanti situato nella comunit\u00e0 autonoma delle Canarie.\nGeografia.\nCh\u00edo \u00e8 il quartiere principale nel nord-ovest di Gu\u00eda de Isora; situato a 680 m s.l.m., al centro di una vasta piattaforma carsica a tre chilometri dal centro della citt\u00e0 di Gu\u00eda de Isora. Alcal\u00e1 si trov\u00e0 nella zona costiera: a nord di Ch\u00edo, \u00e8 situata la citt\u00e0 di Tamaimo, appartenente al comune di Santiago del Teide."}
{"id": "5962243", "revid": "599013", "url": "https://it.wikipedia.org/wiki?curid=5962243", "title": "Franz-Peter Hofmeister", "text": "Biografia.\nNel 1971, pochi giorni dopo aver compiuto vent'anni, si mise in luce conquistando la medaglia d'argento sui 200 metri ai campionati europei alle spalle del sovietico Valerij Borzov e precedendo di un centesimo di secondo il tedesco orientale J\u00f6rg Pfeifer. Passato ai 400 metri, alle Olimpiadi di corse in prima frazione con il quartetto tedesco occidentale che si aggiudic\u00f2 la medaglia di bronzo nella staffetta 4\u00d7400. Due anni dopo, ai campionati europei del 1978, centr\u00f2 la doppietta vincendo sia la gara individuale sui 400 metri che la staffetta 4\u00d7400.\nAl suo palmar\u00e8s vanno aggiunti nove titoli nazionali outdoor e otto indoor."}
{"id": "5962248", "revid": "729019", "url": "https://it.wikipedia.org/wiki?curid=5962248", "title": "Stanley Cup 2016", "text": "La finale della Stanley Cup 2016 \u00e8 stata una serie al meglio delle sette gare che ha determinato il campione della National Hockey League per la stagione 2015-16. Questa \u00e8 la 123\u00aa edizione della Stanley Cup. Al termine dei playoff i Pittsburgh Penguins, campioni della Eastern Conference, sfidarono i San Jose Sharks, vincitori della Western Conference. La serie inizi\u00f2 il 30 maggio per poi concludersi eventualmente il 15 giugno. Il titolo della Stanley Cup fu vinto da parte dei Penguins per 4 a 2. I Penguins vinsero la loro quarta Stanley Cup, la prima dopo quella del 2009. Il capitano di Pittsburgh Sidney Crosby fu premiato con il Conn Smythe Trophy come miglior giocatore dei playoff.\nI Pittsburgh Penguins conquistarono il fattore campo per la serie finale grazie ai 104 punti ottenuti in stagione regolare, contro i 98 dei San Jose Sharks. Questa fu la prima serie di playoff in assoluto fra le due franchigie. Grazie alla qualificazione dei San Jose Sharks per la prima volta dai playoff del 2007 una squadra riusc\u00ec a fare il proprio esordio nella serie decisiva della Stanley Cup, e in quel caso furono gli Ottawa Senators sconfitti dagli Anaheim Ducks.\nI Penguins vinsero il titolo per la quarta volta e in tutte le circostanze ci\u00f2 avvenne in trasferta, inoltre stabilirono un record per non essere mai stati in svantaggio nel corso di tutta la serie finale.\nContendenti.\nPittsburgh Penguins.\nPer i Pittsburgh Penguins si tratta della quinta apparizione alle finali della Stanley Cup, la prima dopo la conquista del titolo avvenuta nella serie del 2009 e venticinque anni esatti dalla prima vittoria avvenuta nel 1991. Nelle ultime stagioni la formazione fu sconfitta nelle finali di Conference del 2013 dai Boston Bruins mentre sia nel 2014 che nel 2015 venne battuta dai New York Rangers.\nPittsburgh dopo un inizio di stagione travagliato e un cambio di allenatore concluse la stagione regolare con 104 punti chiudendo al secondo posto della Metropolitan Division. Nel primo turno dei playoff i Penguins eliminarono proprio i New York Rangers per 4-1, nel secondo turno invece sconfissero per 4-2 i Washington Capitals mentre infine nelle finali della Eastern Conference i Penguins ebbero la meglio sui Tampa Bay Lightning per 4-3 vincendo cos\u00ec il quinto titolo di Conference nella loro storia.\nSan Jose Sharks.\nPer i San Jose Sharks, franchigia nata nel 1990, si tratta della prima apparizione assoluta alle finali della Stanley Cup dopo aver perso per tre volte la finale della Western Conference nel 2004, nel 2010 e nel 2011.\nSan Jose concluse la stagione regolare al terzo posto della Pacific Division con 98 punti. Al primo turno dei playoff sconfissero i rivali dei Los Angeles Kings per 4-1, mentre nel secondo turno superarono i Nashville Predators sconfiggendoli per 4-3. Infine nella finale della Western Conference eliminarono i St. Louis Blues vincendo la serie 4-2."}
{"id": "5962259", "revid": "1833487", "url": "https://it.wikipedia.org/wiki?curid=5962259", "title": "Bartolomeo Agricola", "text": "E venerato come venerabile dalla chiesa cattolica.\nBiografia.\nNel 1580 a Roma, fu, per opera del cardinale Madruzzi di Trento, affidato alla guida spirituale del francescano Properzio Resta. Decise di ritornare nella cittadina natale per far abbracciare il cattolicesimo alla sua famiglia, ma, siccome la sua famiglia era calvinista, dovette fuggire per sfuggire ad un rogo a lui destinato preparato da un suo fratello. Durante la fuga, egli cadde, procurandosi una ferita che col passare del tempo divent\u00f2 una piaga dolorosa.\nAnd\u00f2 a Napoli, dove nel 1603 fu ordinato sacerdote, prendendosi cura dei carcerati e risolvendo i loro problemi. Nel 1618 o nel 1619 si ritir\u00f2 definitivamente in San Lorenzo Maggiore, diventando confessore all'Ospedale degli Incurabili di Napoli.\nBartolomeo mor\u00ec all'et\u00e0 di 61 anni, il 23 maggio 1621, nel Complesso degli Incurabili.\nCulto.\nI suoi confratelli trafugarono il corpo e lo tumularono nella Basilica di San Lorenzo Maggiore, precisimante nella cappella dell'Ecce Homo (ora dell'Annunziata), dove tuttora riposa.\nLa sua memoria litturgica cade il 23 maggio."}
{"id": "5962273", "revid": "124123", "url": "https://it.wikipedia.org/wiki?curid=5962273", "title": "Cyril Rootham", "text": "Biografia.\nI primi anni.\nCyril Bradley Rootham nacque nella citt\u00e0 di Bristol (Regno Unito). Era figlio di Daniel Wilberforce Rootham e Mary Rootham (nata Gimblett Evans). \nSuo padre era un insegnante di canto il cui alunni incluso Eva Turner e Clara Butt. Suo padre \u00e8 stato anche direttore musicale della Bristol Madrigal Society.\nCyril Rootham \u00e8 stato istruito a Bristol Grammar School."}
{"id": "5962275", "revid": "729019", "url": "https://it.wikipedia.org/wiki?curid=5962275", "title": "Avia BH-25", "text": "L'Avia BH-25 fu un aereo da trasporto passeggeri, monomotore e biplano, sviluppato dall'azienda aeronautica cecoslovacca Avia Akciov\u00e1 Spole\u010dnost Pro Pr\u016fmysl Leteck\u00fd negli anni venti.\nDestinato al mercato dell'aviazione civile, ottenendo anche un discreto successo commerciale con 12 esemplari costruiti di cui sei acquistati in Romania, venne realizzato in due versioni ben distinguibili dal diverso naso, il prototipo BH-25L che impiegava un Motore W18 raffreddato a liquido e la BH-25J avviata alla produzione in serie, equipaggiata con un motore radiale raffreddato ad aria.\nStoria del progetto.\nNei primi anni venti, l'incremento delle attivit\u00e0 delle compagnie aeree in Cecoslovacchia esortarono l'Avia ad avviare lo sviluppo di un nuovo modello dalla capacit\u00e0 tra i 5 e gli 8 posti a sedere da proporre sul mercato nazionale ed internazionale adatto ad operare voli passeggeri sulle rotte dell'Europa centrale.\nIl progetto, affidato alla supervisione dell'ingegnere Pavel Bene\u0161 con la collaborazione di Miroslav Hajn, era relativo ad un modello dall'aspetto convenzionale per l'epoca, un monomotore in configurazione traente con velatura biplana e carrello d'atterraggio fisso, con cabina di pilotaggio aperta a due posti affiancati e scompartimento per passeggeri e merci chiuso in fusoliera. In sede di progetto, al fine di soddisfare le differenti esigenze dei committenti, fu previsto di installare un castello motore in grado di accogliere sia un propulsore raffreddato a liquido che un motore radiale raffreddato ad aria, meno pesante e con costi di mantenimento pi\u00f9 contenuti.\nIl prototipo, equipaggiato con un Lorraine 12C, 18 cilindri a W raffreddato a liquido, venne presentato al pubblico nel 1927 in occasione dell'Air Show di Praga, manifestazione aeronautica che si svolse dal 4 al 16 giugno di quell'anno.\nImpiego operativo.\nNel corso del 1927 il prototipo BH-25\u010cLS fu utilizzato dalla compagnia \u010ceskoslovensk\u00e9 st\u00e1tn\u00ed aerolinie sulla linea aerea Berlino-Dresda-Praga-Vienna con esiti positivi. Ad esso seguirono sei velivoli della versione BH-25J (matricole da L-BABB a L-BABF) equipaggiati con il propulsore radiale Walter Jupiter IV da 330\u00a0kW. L'introduzione del nuovo pi\u00f9 leggero propulsore consent\u00ec una significativa riduzione del peso e l'aumento del carico utile a sei passeggeri. Nel maggio del 1929 si registr\u00f2 il primo incidente, quando il velivolo matricola L-BABD precipit\u00f2 in Germania, nelle vicinanze della citt\u00e0 di Kassel, e a causa di questo incidente il 7 giugno dello stesso anno il servizio fu annullato.\nNel corso del 1930 i rimanenti aerei ricevettero la nuova immatricolazione da OK-ABA-OK-ABF, e furono utilizzati prevalentemente sulla rotta Praga-Rotterdam. L'esemplare OK-ABC fu ceduto all'azienda Bata nel corso del 1931, mentre l'OK-ABF fu ceduto nel 1933 all'Aeroclub sportivo Vysoko\u0161kolsk\u00e9ho, venendo definitivamente radiato dal servizio il 14 ottobre dello stesso anno.\nL'impiego in Romania.\nNel corso del 1927 la compagnia rumena SNNA ordin\u00f2 sei esemplari della versione BH-25J equipaggiata con propulsore Gnome-Rh\u00f4ne Jupiter 9Ady erogante la potenza 330\u00a0kW. Per l'utilizzo in territorio rumeno il Ministero dei lavori pubblici assegn\u00f2 agli aerei le matricole L-BITA, -BIXA, -BIBI, -BOUI, -BOVA e -BENO, successivamente cambiate in C-RIBI, C-RITA, C-RIXA, C-ROIU, C-ROVA e C-RENO. I sei aerei furono utilizzati inizialmente sulla rotta carpatica da Bucarest a Cluj (ottobre-novembre 1928) successivamente prolungata a U\u017ehorod e Ko\u0161ice dopo la firma di un accordo di cooperazione con la compagnia \u010cSA. In seguito i motori Gnome-Rh\u00f4ne Jupiter 9Ady furono sostituiti dai meno potenti Armstrong Siddeley Jaguar 3A da 380\u00a0hp, e la tangenza massima fu ridotta da a metri, cos\u00ec come minore risult\u00f2 la velocit\u00e0 di crociera.\nNel 1930 la compagnia SSNA fu assorbita dalla LARES che immise in servizio i quattro rimanenti velivoli con l'immatricolazione CV-ANA, CV-ADI, CV-AVA e CV-AUP. Gli aerei rimasero in servizio fino al 1937 quando furono sostituiti dai pi\u00f9 moderni bimotori Lockheed L-10 Electra.\nEsemplari esistenti.\nUna copia dell'Avia BH-25J \u00e8 esposta presso il museo dell'aeroporto internazionale \"V\u00e1clav Havel\" di Praga."}
{"id": "5962278", "revid": "838137", "url": "https://it.wikipedia.org/wiki?curid=5962278", "title": "Felix Gm\u00fcr", "text": "Biografia.\nNasce il 7 giugno 1966 a Lucerna, in Svizzera.\n\u00c8 stato ordinato presbitero il 30 maggio 1999 per la Diocesi di Basilea, dalle mani di monsignor Kurt Koch, ordinario diocesano.\n\u00c8 vescovo di Basilea dal 23 novembre 2010. Succede al cardinale Kurt Koch, nominato presidente del Pontificio consiglio per la promozione dell'unit\u00e0 dei cristiani e della Commissione per i Rapporti Religiosi con l\u2019Ebraismo, che gli ha conferito l'ordinazione episcopale nella Chiesa di San Martino ad Olten il 16 gennaio dell'anno successivo. Co-consacranti sono Norbert Brunner, vescovo di Sion, e Robert Zollitsch, arcivescovo metropolita di Friburgo in Brisgovia.\nIl 2 settembre 2015 viene eletto vicepresidente della Conferenza dei Vescovi Svizzeri, entrando in carica il 1\u00ba gennaio successivo.\nGenealogia episcopale.\nLa genealogia episcopale \u00e8:"}
{"id": "5962279", "revid": "446353", "url": "https://it.wikipedia.org/wiki?curid=5962279", "title": "OK-550", "text": "L'OK-550 \u00e8 un reattore nucleare a fissione utilizzato per alimentare tre dei sette sottomarini del Progetto 705 \u041b\u0438\u0440\u0430 (\"Lira\" o Classe Alfa nella designazione NATO) della marina militare sovietica. \u00c8 un reattore a metallo liquido, che utilizza Uranio-235 altamente arricchito per produrre 155 MWt di potenza.\nOK-550 dispone di tre cicli di circolazione del vapore separati, ed \u00e8 stato installato nei sottomarini costruiti a Severodvinsk.\nIl reattore venne progettato dalla OKBM."}
{"id": "5962285", "revid": "76261", "url": "https://it.wikipedia.org/wiki?curid=5962285", "title": "Fantasia veneziana", "text": ""}
{"id": "5962308", "revid": "125492037", "url": "https://it.wikipedia.org/wiki?curid=5962308", "title": "Estensione di Google Chrome", "text": "Le estensioni di Google Chrome sono estensioni del browser che modificano Google Chrome. Queste estensioni sono scritte usando tecnologie web come HTML, JavaScript e CSS. Le estensioni di Google Chrome sono scaricabili tramite il Chrome Web Store Dal febbraio 2010, pi\u00f9 di 2200 estensioni sono state pubblicate dai rispettivi sviluppatori. Tutti gli utenti con un account Google hanno la possibilit\u00e0 di pubblicare le proprie estensioni.\nSviluppo.\nGoogle Chrome ha la propria struttura e gli sviluppatori attraverso le API possono sviluppare le proprie estensioni.\nAl giorno d'oggi ci sono framework di sviluppo che permettono agli sviluppatori di creare estensioni \"multi-browser\", cio\u00e8 con una sola sorgente e una API ma senza aver bisogno di sviluppare una diversa versione dell'estensione per ogni browser."}
{"id": "5962309", "revid": "76963", "url": "https://it.wikipedia.org/wiki?curid=5962309", "title": "Anika Larsen", "text": "Ha recitato in numerosi musical e ha vinto il Drama Desk Award alla miglior attrice non protagonista in un musical per \"Beautiful: The Carol King Musical\" nel 2014. Ha recitato in altri musical a Broadway e nell'Off Broadway, tra cui \"Zanna, Don't!\" (Off Off Broadway, 2002; Off Broadway, 2003), \"All Shook Up\" (Broadway, 2005), \"How to Save the World and Find True Love in 90 Minutes\" (Off Broadway, 2006), \"Xanadu\" (Broadway, 2008) e \"Avenue Q\" (Off Broadway, 2009)."}
{"id": "5962324", "revid": "1305772", "url": "https://it.wikipedia.org/wiki?curid=5962324", "title": "Giannotti", "text": ""}
{"id": "5962333", "revid": "118127690", "url": "https://it.wikipedia.org/wiki?curid=5962333", "title": "Lil Hardin Armstrong", "text": ""}
{"id": "5962336", "revid": "114093855", "url": "https://it.wikipedia.org/wiki?curid=5962336", "title": "Palazzo Monplaisir", "text": "Il Palazzo Montplaisir \u00e8 uno dei palazzi che compongono il complesso della reggia di Peterhof, fatto erigere dallo zar Pietro il Grande, su progetto dell'architetto Johann Braunstein nel 1714. Pietro il Grande riceveva qui gli ospiti, che non potevano sottrarsi alle forti libagioni. Anche se non sfarzosi come quelli del Gran Palazzo, gli interni del palazzo Montplaisir sono altrettanto notevoli, in particolare la sala cerimoniale, rivestita in legno. Questo complesso si affaccia direttamente sul Golfo di Finlandia. \nAl palazzo \u00e8 associato uno splendido giardino."}
{"id": "5962337", "revid": "117450400", "url": "https://it.wikipedia.org/wiki?curid=5962337", "title": "Volley Tricolore Reggio Emilia 2015-2016", "text": "Questa voce raccoglie le informazioni riguardanti il Volley Tricolore Reggio Emilia nelle competizioni ufficiali della stagione 2015-2016.\nStagione.\nLa stagione 2015-16 \u00e8 per il Volley Tricolore Reggio Emilia, sponsorizzato dalla Conad, la terza, la seconda consecutiva, in Serie A1; confermato l'allenatore, Luca Cantagalli, non avviene lo stesso per la rosa, in quanto rimangono rispetto alla stagione precedente solamente Alessandro Tondo, Yvan Kody, Davide Benaglia e Davide Morgese. Vengono acquistati giocatori come Leano Cetrullo, Giulio Silva, Thomas Douglas, Manuele Marchiani e Ludovico Dolfo, mentre tra quelli ceduti risultano Luca Catellani, Giuseppe Della Corte, Massimiliano Di Franco, Emiliano Giglioli, Michel Guemart e Nicola Tiozzo.\nIl campionato si apre con la sconfitta casalinga contro la Tuscania Volley, mentre la prima vittoria arriva nella giornata successiva contro la Materdomini Volley, in trasferta: nelle sette giornate successive, la squadra emiliana conquista un solo successo, ai danni del Club Italia. Dopo la vittoria sull'Argos Volley e la sconfitta contro il Junior Volley Civita Castellana, il Volley Tricolore Reggio Emilia chiude il girone di andata con due successi e il decimo posto in classifica, non utile per qualificarsi alla Coppa Italia di categoria. Anche il girone di ritorno inizia con uno stop: successivamente per\u00f2 il club di Reggio Emilia inanella una serie di otto vittorie consecutive: dopo tre sconfitte, chiude la \"regular season\" con il successo sulla Pallavolo Impavida Ortona, classificandosi al quinto posto. Nei quarti di finale dei play-off promozione supera in due gare il Junior Volley Civita Castellana, mentre nelle semifinali ha la peggio con la Callipo Sport, perdendo le tre gare disputate, uscendo dalla competizione.\nOrganigramma societario.\nArea direttiva\nArea organizzativa\nArea tecnica\nArea comunicazione\nArea marketing\nArea sanitaria"}
{"id": "5962341", "revid": "287204", "url": "https://it.wikipedia.org/wiki?curid=5962341", "title": "Il Novellino (rivista)", "text": "Il Novellino \u00e8 stata una rivista illustrata dell'editoria italiana per bambini, pubblicata dal 1898 al 1927.\nNel 1928 si fonde con \"Il Corrierino\" generando \"Il Corrierino-Novellino\" "}
{"id": "5962349", "revid": "666668", "url": "https://it.wikipedia.org/wiki?curid=5962349", "title": "Montagne d'Oro dell'Altai", "text": ""}
{"id": "5962353", "revid": "1748167", "url": "https://it.wikipedia.org/wiki?curid=5962353", "title": "Edoardo Gioja", "text": "Biografia.\nNel primo periodo Edoardo Gioja \u00e8 stato influenzato dal gusto raffinato dei Preraffaelliti. L'incontro con Giovanni Costa lo spingeva ad eseguire pitture da soggetti osservati dal vero. Dipinse quindi marine, piante, animali, con colori sobri e naturali. Pittore di storia, paesaggista, abile ritrattista, Edoardo Gioja \u00e8 stato un artista versatile: sapeva cogliere, durante i suoi viaggi in paesi europei, nuove esperienze artistiche. Si recava spesso a Londra, dove decor\u00f2 diverse sale, come quella detta del \u00abMonico\u00bb. Preparava cartoni di vetrate; intagliava pannelli e cofanetti di legno, con fiori e frutta. Dipingeva ritratti, anche a tutta figura, soprattutto di donne e di bambini, ma anche celebrativi, come quelli della regina e del re d'Italia. Si ispirava dal vero per realizzare, a olio o ad acquerello, paesaggi della campagna romana, con animali stradine e ponticelli: Ad Anzio rappresent\u00f2 il mare in burrasca. Edoardo Gioja \u00e8 uno dei sei pittori che hanno fondato il gruppo dei XXV della campagna romana. Abile fotografo, ha documentato sia molti soggetti che realizzava poi nello studio, sia sue opere finite. \nDecorazione di villini romani.\nTra il 1890 e il 1910 ha lavorato alla decorazione e all'arredamento di villini signorili, come documentano le fotografie conservate presso l'Istituto centrale per il catalogo e la documentazione (ICCD): villa Manzi, palazzo Zuccari-Hertz (attuale Biblioteca Hertziana), Villino Spalletti, Villino Rav\u00e0 delle Rose. Di questo periodo rimangono a testimonianza quasi unicamente disegni e fotografie.\nNel 1911 ha partecipato alle celebrazioni per i cinquanta anni dell'Unit\u00e0 d'Italia con i pannelli: \u201cL'Italia vittoriosa con la forza e l'intelligenza\u201d. Nel 1918, a Milano, alla Galleria centrale d'arte per l'incremento artistico, una mostra \u00e8 stata dedicata alla sua opera.\nFondo Gioja al Gabinetto fotografico nazionale (ICCD).\nL'archivio fotografico di Edoardo Gioja \u00e8 stato donato, nel 1998, all'Istituto centrale per il catalogo e la documentazione, da Maria Paola Maino. Il fondo \u00e8 composto di 375 immagini: positivi su carta, stampati con tecniche diverse e databili fra la fine degli anni Settanta dell'Ottocento e il 1913. L'archivio fotografico di Edoardo Gioja permette di ricostruire le sue vicende artistiche che altrimenti non sarebbero completamente conosciute, per la dispersione o distruzione di molte sue opere. Si tratta di disegni e dipinti, riproposti in pi\u00f9 scatti o stampati con differenti tecniche: lo studio di Londra, con lo stesso Gioja; le elaborate decorazioni dei villini romani; animali di campagna, come pulcini, gatti, bovini, e pastori con le pecore.\nL'ICCD, Gabinetto fotografico nazionale si trova a Roma, nel Complesso monumentale del San Michele a Ripa Grande."}
{"id": "5962354", "revid": "205250", "url": "https://it.wikipedia.org/wiki?curid=5962354", "title": "Orazio Ciancio", "text": "Ha concepito e illustrato l'innovativa teoria della \"Silvosistemica\" o Selvicoltura sistemica, che in ambito forestale \u00e8 considerata una vera e propria rivoluzione scientifica, etica e culturale. Sul piano etico, ha sottolineato l'importanza di considerare i diritti del bosco, un'entit\u00e0 che ha valore in s\u00e9 e che va tutelato, conservato e difeso alla stregua di tutti gli altri sistemi biotici e abiotici.\nBiografia.\nNel 1962 si laurea in Scienze Forestali presso l'Universit\u00e0 degli Studi di Firenze.\nI primi anni della sua attivit\u00e0 professionale lo vedono impegnato con ruoli direttivi dapprima nell'Azienda Speciale Consorziale \u201cAlto Fortore\u201d (BN), poi nel Corpo Forestale della Regione Siciliana e successivamente nel Corpo Forestale dello Stato.\nNel 1967 vince il concorso per sperimentatore nel ruolo degli Istituti di Sperimentazione Agraria e Talassografica del Ministero dell\u2019Agricoltura e delle Foreste e prende servizio presso la Stazione sperimentale di Selvicoltura di Firenze dove aveva gi\u00e0 trascorso un anno come sperimentatore avventizio fra il 1963 e il 1964. Qui inizia la sua lunga attivit\u00e0 nel campo della ricerca forestale che lo vedr\u00e0 impegnato in numerose attivit\u00e0 sia di sperimentazione sia, in misura via via crescente, di direzione e coordinamento dell'attivit\u00e0 di ricerca.\nNel 1969 viene incaricato dal Commissario dell'Istituto Sperimentale per la Selvicoltura di Arezzo di costituire la Sezione Operativa Periferica \u201cSelvicoltura Mediterranea\u201d di Cosenza, dove assume poi l'incarico di direttore.\nNel 1975 viene incaricato della direzione della Sezione Centrale \u201cBiologia e Difesa\u201d dell'Istituto Sperimentale per la Selvicoltura di Arezzo pur mantenendo la direzione della Sezione Operativa Periferica di Cosenza.\nNel 1977 vince il concorso per la direzione della Sezione \u201cBiologia e Difesa\u201d che diriger\u00e0 dal 1978 al 1986.\nNel 1982 inizia la sua attivit\u00e0 didattica svolgendo per incarico il corso di \u201cBotanica Forestale\u201d presso la Facolt\u00e0 di Agraria dell'Universit\u00e0 della Tuscia\u00a0\u2013 Viterbo, corso che terr\u00e0 anche nel 1983 e nel 1984.\nNel 1985 vince il concorso a professore universitario di ruolo prima fascia, Gruppo n. 414, prima disciplina Assestamento Forestale. Dal mese di aprile 1986 \u00e8 chiamato a ricoprire la Cattedra di Assestamento Forestale presso la Facolt\u00e0 di Agraria dell'Universit\u00e0 della Tuscia\u00a0\u2013 Viterbo, dove continua a svolgere per supplenza anche il corso di \u201cBotanica Forestale\u201d.\nIl 1\u00ba novembre del 1991 \u00e8 chiamato a ricoprire la cattedra di Assestamento Forestale presso la Facolt\u00e0 di Agraria dell'Universit\u00e0 di Firenze, disciplina che insegner\u00e0 fino all'anno accademico 2004-2005. Negli anni accademici 2005-2006 e 2006-2007 passa all'insegnamento della Selvicoltura generale.\nIl 1\u00ba novembre 2007 cessa dal servizio per raggiunti limiti di et\u00e0.\nIncarichi di responsabilit\u00e0 nell'Ateneo fiorentino.\nIl 24 aprile 1992 \u00e8 nominato direttore dell'Istituto di Assestamento e Tecnologia Forestale, carica che ricoprir\u00e0 per altri due mandati, dal 1994 al 1997 e dal 1997 al 2000.\n\u00c8 stato poi direttore del Dipartimento di Scienze e Tecnologie Ambientali Forestali, dalla sua costituzione nel 2000 fino al 2005.\nIl 30 ottobre 1992 \u00e8 eletto Presidente del Corso di Laurea in Scienze Forestali, incarico che assumer\u00e0 anche per un secondo mandato, dal 1995 al 1998.\nDal mese di novembre 2004 al mese di ottobre 2007 \u00e8 Presidente del Consiglio di Corso di Laurea in Scienze Forestali e Ambientali.\nDal 1995 \u00e8 Coordinatore del Collegio dei Docenti del Corso di Dottorato in Economia e Pianificazione forestale, divenuto poi Corso di Dottorato in Economia, Pianificazione forestale e Scienze del legno.\nDal 2007 \u00e8 stato Direttore delle Scuola di Dottorato in Gestione Sostenibile delle Risorse agrarie e forestali.\nOnorificenze e appartenenza a Societ\u00e0 scientifiche.\nNel 1981 gli viene conferita l'onorificenza di Cavaliere dell'Ordine al Merito della Repubblica Italiana.\nDal 1977 \u00e8 stato socio corrispondente dell'Accademia Italiana di Scienze Forestali e dal 1986 \u00e8 socio ordinario. Nel 1992 entra a far parte del Consiglio accademico e viene nominato Segretario generale.\nDal 2004 al 2008 ricopre la carica di Vicepresidente dell'Accademia Italiana di Scienze Forestali.\nDal 1995 \u00e8 socio corrispondente dell'Accademia dei Georgofili e socio ordinario dal 2002.\nDal 2002 \u00e8 socio ordinario dell'Accademia nazionale di Agricoltura.\nDal 1993 \u00e8 Direttore della rivista L'Italia Forestale e Montana.\nDal 2007 \u00e8 Direttore degli Annali dell'Accademia Italiana di Scienze Forestali.\nDal 2008 ad oggi \u00e8 Presidente dell'Accademia Italiana di Scienze Forestali.\nIl 17 settembre 2015 in occasione del 10\u00ba Congresso Nazionale della Societ\u00e0 italiana di selvicoltura ed ecologia forestale (SISEF) svoltosi a Firenze dal 15-18/09/2015 gli viene conferito il riconoscimento alla carriera.\nAttivit\u00e0 scientifica.\nGli studi del prof. Orazio Ciancio hanno affrontato molteplici aspetti della selvicoltura e dell'assestamento forestale. Partendo da una intensa attivit\u00e0 sperimentale, le sue indagini si sono progressivamente indirizzate verso l'analisi critica del pensiero forestale e l'elaborazione di approcci innovativi nella selvicoltura e nell'assestamento forestale.\nA partire dalla fine degli anni sessanta il prof. Ciancio ha realizzato una vasta serie di ricerche sperimentali impostate con metodologie innovative e incentrate su temi di rilevante interesse per la selvicoltura mediterranea. Tra queste spiccano le ricerche volte a definire regimi ottimali di diradamento per la gestione dei rimboschimenti, quelle per l'individuazione dell'epoca ottimale di ceduazione per numerose specie forestali di interesse in ambiente mediterraneo, lo studio sulle relazioni fra clima e distribuzione della vegetazione forestale in Calabria, le indagini sulla produttivit\u00e0 forestale, le ricerche sulla gestione e la produttivit\u00e0 dei cedui.\nUn importante settore di studio ha riguardato la sperimentazione sull'introduzione e la coltivazione di specie forestali esotiche in Italia, impostata all'inizio del secolo scorso da Aldo Pavari. I risultati dopo sessant'anni di sperimentazione sono stati pubblicati nel 1982 in un volume che Jean Pard\u00e9 ha definito monumentale.\nIn questo lavoro vengono gettate le basi per una definizione scientificamente coerente dell'arboricoltura da legno, operando una chiara distinzione fra questo settore di attivit\u00e0 e la selvicoltura. Negli anni successivi questa distinzione ha dato un contribuito fondamentale alla risoluzione delle incertezze che a livello normativo rischiavano di bloccare un settore di attivit\u00e0 sostenuto dalle politiche comunitarie e di grande importanza per l'economia forestale. Il concetto di reversibilit\u00e0 della coltura come discriminante fra arboricoltura da legno e selvicoltura \u00e8 stato definitivamente recepito dal Decreto legislativo n. 227 del 2001 sull'Orientamento e la modernizzazione del settore forestale, in larga parte ispirato al progetto di Legge Quadro Forestale elaborato sotto la sua guida da un gruppo di lavoro costituito presso l'Accademia Italiana di Scienze Forestali.\nA partire dagli ottanta il prof. Ciancio ha iniziato un lungo percorso di indagine scientifica ed epistemologica che lo ha portato a gettare le basi di un nuovo modo di affrontare la questione forestale. In quegli anni si stava avviando un dibattito a livello nazionale e internazionale sulla necessit\u00e0 di un cambiamento della gestione forestale. Il contributo che il prof. Ciancio ha dato a questo dibattito pu\u00f2 essere configurato come una vera e propria rivoluzione scientifica. Il prof. Ciancio \u00e8 stato coordinatore nazionale di numerosi progetti di ricerca finanziati dal Ministero dell'Universit\u00e0, dal Ministero dell'Ambiente, dal Ministero dell'Agricoltura e da altri enti pubblici. Tra gli altri: il Progetto di Ricerca di Interesse Nazionale FOR_BIO 2003 \u201cModelli di gestione sostenibile dei sistemi forestali per la conservazione della complessit\u00e0 e della diversit\u00e0 biologica\u201d, il Progetto di Ricerca di Interesse Nazionale 2005 \u201cModelli di gestione forestale per la produzione di biomasse per energia\u201d.\nInoltre, \u00e8 stato coordinatore o responsabile di unit\u00e0 di ricerca in numerosi progetti internazionali. Tra gli altri: il Progetto finalizzato FAO \u201cPino domestico\u201d per la regione Mediterranea, Development of methods and tools for monitoring forest diversity as a contribution to sustainable forest management in Europe (DMMD) in collaborazione con la Swedish University of Agricultural Sciences di Uppsala; Scale dependent monitoring of non-timber forest resources based on indicators assessed in various scales (MNTFR), finanziato dalla EC; Network for an European Forest Information Service (NEFIS) finanziato dalla EC.\nIl prof. Ciancio ha partecipato come relatore invitato a numerosi convegni e seminari nazionali e internazionali.\nNella sua lunga carriera di professore universitario Orazio Ciancio ha sempre prestato attenzione all'importanza della diffusione non solo delle conoscenze tecniche e scientifiche ma anche di quella che egli ha definito la \u201ccultura del bosco\u201d. Ha trasmesso questo impegno anche ai numerosi giovani, studenti, ricercatori e poi colleghi, che hanno raccolto la sfida di questo rinnovamento della selvicoltura e dell'assestamento forestale e che si trovano oggi impegnati a vario livello in numerose sedi Universitarie italiane.\nIl prof. Ciancio \u00e8 sempre impegnato in seno all'Accademia Italiana di Scienze Forestali in numerose attivit\u00e0 di coordinamento e trasferimento della ricerca. Nel 2008 \u00e8 stato vicepresidente del Comitato Scientifico e organizzatore del 3\u00ba Congresso Nazionale di Selvicoltura, preparato dall'Accademia Italiana di scienze Forestali, dal Corpo forestale dello Stato e dalla Regione Siciliana.\nNel 2014 ha promosso, organizzato e presieduto il II Congresso Internazionale di Selvicoltura al quale hanno partecipato studiosi, ricercatori e amministratori provenienti dai cinque continenti. I risultati innovativi sono stati accolti e analizzati favorevolmente dagli studiosi delle varie parti del mondo e, soprattutto, da vari esponenti politici italiani interessati a svolgere un'azione in favore del settore forestale.\nIl 3 dicembre 2015 presso la sede dell'Accademia di Scienze e Lettere la Colombaria, grazie all'iniziativa di un comitato promotore composto dai suoi vecchi allievi, ora professori universitari, in occasione del suo ottantesimo compleanno, ha tenuto una Lectio Magistralis dal titolo \u201cLa laicizzazione scientifica e culturale del rapporto bosco-uomo. L'Italian Theory\u201d. Gli atti della Giornata sono stati pubblicati sul n. 5/2015 de L'Italia Forestale e Montana.\nPrincipali linee di pensiero.\nFin dagli inizi degli anni 80 il prof. Ciancio ha evidenziato la necessit\u00e0 di operare un cambiamento radicale dei presupposti e dei metodi della selvicoltura e dell'assestamento forestale.\nHa sostenuto l'adozione di un nuovo paradigma scientifico in campo forestale, i cui principi sono autorganizzazione, non equilibrio, non linearit\u00e0. E, appunto perci\u00f2, di un paradigma di riferimento ipotetico-deduttivo secondo cui il processo di conoscenza si fonda sulla cultura della complessit\u00e0 e sulla visione sistemica. L'approccio sperimentale \u00e8 quello olistico o ecocentrico. Sul piano tecnico si procede con il metodo per tentativi ed eliminazione degli errori, cio\u00e8 per approssimazioni successive. Ne consegue che nell'uso del bosco il principio etico deve acquisire un ruolo centrale rispetto a quello attuale.\nSecondo una concezione bioeconomica, ha incitato a guardare al bosco non pi\u00f9 come a un'officina per produrre legno o altre servigi, ma come a un sistema complesso il cui \u00abdisordine\u00bb \u00e8 un \u00abordine\u00bb non compreso e a rapportarsi al bosco in modo differente: non pi\u00f9 come a uno strumento da controllare dall'esterno, ma come a un sistema che ha valore in s\u00e9. Un sistema la cui anima si manifesta nella sua unicit\u00e0 e, al tempo stesso, nella sua molteplicit\u00e0. Secondo questa nuova visione sistemica il bosco non viene pi\u00f9 considerato un insieme di alberi ma \u201cun insieme unificato nella rete di rapporti fra il complesso degli organismi vegetali e animali e il complesso dei fattori fisici, ovvero un sistema biologico altamente complesso\u201d, che presenta propriet\u00e0 non riconducibili soltanto alla composizione e alla struttura ma anche alla storia di ciascun bosco. E ci\u00f2 perch\u00e9 a ogni evento naturale o a ogni azione umana il sistema reagisce determinando una nuova realt\u00e0, sintesi di interazioni e interconnessioni, inattesa e imprevedibile. \nCon il riconoscimento che il bosco \u00e8 un sistema biologico complesso che svolge un ruolo determinante per il mantenimento della vita sul pianeta, il prof. Ciancio ha specificato che il bosco \u00e8 un'entit\u00e0 che ha \u00abvalore in s\u00e9\u00bb, un soggetto di diritti che va tutelato, conservato e difeso alla stregua di tutti gli altri esseri viventi, divenendo il promotore della necessit\u00e0 di riconoscere i diritti del bosco.\nDa questi presupposti \u00e8 stata teorizzata la selvicoltura sistemica che, dopo una fase di dibattito scientifico e accademico sia a livello nazionale che internazionale, si trova oggi nella fase di verifica applicativa e ha delineato l'elaborazione della Silvosistemica, cio\u00e8 della \u201cscienza che ha per oggetto lo studio, la coltivazione e l'uso del bosco, un sistema biologico autopoietico, adattativo, estremamente complesso, in grado di perpetuarsi autonomamente e capace di assolvere molteplici funzioni\u201d. \nLa concezione del bosco come sistema rimette in discussione i presupposti stessi della selvicoltura, dell'assestamento e dell'economia forestale. La Silvosistemica presuppone un bosco disomogeneo. L'intervento colturale \u00e8 mirato ad assecondare i meccanismi relazionali tra le parti che compongono il sistema, favorendo le interazioni tra queste e l'ambiente. Al tempo stesso \u00e8 \u00abuna\u00bb e \u00abdiversa\u00bb in rapporto alle varie situazioni di ordine fisico, biologico, sociale, storico e culturale ed \u00e8 la via da percorrere in modo da comporre i problemi connessi alla \u00abquestione forestale\u00bb.\nLibri e Monografie.\n\u00c8 autore di quasi 500 pubblicazioni scientifiche, saggi, articoli. \u00c8 stato curatore di Atti di congressi scientifici, ha curato la prefazione a numerosi testi scientifici del settore. \u00c8 curatore dei volumi:\n\u00c8 autore dei volumi:"}
{"id": "5962363", "revid": "436907", "url": "https://it.wikipedia.org/wiki?curid=5962363", "title": "Along the Shadow", "text": "Along the Shadow \u00e8 il terzo album in studio del gruppo musicale Saosin, pubblicato nel 2016."}
{"id": "5962377", "revid": "729019", "url": "https://it.wikipedia.org/wiki?curid=5962377", "title": "Aero L-59 Super Albatros", "text": "L'Aero L-59 Super Albatros \u00e8 un aereo da addestramento avanzato biposto ad alte prestazioni monogetto, monoplano ad ala bassa sviluppato dall'azienda aeronautica ceca Aero Vodochody negli anni ottanta.\nAnalogamente ai pari ruolo contemporanei di produzione occidentale, alla versione da addestramento ne venne affiancata una da attacco leggero dotata di armamento."}
{"id": "5962379", "revid": "6923", "url": "https://it.wikipedia.org/wiki?curid=5962379", "title": "Micro Bit", "text": "Micro Bit (noto anche come BBC Micro Bit, stilizzato come micro:bit) \u00e8 un sistema embedded basato su architettura ARM progettato dalla BBC per l'utilizzo nella formazione informatica nel Regno Unito. Il dispositivo \u00e8 stato distribuito gratuitamente ad ogni alunno nel Regno Unito al settimo anno di scuola (circa 11 anni di et\u00e0) nel 2016. Ora \u00e8 disponibile per l'acquisto ad un prezzo inferiore a 25 euro circa.\nIl dispositivo \u00e8 dotato di un processore ARM Cortex-M0, misura 4x5 cm, dispone di accelerometro e magnetometro, connettivit\u00e0 USB e Bluetooth, display composto da 25 LED in una matrice 5x5, due tasti programmabili. Pu\u00f2 essere alimentato via USB o da batteria esterna. \u00c8 inoltre dotato di un connettore slot da 23 pin, cinque dei quali (di maggiori dimensioni) pensati per essere utilizzati anche con clip a coccodrillo o connettori a banana da 4 mm.\nLa piattaforma supporta ufficialmente lo sviluppo di software in Python e C++.\nCollegamenti esterni.\nhttps://microbit.org/ sito ufficiale della fondazione Micro:bit"}
{"id": "5962381", "revid": "91792", "url": "https://it.wikipedia.org/wiki?curid=5962381", "title": "Chiesa di San Domenico (Borgo Val di Taro)", "text": "La chiesa di San Domenico \u00e8 un luogo di culto cattolico dalle forme gotiche e barocche situato in via Cesare Battisti 32-22 a Borgo Val di Taro, in provincia di Parma e diocesi di Piacenza-Bobbio.\nStoria.\nLa chiesa con annesso convento dei domenicani fu innalzata in stile gotico a partire dal 1449 su iniziativa di Nicolasio Costerbosa, che ottenne l'autorizzazione da parte del papa Nicol\u00f2 V; i lavori di costruzione si conclusero nel 1498.\nNel 1674 il luogo di culto fu ristrutturato in forme barocche, con il rivestimento e la decorazione della facciata, l'aggiunta di stucchi e fregi negli interni, la trasformazione delle colonne in pilastri e la costruzione del pulpito.\nNel 1769 il primo ministro ducale Guillaume du Tillot decret\u00f2 l'allontanamento dei domenicani dal convento e la trasformazione della chiesa in oratorio; pochi anni dopo il duca Ferdinando di Borbone concesse ai domenicani di rientrare nella struttura, che dovettero tuttavia abbandonare definitivamente nel 1805, per effetto dei decreti napoleonici sulla soppressione degli ordini religiosi; il tempio fu incamerato dal Comune di Borgo Val di Taro.\nTra il 1939 e il 1942 furono avviati importanti lavori di ristrutturazione, volti a riportare alla luce l'originaria veste gotica; furono per questo eliminate le aggiunte e le decorazioni barocche degli interni.\nTra il 1978 e il 1979 il luogo di culto fu soggetto a un intervento di restauro e di consolidamento strutturale, in ottemperanza anche alle nuove norme liturgiche del Concilio Vaticano II.\nNel 1996 furono eseguiti gli ultimi lavori di ripristino del tetto del tempio.\nDescrizione.\nLa chiesa si sviluppa su un impianto basilicale a tre navate di sei campate, con quattro cappelle, due ai fianchi della quinta campata e altrettante al termine delle navate laterali.\nLa simmetrica facciata, interamente intonacata, \u00e8 suddivisa verticalmente in tre parti da lesene coronate da capitelli dorici; al centro \u00e8 collocato l'ampio portale d'ingresso, affiancato da due alti basamenti su cui si ergono altrettante colonne in pietra con capitelli ionici a sostegno della trabeazione; sull'architrave decorato da fregio si eleva un frontone circolare spezzato, al cui centro si staglia un grande stemma dei domenicani datato 1674. Superiormente \u00e8 posizionata una trifora, con apertura mediana ad arco a tutto sesto; ai lati sono collocate due grandi finestre delimitate da cornice. A coronamento si innalza un ampio frontone triangolare spezzato, che abbraccia l'intero prospetto.\nIl lato sinistro su via Cesare Battisti \u00e8 suddiviso verticalmente in sei parti da una serie di paraste coronate da capitelli dorici, a sostegno del cornicione di coronamento; in corrispondenza della quarta campata si apre il portale d'accesso secondario, delimitato da cornice in pietra e sormontato da un'alta monofora strombata. Accanto al presbiterio sul lato opposto, si innalza tra gli edifici adiacenti al campanile, decorato con lesene sugli spigoli e coronato, oltre la cella campanaria aperta sui quattro lati attraverso altrettante monofore ad arco a tutto sesto, da una guglia in rame a base ottagonale.\nAll'interno le navate, suddivise da una serie di arcate ogivali rette da massicce colonne in pietra con sottili capitelli ionici, sono coperte da volte a crociera intonacate.\nIl presbiterio a pianta rettangolare, leggermente sopraelevato, ospita al centro il moderno altare maggiore in pietra; sulla parete di fondo si apre un grande finestrone centrale ad arco a tutto sesto. Ai lati sono appesi otto ovali raffiguranti i domenicani \"San Pietro Martire\", \"San Giacinto\", \"San Pio V\", \"San Tomaso d'Aquino\", \"Sant'Alberto Magno\", \"San Vincenzo Ferreri\", \"Sant'Antonino Vescovo\" e \"San Domenico\", dipinti da almeno due autori ignoti di scuola tosco-emiliana della fine del XVII secolo.\nLa navata destra ospita un grande dipinto a olio raffigurante il \"Passaggio del mar Rosso\", dipinto da un ignoto pittore genovese della fine del XVII secolo. Nella seconda campata \u00e8 esposta la tela rappresentante \"San Vincenzo Ferreri e la peccatrice\", dipinta da Clemente Ruta nel XVIII secolo.\nPi\u00f9 avanti, la piccola cappella absidata dedicata a san Domenico ospita un altare barocco, con ancona monumentale in legno dorato, che si eleva su due colonne tortili con capitelli corinzi a sostegno dell'alto frontone circolare, decorato con sculture di putti; al centro, la ricchissima cornice ovale aurea, ornata con fregi e statue, accoglie la pala raffigurante \"San Domenico\"; la semicupola di copertura \u00e8 decorata con l'affresco rappresentante \"San Domenico in gloria\", dipinto da Antonio Vizzani nel 1715.\nLa cappella al termine della navata, dedicata alla Madonna col Bambino, accoglie un grande olio raffigurante \"San Tomaso d'Aquino\", dipinto da Ignazio Stern nel XVIII secolo, e la copia della settecentesca statua lignea dorata della \"Madonna col Bambino\", trafugata intorno al 1970.\nLa navata sinistra ospita nella prima campata il grande dipinto raffigurante la \"Strage degli Innocenti\", gemello di quello collocato nella parete opposta.\nPi\u00f9 avanti, l'ingresso laterale \u00e8 affiancato da un'acquasantiera rinascimentale in marmo bianco, che reca incisa l'iscrizione \"Joannes Apollinaris Dominicanus MDLXII die II\".\nLa piccola cappella absidata dedicata alla Madonna del Rosario ospita un altare con ancona barocca; la semicupola di copertura \u00e8 decorata con l'affresco raffigurante la \"Madonna in gloria\", dipinto da Antonio Vizzani nel 1715.\nLa cappella al termine della navata, dedicata al Santissimo Rosario, accoglie un grande affresco staccato raffigurante la \"Madonna col Bambino\", risalente al XVI secolo, e una pietra tombale marmorea scolpita nel 1623, appartenente alla Congregazione del Santissimo Rosario."}
{"id": "5962384", "revid": "124736752", "url": "https://it.wikipedia.org/wiki?curid=5962384", "title": "Carolina Rosi", "text": "Biografia.\n\u00c8 figlia del regista Francesco Rosi e di Giancarla Mandelli, sorella di Mariuccia, la stilista Krizia. Dopo aver lavorato per due anni a Milano come disegnatrice stilista a fianco di Krizia, frequenta l'Accademia nazionale d'arte drammatica Silvio D'Amico diplomandosi nel 1988.\nCompagna per oltre vent'anni dell'attore e regista Luca De Filippo, che sposa nel 2013, Carolina Rosi \u00e8 presidente onorario della \"Fondazione Eduardo De Filippo\" che ha presieduto dal 2015 al 2018. Oggi dirige la \"Elledieffe\" societ\u00e0 che si occupa delle produzioni teatrali, e la societ\u00e0 \"Andiamo Avanti Productions\" che, tra le sue attivit\u00e0, prevede anche la produzione di documentari e di pubblicazioni per la valorizzazione del patrimonio filmico e documentale di Francesco Rosi.\nCarriera.\nIl suo debutto in teatro avviene con l'Accademia d'arte drammatica nell'anno 1986/87, con lo spettacolo \"La morte innamorata,\" favola morale di Fabio Glissenti, messa in scena al Teatro di documenti di Roma con la regia di Luca Ronconi. Nel 1987 inizia la carriera cinematografica come attrice nel film \"Cronaca di una morte annunciata\", tratto dal romanzo omonimo di Gabriel Garc\u00eda M\u00e1rquez e diretto dal padre, Francesco Rosi.\nNegli anni successivi continua a lavorare sia nell'ambito teatrale sia in quello cinematografico e televisivo. Nel 1987 partecipa al film \"Ti presento un'amica\", regia di Francesco Massaro; nel 1988 interpreta il ruolo di \"Patrizia\" in \"Pigmalione 88\" con Franco Nero ed Elsa Martinelli, regia di Flavio Mogherini; nel 1989 \u00e8 \"Miriam\" ne \"Il colore dell'odio\" di Pasquale Squitieri, alla cui sceneggiatura partecipa anche Nanni Balestrini. Continua a misurarsi con il cinema del padre che la dirige in \"Dimenticare Palermo\" (1990), nel quale recita a fianco di James Belushi e Mimi Rogers. Recita in Francia nel 1991 in \"Nenetchaiev est de retour\" con Yves Montand e la regia di Jacques Deray e in \"Au nom du pere et du fils\" di Patrice Noia. Numerose sono le sue esperienze televisive: nel 1992 in Germania \u00e8 con Elsa Martinelli tra gli interpreti di \"A cavallo della fortuna,\" con la regia di Michael Mayer. Nel 1993 partecipa alla miniserie tratta dalla Bibbia \"Abramo\" di Joseph Sargent con Richard Harris. Nello stesso anno \u00e8 \"Corinna\" nella serie \"La famiglia Ricordi,\" con la regia di Mauro Bolognini, e nel 1994 \u00e8 \"Silvia\" in \"Voci notturne,\" scritta da Pupi Avati con la regia di Fabrizio Laurenti.\nIn teatro, nel 1990 recita insieme a Guidarello Pontani in \"Seconda natura\" di Luca Archibugi, che firma anche la regia. Nel 1993 \u00e8 aiuto regista e attrice nello spettacolo \"L'esibizionista\", scritto e diretto da Lina Wertm\u00fcller, con l'interpretazione di Luca De Filippo e Athina Cenci; lavora con Glauco Mauri nel 1994 per la messa in scena di \"Edipo Re\" ed \"Edipo a Colono\" di Sofocle; ancora con Luca De Filippo ne \"Il contratto\" e \"Uomo e galantuomo\", commedie di Eduardo De Filippo, e \"Penziere mieje\" - tratto da riflessioni, poesie e pensieri dello stesso Eduardo - nelle stagioni 1994-1995.\nNel 1997 interrompe la sua attivit\u00e0 teatrale per affiancare Francesca Archibugi nel film \"L'albero delle pere\" e Francesco Rosi nel suo ultimo lavoro cinematografico \"La tregua\". Dal 1999 \u00e8 di nuovo in teatro sia come attrice che come aiuto regista insieme a Luca De Filippo con il quale andr\u00e0 avanti, oltre all'unione sentimentale, anche una collaborazione artistica intensa e proficua. Tra i titoli messi in scena: \"Il suicida\" di Nikolaj \u0116rdman nell'adattamento di Michele Serra e la regia di Armando Pugliese; \"La scala di seta\" di Gioacchino Rossini, \"Aspettando Godot\" di Samuel Beckett, \"Resist\u00e9\" di Indro Montanelli, e inoltre \"L'arte della commedia\", \"Le bugie con le gambe lunghe\" e \"La grande magia\" di Eduardo De Filippo. Nel 2002 lavora con Armando Pugliese per \"La palla al piede\" di George Feydeau di cui cura, con Luca De Filippo, traduzione ed adattamento. Dal 2003 al 2008 affianca Francesco Rosi nell'allestimento della trilogia teatrale di Eduardo De Filippo: \"Napoli milionaria!\", \"Le voci di dentro\" (in cui \u00e8 anche attrice) e \"Filumena Marturano\".Nel 2013, per la regia di Pugliese, interpreta Filomena Grifone in \"Sogno di una notte di mezza sbornia\". Nella stagione 2015/2016 con la Compagnia di teatro di Luca De Filippo porta in scena l'ultima regia di Luca \"Non ti pago!\" di Eduardo De Filippo, con Gianfelice Imparato; per la stagione 2016/2017, 2018/2019 viene allestita la commedia di Eduardo \"Questi fantasmi!\" con la regia di Marco Tullio Giordana. Nella stagione 2019-2020 la Compagnia porta sul palcoscenico \"Ditegli sempre di s\u00ec\" con la regia di Roberto And\u00f2.\nNel 2016 le viene conferito il premio speciale per il teatro \"Nuccia Fumo-Antonio Allocca\".\nNel 2017 vince il premio Mitreo Film Festival; le viene assegnato il Premio \"Pavoncella\" alla creativit\u00e0 femminile per l\u2019impegno per il teatro (VI edizione) e riceve il Premio \"Persefone\" come migliore attrice del Teatro di prosa (XVI edizione).\nNello stesso anno promuove la pubblicazione del volume: \"Francesco Rosi I 199 giorni del Che. Diario di un film sulle tracce del rivoluzionario\", a cura di Maria Procino, (Rizzoli 2017).\nIl 29 maggio 2018 ha presentato al Teatro San Carlo di Napoli il Premio letterario \"Matilde Serao\". \nIl 5 settembre 2019 presenta alla 76\u00aa Mostra internazionale d'arte cinematografica di Venezia, il documentario \"Citizen Rosi\" di cui \u00e8 regista insieme a Didi Gnocchi. Il film vince il premio Pasinetti assegnato dal Giornalisti Cinematografici SNGCI. \nIl 27 novembre 2019 le viene assegnato il Premio Minerva alle Arti (XXX Edizione). Il premio si svolge sotto l'Alto Patronato della Presidenza della Repubblica. Il 25 agosto 2021 riceve il Premio San Ginesio \"All'Arte dell'Attore\"."}
{"id": "5962397", "revid": "110157", "url": "https://it.wikipedia.org/wiki?curid=5962397", "title": "Supercoppa d'Europa 1992-1993 (hockey su pista)", "text": "La Supercoppa d'Europa 1992-1993 \u00e8 stata la 13\u00aa edizione dell'omonima competizione europea di hockey su pista. Alla manifestazione hanno partecipato gli spagnoli del , vincitore della Coppa dei Campioni 1991-1992, e gli italiani del , vincitore della Coppa delle Coppe 1991-1992. A conquistare il trofeo \u00e8 stato il Liceo La Coru\u00f1a al quarto successo nella sua storia."}
{"id": "5962400", "revid": "599013", "url": "https://it.wikipedia.org/wiki?curid=5962400", "title": "Luther Burrell", "text": ""}
{"id": "5962411", "revid": "1325180", "url": "https://it.wikipedia.org/wiki?curid=5962411", "title": "John Smith Hurt", "text": ""}
{"id": "5962412", "revid": "81172381", "url": "https://it.wikipedia.org/wiki?curid=5962412", "title": "Depakin", "text": ""}
{"id": "5962449", "revid": "1833487", "url": "https://it.wikipedia.org/wiki?curid=5962449", "title": "Baita", "text": "Una b\u00e0ita \u00e8 una costruzione semplice e isolata di montagna, in particolare delle regioni alpine pi\u00f9 elevate, utilizzata come abitazione, stalla, luogo di lavoro (lavorazione del latte, pollicoltura, ecc.) o deposito di fieno, legna o altri prodotti agricoli.\nTipologia e materiali costruttivi.\nPer quanto le baite abbiano la maggior parte delle funzioni in comune in tutte le regioni alpine, le tipologie costruttive adottate variano anche di parecchio da una zona all'altra, adottando soluzioni architettoniche compatibili con le risorse e con i condizionamenti imposti dall'ambiente. Possono essere realizzate completamente con legname oppure anche con parti in muratura; quest'ultima pu\u00f2 essere utilizzata come zoccolatura o anche per realizzare interi piani, soprattutto nelle aree adibite a focolare. Ad esempio tradizionalmente la copertura a seconda dei materiali disponibili poteva essere realizzata in lose (o \"beole\") di pietra, scandole in legno o in paglia, sostituite in varie parti delle Alpi dalla lamiera."}
{"id": "5962451", "revid": "1318658", "url": "https://it.wikipedia.org/wiki?curid=5962451", "title": "Lawrence Richardson Jr.", "text": "Biografia.\nLawrence Richardson Jr. studi\u00f2 presso la Yale University.\nFu membro della facolt\u00e0 di materie classiche presso la Duke University dal 1966 al 1991.\nSi spos\u00f2 con l'archeologa del mondo classico Emeline Hill Richardson.\nL'attivit\u00e0 di ricerca di Richardson affront\u00f2, tra l'altro, anche il tema dell'architettura domestica romana, i siti di \"Pompeii\" e \"Cosa\" e la pittura murale romana.\nOnorificenze.\nRichardson ricevette numerosi riconoscimenti, tra i quali la partecipazione al programma Fulbright, l'assegnazione nel 1958 del premio della Guggenheim Fellowship e il supporto dell'American Council of Learned Societies.\nVinse anche il Rome Prize della American Academy in Rome (AAR) nel 1950 e fu direttore di scavo degli scavi compiuti dalla AAR a \"Cosa\" (1952\u201355).\nFu Residente della AAR (1979) e professore incaricato della Scuola di Studi Classici della Mellon Foundation della AAR (1981).\nNel 2012 gli fu assegnata la medaglia d'oro dell'Archaeological Institute of America."}
{"id": "5962452", "revid": "765341", "url": "https://it.wikipedia.org/wiki?curid=5962452", "title": "Contea di Nantes", "text": "La contea di Nantes nacque come contea governata dai Franchi, che, sotto la dinastia Carolingia aveva fatto di Nantes la capitale del Ducato di Bretagna. La contea serv\u00ec come marca contro i Bretoni e gli abitanti della regione di Vannes. Proprio attraverso questa regione talvolta i carolingi effettuarono degli attacchi in Bretagna rendendo Nantes una zona ricca di importanza strategica. Attorno alla met\u00e0 del IX secolo la regione cadde infine sotto il controllo bretone e il titolo di conte di Nantes divenne sussidiario a quello di duca di Bretagna. Nel tempo il titolo arriv\u00f2 ad Hoel III di Bretagna, figlio diseredato (o illegittimo) di Conan III di Bretagna, questi perse poi la contea a causa di una rivolta popolare offrendo ad Enrico II d'Inghilterra l'occasione di attaccare il ducato. Nel trattato che poi sigl\u00f2 la fine del conflitto la Bretagna accord\u00f2 il titolo di conte di Nantes al sovrano inglese.\nIl Regno di Bretagna.\nPer circa venticinque anni la Bretagna cadde entro l'orbita vichinga e il contado pass\u00f2 pi\u00f9 volte di mano in mano fra vichinghi e francesi fino a che questi ultimi non lo riconquistarono nel 938.\nGli ultimi conti.\nIn seguito il titolo di conte and\u00f2 ufficialmente a far parte dei titoli legati alla corona ducale per finire poi entro quelli legati al titolo di re di Francia attraverso i discendenti di Costanza."}
{"id": "5962455", "revid": "481666", "url": "https://it.wikipedia.org/wiki?curid=5962455", "title": "Barnum Was Right", "text": ""}
{"id": "5962459", "revid": "1573940", "url": "https://it.wikipedia.org/wiki?curid=5962459", "title": "Brookesia bekolosy", "text": "Brookesia bekolosy \u00e8 un piccolo sauro della famiglia Chamaeleonidae, endemico del Madagascar.\nBiologia.\n\u00c8 una specie ovipara.\nDistribuzione e habitat.\nLa specie \u00e8 nota grazie ad un unico esemplare raccolto nella foresta pluviale sull'altopiano di Bekolosy, all'interno della Riserva speciale di Manongarivo, ad altitudini comprese tra 1.000 e 1.200\u00a0m.\nConservazione.\nLa \"IUCN Red List\" classifica \"B. bekolosy\" come specie in pericolo di estinzione (\"Endangered\").\nLa specie \u00e8 inserita nella Appendice II della \"Convention on International Trade of Endangered Species\" (CITES)."}
{"id": "5962460", "revid": "531291", "url": "https://it.wikipedia.org/wiki?curid=5962460", "title": "Lawrence Richardson, Jr.", "text": ""}
{"id": "5962462", "revid": "287204", "url": "https://it.wikipedia.org/wiki?curid=5962462", "title": "Irving Sao Paulo", "text": ""}
{"id": "5962463", "revid": "1543377", "url": "https://it.wikipedia.org/wiki?curid=5962463", "title": "Cinema International", "text": "Il cinema International (in tedesco \"Kino International\") \u00e8 un cinema di Berlino, sito sulla monumentale Karl-Marx-Allee, nel quartiere di Mitte a poca distanza da Alexanderplatz.\nCostruito all'inizio degli anni sessanta del XX secolo come importante tassello della ricostruzione in senso socialista del centro di Berlino, rappresent\u00f2, fino alla riunificazione, il pi\u00f9 importante cinema della Repubblica Democratica Tedesca, dove venivano proiettati in anteprima i film della casa di produzione nazionale DEFA, alla presenza di personalit\u00e0 importanti del mondo della politica e della cultura.\nL'edificio \u00e8 oggi sotto tutela monumentale (\"Denkmalschutz\").\nStoria.\nIl cinema venne costruito dal 1961 al 1963 come parte del secondo lotto della Karl-Marx-Allee, esteso fra Alexanderplatz e Strausberger Platz. Gli architetti, Josef Kaiser e Heinz Aust, avevano gi\u00e0 progettato pochi anni prima il cinema Kosmos, anch'esso sulla stessa strada.\nCaratteristiche.\nIl cinema \u00e8 posto in corrispondenza dell'incrocio della Karl-Marx-Allee con la Schillingstra\u00dfe, e costituisce pertanto il fondale prospettico di quest'ultima, unitamente al retrostante \u2013 e ben pi\u00f9 alto \u2013 Hotel Berolina (demolito nel 1995 e sostituito da un edificio di forme simili che ospita il municipio di Mitte). Insieme al ristorante Moskau, sul lato opposto della Karl-Marx-Allee, venne cos\u00ec configurato un insieme urbanistico di prestigio dedicato alla cultura e all'intrattenimento.\nL'edificio, in forma di parallelepipedo, ha struttura portante in calcestruzzo armato, ed esteticamente \u00e8 diviso in un basamento rivestito in pietra e in un corpo superiore in cemento a vista, le cui pareti laterali sono decorate da rilievi disegnati da Waldemar Grzimek, Hubert Schievelbein e Karl-Heinz Schamal; il corpo superiore sporge anteriormente di 9 metri sopra l'ingresso.\nLa facciata principale \u00e8 quasi interamente vetrata, sia nella parte inferiore, dove si aprono gli ingressi, sia nella parte superiore, dove le grandi finestre illuminano l'ampio \"foyer\".\nLa sala conta 600 posti e venne progettata facendo uso di materiali pregiati; negli spazi retrostanti trova posto una biblioteca con sala di lettura."}
{"id": "5962466", "revid": "81173864", "url": "https://it.wikipedia.org/wiki?curid=5962466", "title": "Kino International", "text": ""}
{"id": "5962468", "revid": "21880", "url": "https://it.wikipedia.org/wiki?curid=5962468", "title": "Ovipara", "text": ""}
{"id": "5962481", "revid": "263989", "url": "https://it.wikipedia.org/wiki?curid=5962481", "title": "Inter Alps Hockey League", "text": ""}
{"id": "5962482", "revid": "110157", "url": "https://it.wikipedia.org/wiki?curid=5962482", "title": "Beige-oliva chiaro", "text": "Il colore Beige-oliva chiaro \u00e8 una sfumatura medio scuro di giallo."}
{"id": "5962489", "revid": "110157", "url": "https://it.wikipedia.org/wiki?curid=5962489", "title": "Beige verdastro", "text": "Il colore Beige verdastro \u00e8 una sfumatura medio chiara di giallo."}
{"id": "5962492", "revid": "1001457", "url": "https://it.wikipedia.org/wiki?curid=5962492", "title": "The Fundamentals of Caring", "text": ""}
{"id": "5962516", "revid": "1005847", "url": "https://it.wikipedia.org/wiki?curid=5962516", "title": "Elezioni per l'Assemblea dell'Irlanda del Nord del 2016", "text": "Le elezioni per l'Assemblea dell'Irlanda del Nord si tennero il 5 maggio 2016; si tratt\u00f2 della quinta elezione fin dall'istituzione dell'Assemblea, nel 1998. Gli aventi diritto al voto erano 1.281.595, con un incremento del 5,9% rispetto alle precedenti elezioni del 2011. L'affluenza si attest\u00f2 al 54,9%, un diminuzione di meno dell'1% rispetto alle precedenti elezioni, ma con un calo del 15% rispetto alla prima elezione dell'Assemblea nel 1998.\nCome alle elezioni del 2007 e 2011, il Partito Unionista Democratico (DUP) e Sinn F\u00e9in ottennero la maggioranza dei seggi, con i 38 seggi andati al DUP e i 28 assegnati a Sinn F\u00e9in, sui 108 dell'Assemblea. Il Partito Unionista dell'Ulster (UUP) conquist\u00f2 16 seggi, il Partito Social Democratico e Laburista 12 e il Partito dell'Alleanza dell'Irlanda del Nord 8, mentre due seggi vennero ottenuti dal Partito Verde e da Alleanza Popolo Prima del Profitto. La Voce Tradizionale Unionista e un candidato indipendente ottennero ciascuno un seggio."}
{"id": "5962517", "revid": "484362", "url": "https://it.wikipedia.org/wiki?curid=5962517", "title": "Ippolita (gruppo)", "text": "Ippolita \u00e8 un gruppo di ricerca indipendente, spesso menzionato anche come \"gruppo conviviale\". Tutte le opere sino ad ora pubblicate sono sotto licenza copyleft e frutto di una particolare forma di scrittura collaborativa.\nLa definizione di gruppo conviviale trae origine dal concetto di convivialit\u00e0 del pedagogista e filosofo austriaco Ivan Illich. Ippolita \u00e8 un esempio di eteronimia abbastanza tipico nella cultura digitale come nella letteratura, in Italia sono noti i casi di Luther Blissett e Wu Ming.\nLa particolarit\u00e0 del gruppo di ricerca \u00e8 l'interdisciplinarit\u00e0 dalle opere emerge l'obiettivo di superare la distinzione tra sapere umanistico e sapere scientifico utilizzando diversi punti di vista in base alle molte competenze presenti nel collettivo in una sorta di \"disciplina simbiotica e complementar\"e o \"indisciplina\", come dice provocatoriamente il gruppo, per marcare la propria distanza politica con l'istituzione universitaria. \u00abIl gruppo Ippolita \u00e8 una delle poche esperienze italiane che sa tenere assieme attivismo, riflessione teorica e una indiscussa competenza tecnica attorno alle macchine informatiche, all\u2019interno di una prospettiva libertaria e multidisciplinare.\u00bb\nLe ricerche del gruppo di lavoro sono ascrivibili all'ambito pi\u00f9 generale della \"Critica della Rete\" e all\"Informatica del Dominio\" quest'ultimo tema \u00e8 ripreso sia dagli scritti di Donna Haraway che dalle riflessioni sulle \"tecnologie del s\u00e9\" di Michel Foucault.\nStoria.\nIl gruppo di ricerca Ippolita nasce nel 2005 all'interno dell'hacklab milanese ReLOAd reality hacking , nell'humus culturale delle rivolte no-global e dei movimenti contro il WTO (l'organizzazione mondiale del commercio), l'FMI (Fondo Monetario Internazionale) e contro la Banca Mondiale che portarono, in Italia, alla sanguinosa repressione dei manifestanti durante le contestazioni del G8 di Genova nel 2001. \nLa cornice della ricerca \u00e8 legata a una concomitanza di eventi e tensioni, certamente fondamentale \u00e8 l'ambito dell'hacking italiano, quello politicizzato degli hacklab e di Hackmeeting, e l'esperienza del mediattivismo di Indymedia, ma anche le controculture dei rave party e della musica techno che hanno come genealogia il cyberpunk e il cyberfemminismo. \nMa non bisogna dimenticare il protagonismo metodologico dell'autogestione praticata dai centri sociali italiani che li ha resi oggetto di studio politico internazionale \u00abIppolita \u00e8 una testimonianza di quell\u2019 \"incubatore\" dell\u2019\u00e9lite culturale che \u00e8 stato il centro sociale negli anni novanta\u00bb l'altro elemento \u00e8 il femminismo post-strutturalista e sex positive che cominciava ad aprirsi ai movimenti transgender e decoloniali.\nIl primo volume viene presentato all'Hackit di Napoli nel 2005, si tratta di un testo tecnico e genealogico: \"Open non \u00e8 free. Comunit\u00e0 digitali tra etica hacker e mercato globale\" edito dalla casa editrice El\u00e8uthera. Il volume ricostruisce la storia della nascita e dell'ascesa dell'open source a scapito delle lotte e delle motivazioni politiche del movimento del free software. Si prendono in considerazione l'etica hacker, la trasformazione delle licenze, i metodi di sviluppo software. \nL'anno seguente il gruppo apre un nuovo contratto copyleft con la casa editrice Feltrinelli per la pubblicazione di \"Luci e Ombre di Google. Futuro e passato dell'industria dei meta dati\", \u00e8 il 2007, ma il libro viene presentato in anteprima all'Hackmeeting di Parma nel 2006 col titolo \"The darkside of Google\".\nNegli anni successivi la produzione e il lavoro di Ippolita si sposta in Europa. In Francia il testo viene tradotto in prima edizione nel 2008 e in edizione tascabile nel 2011.In Spagna la pubblicazione \u00e8 del 2010, mentre in quella inglese del 2013 il testo \u00e8 disponibile in versione aggiornata, gratuita e integrale con il supporto di Geert Lovink, noto critico olandese delle culture digitali, attraverso l\"Institut of Network Culture\". Il volume \u00e8 attualmente disponibile in versione aggiornata e approfondita per la casa editrice Milieu.\nIl gruppo pubblica un nuovo lavoro dopo cinque anni, nel 2012. Nel panorama informatico, dove le cose cambiano molto rapidamente, le trasformazioni di quei pochi anni sono state epocali, basti pensare alla diffusione di massa degli smartphone, lo sviluppo di Google Chrome e Android, ma soprattutto l'avvento dei \"social network\". Ed \u00e8 su quest'ultimi che Ippolita sceglie di concentrare l'analisi pubblicando \"Nell'acquario di Facebook. La resistibile ascesa dell'anarco-capitalismo\". Il testo esce in contemporanea in tre nazioni: Francia, Spagna e Italia.\nIl volume critica, tra gli altri, i concetti di \"trasparenza radicale\" e di profilazione degli utenti, la cui origine culturale \u00e8 da ricercare nell'ideologia anarco-capitalista. Questa teoria politica \u00e8 disseminata in modo frammentario e mistificato in ambienti culturalmente contigui, sono presi in esame: i Partiti Pirata, PayPal, frange di Anonymous, Wikileaks.\nIl libro \u00e8 stato tradotto in inglese dallo studioso Patrice Riemens che l'ha pubblicato a puntate in stile \"feuilleton\" su Nettime, celebre lista di discussione internazionale di \"net culture\".\nNel 2015 il volume \u00e8 stato pubblicato e reso disponibile gratuitamente dall\"Institut of Network Culture\" sempre su iniziativa di Geert Lovink, il quale ha sostenuto in un'intervista a Repubblica: \"Your country can be proud to have the most sophisticated Facebook critics in the world. Read their work!\"\" (Traduzione: \"il vostro paese dovrebbe essere orgoglioso di avere i pi\u00f9 sofisticati critici di Facebook nel mondo. Leggete il loro lavoro!\")\nIl pamphlet \"La rete \u00e8 libera e democratica. Falso!\" uscito per Laterza nel 2014, richiama sin dal titolo la necessit\u00e0 di demistificare drasticamente il luogo comune che vorrebbe una tecnologia salvifica, capace di dare soluzioni automatizzate in tutti i campi del sapere, ivi compresa la vita democratica.\nGli autori richiamano e approfondiscono alcune critiche espresse nelle opere precedenti come la fallacia concettuale dell'algoritmo PageRank, la Trasparenza radicale e il problema del Profiling, citando solo i maggiori. Il libro si divide in Argomento Ontologico, Argomento Epistemologico e Argomento Storico-geopolitico. Il testo coniuga una serie di puntualizzazioni tecniche (es. Internet non \u00e8 il Web, cosa sono i sistemi di retroazione cibernetica nei dispositivi digitali) ad argomentazioni epistemologiche (es. pubblicato non significa pubblico, differenza tra uguaglianza e isonomia).\nIl testo \u00e8 stato tradotto e pubblicato in Spagna nel 2016 per Enclave de Libros: \"Idolos. \u00bfLa red es libre y democr\u00e1tica? Falso!\" con una prefazione di Tom\u00e1s Ib\u00e1\u00f1ez. Nello stesso anno esce anche la pubblicazione parigina per la casa editrice La Diff\u00e9rence, \"Internet l'illusion d\u00e9mocratique\" con una postfazione di Bernard Stiegler.\nNel 2016 esce il volume \"Anime Elettriche\" per l'editrice Jaca Book, una retrospettiva dell'esperienza social lato utente. La soggettivit\u00e0 digitale viene analizzata come diade somato-psichica non separata dalla sua controparte \"fisica\", ma anzi \u00e8 descritta come raddoppio e multiplo del s\u00e9, sino al parossismo dello stadio finale \"in vivo e in vitro\", stoccata sui server delle gradi corporation dell'IT. L'ambiente dei social media viene descritto come un panottico digitale, la differenza con il panottico disciplinare di Foucault \u00e8 il piacere. Il piacere della comunit\u00e0 sempre in movimento, dove la singola individualit\u00e0 non \u00e8 costretta a una forma rigida, ma viene stimolata a esibire la propria diversit\u00e0. Il panottico digitale attribuisce senso, anche in termini di valutazione, a ogni gesto su di essa compiuto. La quantificazione numerica crea piacere, il consumo di questo piacere reso in forma sociale crea reddito psichico. Temi generali sono l'identit\u00e0 e la cura del s\u00e9, presi tra \"addestramento procedurale\" come delega totale al dispositivo commerciale e di contro come \"esercizio cosciente\" della propria capacit\u00e0 tecnica al fine di raggiungere attraverso l'autodifesa gradi sempre pi\u00f9 elevati di autonomia digitale. \u00c8 con questo testo che Ippolita comincia la sua critica alla Gamificazione e a introdurre il concetto di Pedagogia Hacker.\n\"Tecnologie del Dominio. Lessico Minimo di Autodifesa digitale\" \u00e8 un volume panoramico di tutti i temi indagati nell'arco di una decade. Edito per Meltemi nel 2017 \u00e8 costruito per lemmi e locuzioni (es. Pornografia Emotiva, Criptomoneta, Libertarianesimo, Tecnocrazia, Condivisione, \"Quantified Self\") descritte in senso critico, come dicono gli stessi autori: \u201c\"Un manuale di autodifesa digitale a modo nostro, con uno sguardo dichiaratamente politico, non neutrale, di parte. Un mosaico per forza di cose incompleto, composto con quello scetticismo metodologico, quella curiosa attitudine hacker che ci piace praticare\"\u201d\n\"Culture Radicali\" \u00e8 il nome della collana di libri che viene inaugurata nel 2019 sotto la guida del gruppo per la Casa Editrice Meltemi. Sin dalle prime pubblicazioni \u00e8 evidente l'orientamento interdisciplinare del progetto che vede i temi tecnologici miscelarsi alla critica filosofica e alla creativit\u00e0 femminista. Si veda in tal senso \"Materialismo radicale. Itinerari etici per cyborg e cattive ragazze\" di Rosi Braidotti e \"La societ\u00e0 Automatica\" di Bernard Stiegler.\nDocenze.\nNel 2015 il gruppo viene chiamato a tenere la docenza del corso di studi \"Archeologia dei Nuovi Media\" e, negli anni successivi, di \"Culture Digitali\" e Sociologia dei Processi Culturali presso la Naba, Nuova Accademia di Belle Arti di Milano. Nel 2018 Ippolita viene inserita tra i docenti del progetto di Ars Academy per la conduzione dei corsi \"Culture digitali\" e \"Ecologia dei Media\". Tra le attivit\u00e0 formative si distinguono due aree tematiche peculiari, quello di critica alla \"Gamificazione\", intesa come forma di delega cognitiva e delega della ricerca delle fonti di piacere; quello sull\"Hacking del S\u00e9\"inteso come contrapposizione all'addestramento procedurale del self branding."}
{"id": "5962519", "revid": "71433", "url": "https://it.wikipedia.org/wiki?curid=5962519", "title": "Friend Request", "text": ""}
{"id": "5962524", "revid": "533647", "url": "https://it.wikipedia.org/wiki?curid=5962524", "title": "Palazzo Termine d'Isnello", "text": ""}
{"id": "5962526", "revid": "533647", "url": "https://it.wikipedia.org/wiki?curid=5962526", "title": "Palazzo Sant'Antimo al Cassaro", "text": ""}
{"id": "5962532", "revid": "1990283", "url": "https://it.wikipedia.org/wiki?curid=5962532", "title": "Presentatori dell'Eurovision Song Contest", "text": "Pi\u00f9 di 100 persone sono ricordate per essere state scelte come conduttori o conduttrici televisivi dell'Eurovision Song Contest, la manifestazione musicale internazionale pi\u00f9 longeva al mondo, sin dall'anno in cui essa cominci\u00f2: il 1956.\nFino al 1978 era permesso un unico presentatore; da quell'edizione, invece, cambiato il regolamento, si decise che le varie serate si sarebbero potute presentare con due conduttori televisivi (anche se fino al 1988, nel 1995 e nel 2013, in alcune edizioni, si prefer\u00ec mantenerne uno solo).\nNel 1999, inoltre, si pot\u00e9 assistere per la prima volta ad una serata condotta da ben tre persone.\nNel 2009, per la prima volta i presentatori divennero 4 in un'edizione: 2 nelle semifinali e altri 2 nella serata finale.\nNel 2018, per la prima volta nella storia, quattro presentatrici conducono insieme tutto l'evento.\nConduttori.\nGreen Room.\nLa lista qui di seguito, contiene i nomi dei presentatori (non sempre stati presenti) della cosiddetta \"Green Room\", spazio o \"stanza\" riservata ai partecipanti di ogni edizione. I conduttori intervistano direttamente i cantanti durante la gara o durante la votazione per sentire come si sentono e per incrementare la suspense. I conduttori della \"Green Room\" possono essere presentatori in aggiunta a quelli della serata o direttamente uno o pi\u00f9 degli stessi a presentare quest'ultima.\nShow speciali.\n\"Songs of Europe\".\n\"\"Songs of Europe\" \u00e8 stato un programma televisivo trasmesso da Mysen, in Norvegia, per celebrare i 25 anni della manifestazione, nel 1981. I presentatori erano:\n\"\".\nIl \"Congratulations: 50 Years of the Eurovision Song Contest\" \u00e8 stato un programma televisivo, mandato in onda nel 2005 a Copenaghen, in Danimarca, per commemorare i 50 anni della nascita della manifestazione. Fu presentato da due conduttori:\n\"Eurovision Song Contest's Greatest Hits\".\nL'\"Eurovision Song Contest's Greatest Hits\", proprio come 10 anni prima, \u00e8 stato un programma televisivo speciale, per commemorare i 60 anni della nascita del festival. Fu presentato da due conduttori a Londra, Regno Unito nel 2015:\n\"\".\nL'\"Eurovision: Europe Shine a Light\"\", \u00e8 stato un programma televisivo speciale, per omaggiare gli artisti partecipanti dell'Eurovision Song Contest 2020, edizione cancellata a causa della pandemia di COVID-19. Verr\u00e0 presentato dai tre conduttori dell'edizione 2020, nei Paesi Bassi:\nConduttori che hanno partecipato all'Eurovision Song Contest come concorrenti.\nIn molti casi, \u00e8 capitato che i partecipanti alla manifestazione, compresi soprattutto i vincitori, abbiano poi condotto la gara:"}
{"id": "5962535", "revid": "599013", "url": "https://it.wikipedia.org/wiki?curid=5962535", "title": "Ginger Molloy", "text": "Nel motomondiale ha vinto 1 gran premio e nel 1970 si \u00e8 laureato vicecampione del mondo nella classe 500 alle spalle di Giacomo Agostini\nCarriera.\nLe sue prime presenze nel motomondiale si registrano nel 1963 dove giunge al settimo posto in classe 250 al GP d'Olanda su una Bultaco e al decimo posto in classe 500 nel GP del Belgio su una Matchless. L'anno successivo ottiene un ottavo posto al GP delle Nazioni nuovamente in classe 500 in sella ad una Norton. \nPer vedere una sua presenza pi\u00f9 continuativa bisogner\u00e0 attendere il motomondiale 1965 dove ottiene i suoi primi punti iridati, sia in classe 125 che in classe 250 alla guida di moto ufficiali Bultaco. Nel motomondiale 1966 ottiene la sua prima e unica vittoria mondiale, aggiudicandosi la classe 250 del Gran Premio motociclistico dell'Ulster 1966 in sella ad una Bultaco TSS, portando la casa motociclistica spagnola al suo primo successo iridato. \nContinua a gareggiare con moto della stessa casa sino al motomondiale 1969, raccogliendo alcuni piazzamenti a podio; l'ultimo suo anno di partecipazioni al mondiale ottenendo punti iridati \u00e8 il 1970 quando in sella alla nuova Kawasaki 500 H1R ottiene quattro secondi posti e il secondo posto nella classifica generale della 500."}
{"id": "5962539", "revid": "6923", "url": "https://it.wikipedia.org/wiki?curid=5962539", "title": "Reto-Moto", "text": "Reto-Moto \u00e8 una azienda sviluppatrice di videogiochi che si trova a Copenaghen, in Danimarca.\nStoria.\nLa Zyrinx azienda sviluppatrice di videogiochi fu fondata nel 1997 a Copenaghen, in Danimarca. Era composta esclusivamente da persone che erano state attive nelle composizioni delle demoscene Amiga nei tardi anni '80 e nei primi anni '90, compreso il compositore Jesper Kyd.\nIl primo gioco sviluppato da Zyrinx fu Sub Terrania per il Sega Mega Drive. Durante lo sviluppo il team si trasfer\u00ec a Boston. Successivamente, svilupparono i giochi Red Zone e Scorcher. La tecnologia di redering 3D di Zyrinx fu mostrata in un video promozionale del Sega 32X. Il team si dissolse nel 1998 perch\u00e9 il loro editore Scavenger and\u00f2 in bancarotta.\nNel 1998, Zyrinx si riform\u00f2 sotto il nome di Reto-Moto e crearono la IO Interactive e la serie Hitman. Nell'aprile del 2008 la squadra di Reto-Moto annunci\u00f2 che avrebbero riformato l'azienda e che stessero lavorando ad un videogioco multiplayer.\nLa squadra di sviluppo di Reto-Moto fu originariamente fondata da i membri di Zyrinx e di Lemon nel 1997 e fu responsabile della creazione della IO Interactive la serie \"Hitman\" . Reto-Moto annuncio` che si sarebbe riformata nell` Aprile del 2008 con l`intenzione di focalizarsi sulla creazione di giochi multiplayer.\nNel settembre 2010, Reto-Moto lanci\u00f2 il sito web del loro gioco \"Heroes &amp; Generals\".\nI nomi degli sviluppatori si possono trovare come easter egg in \"\" , dove il giocatore deve assaltare la Torre Retomoto."}
{"id": "5962559", "revid": "767487", "url": "https://it.wikipedia.org/wiki?curid=5962559", "title": "Associazione Sportiva Imola Calcio 1995-1996", "text": "Questa pagina raccoglie le informazioni riguardanti l'Associazione Sportiva Imola Calcio nelle competizioni ufficiali della stagione 1995-1996."}
{"id": "5962564", "revid": "1573940", "url": "https://it.wikipedia.org/wiki?curid=5962564", "title": "Roberto Giollo", "text": ""}
{"id": "5962565", "revid": "599013", "url": "https://it.wikipedia.org/wiki?curid=5962565", "title": "Talita Te Flan", "text": "Di madre italiana e di padre ivoriano si avvicina al nuoto sin dall'infanzia e prende parte a molteplici competizioni in Italia a livello provinciale, regionale e nazionale.\nDopo aver conseguito la maturit\u00e0 classica, nel 2015 partecipa rappresentando la Costa D'Avorio ai XVI Campionati Mondiali di nuoto a Kazan, Russia e ai XI Giochi Panafricani a Brazzaville, Congo. Nella competizione panafricana raggiunge due quarti posti: nei 1500 m stile libero e negli 800 m stile libero e con entrambi segna il nuovo record ivoriano.\nNel maggio 2016 prende parte ai Campionati Africani di nuoto per la zona 2 a Dakar, Senegal risultando l'atleta pi\u00f9 medagliata della competizione con i titoli di best female performance e best female swimmer.\nAttualmente detiene il record ivoriano nei 200, 400, 800 e 1500 m stile libero. In Italia si allena a Brescia e gareggia con la squadra Vittoria Alata.\nHa partecipato ai Giochi della XXXI Olimpiade di Rio de Janeiro nel 2016."}
{"id": "5962566", "revid": "132266", "url": "https://it.wikipedia.org/wiki?curid=5962566", "title": "Societ\u00e0 nazionale di salvamento", "text": ""}
{"id": "5962575", "revid": "599013", "url": "https://it.wikipedia.org/wiki?curid=5962575", "title": "Yanni Reg\u00e4sel", "text": ""}
{"id": "5962597", "revid": "78480", "url": "https://it.wikipedia.org/wiki?curid=5962597", "title": "Sorres", "text": ""}
{"id": "5962600", "revid": "726373", "url": "https://it.wikipedia.org/wiki?curid=5962600", "title": "La mano sinistra", "text": "La mano sinistra (\"La Main gauche\") \u00e8 una raccolta di racconti in lingua francese di Guy de Maupassant, pubblicata per la prima volta dall'editore Paul Ollendorff nel 1889.\nRacconti.\nLa raccolta comprende i seguenti undici racconti:"}
{"id": "5962601", "revid": "481666", "url": "https://it.wikipedia.org/wiki?curid=5962601", "title": "This Modern Age", "text": ""}
{"id": "5962603", "revid": "481666", "url": "https://it.wikipedia.org/wiki?curid=5962603", "title": "Nicholas Grind\u00e9", "text": ""}
{"id": "5962605", "revid": "580197", "url": "https://it.wikipedia.org/wiki?curid=5962605", "title": "Fiammamonza 1994-1995", "text": "Questa voce raccoglie le informazioni riguardanti la Fiammamonza nelle competizioni ufficiali della stagione 1994-1995.\nRosa.\n\"Rosa aggiornata alla fine della stagione\"."}
{"id": "5962609", "revid": "439868", "url": "https://it.wikipedia.org/wiki?curid=5962609", "title": "Teragn\u00f3la", "text": ""}
{"id": "5962614", "revid": "481666", "url": "https://it.wikipedia.org/wiki?curid=5962614", "title": "Nicholas Grinde", "text": ""}
{"id": "5962637", "revid": "1522738", "url": "https://it.wikipedia.org/wiki?curid=5962637", "title": "New Jewel Movement", "text": "Il New Joint Endeavor for Welfare, Education, and Liberation o New Jewel Movement (NJM) \u00e8 stato un partito politico grenadino d'ispirazione marxista-leninista fondato nel 1973 da Maurice Bishop. L'NJM fondava il suo manifesto politico sull'indipendenza di Grenada nel 1974. Il movimento prese il controllo del Paese con una rivoluzione incruenta nel 1979 e govern\u00f2 fino alla sua deposizione da parte degli Stati Uniti d'America del presidente Ronald Reagan in seguito all'invasione del 1983, nota come Operazione Urgent Fury."}
{"id": "5962638", "revid": "2018934", "url": "https://it.wikipedia.org/wiki?curid=5962638", "title": "Heidenheim Heidek\u00f6pfe", "text": "L'Heidenheim Heidek\u00f6pfe \u00e8 una squadra di baseball tedesca con sede a Heidenheim an der Brenz.\nStoria.\nFondato nel 1992, ha disputato la sua prima Bundesliga in occasione del campionato 2000.\nNel 2008 la squadra si \u00e8 classificata prima nel raggruppamento sud, ma alle semifinali play-off \u00e8 uscita nettamente nella serie contro i Mannheim Tornados. Un anno dopo, nel 2009, ha avuto la rivincita, con il primo scudetto vinto proprio contro Mannheim. Il titolo nazionale ha permesso di partecipare alla European Cup 2010, la cui vittoria \u00e8 sfumata nella finale secca persa 2-1 a Barcellona contro la Fortitudo Bologna.\nL'Heidenheim Heidek\u00f6pfe ha vinto il suo secondo scudetto nel 2015, dopo una combattuta serie finale contro i Buchbinder Legion\u00e4re. Il terzo titolo nazionale \u00e8 arrivato nel 2017 contro i Bonn Capitals. Tra il 2019 e il 2021 il dominio \u00e8 completo, in quanto conquista tre campionati consecutivi, battendo sempre i Capitals nell'ultimo atto."}
{"id": "5962641", "revid": "168123", "url": "https://it.wikipedia.org/wiki?curid=5962641", "title": "Il Bollettino della Vittoria", "text": "Il Bollettino della Vittoria \u00e8 stata una rivista d'arte e poesia visiva italiana.\nStoria de Il Bollettino della Vittoria.\nViene fondata da Valerio Miroglio nel 1986 e, diffusa a cadenza mensile, ha avuto una durata di cinque anni, per un totale di 41 numeri. \u00c8 nata come periodico dell'Arazzeria Montalbano, di cui Miroglio era direttore artistico; il titolo si riferiva ironicamente al nome di una delle arazziere. Il Bollettino era rivista letteraria, contenitore di poesia visiva e mail art, \"curiosa contaminazione tra cultura e satira, seriet\u00e0 e aperta ironia, interessante documento della creativit\u00e0 nell'epoca postindustriale\".\n\u00c8 stato il periodico letterario pi\u00f9 piccolo del mondo, misurando 14x20 cm.\nCollaboratori assidui erano i poeti visivi Adriano Spatola e Corrado Costa; di quest'ultimo il Bollettino ha pubblicato la striscia a fumetti \"Storia di Frank il microbo, con quel suo segno fantastico realizzato in punta di penna la cui accattivante bellezza stava tutta nel nulla detto con eleganza. Frank, infatti, per due anni \u00e8 riuscito a farsi seguire senza far niente\".\nAutori pubblicati.\nSul Bollettino della Vittoria sono stati pubblicati interventi di (in ordine alfabetico):\nVoci correlate.\nValerio Miroglio\nAdriano Spatola\nCorrado Costa\nPoesia visiva\nMail art"}
{"id": "5962643", "revid": "1543377", "url": "https://it.wikipedia.org/wiki?curid=5962643", "title": "Teleiofilia", "text": "La teleiofilia (o adultophilia), termine derivante dal tema greco \"\u03c4\u03ad\u03bb\u03b5\u03b9\u03bf\u03c2\", \"\u03c4\u03ad\u03bb\u03b5\u03bf\u03c2\" (adulto) e \"\u03c6\u03b9\u03bb\u03af\u03b1\" (amicizia, affetto), \u00e8 l'attrazione sessuale ed emotiva nei confronti degli adulti da parte di una persona di un'et\u00e0 qualsiasi. \nDefinizione.\nLa teleiofilia si contrappone alla pedofilia, che al contrario consiste nell'avere, in et\u00e0 adulta, un'attrazione sessuale ed emotiva diretta verso bambini impuberi.\nLa teleiofilia non deve essere confusa con l'attrazione verso persone di et\u00e0 maggiore o con la gerontofilia. Il termine \u00e8 infatti idoneo a descrivere sia un adulto attratto dagli adulti della sua stessa et\u00e0, che un adolescente o un bambino che sente attrazione per persone adulte. \nIl termine, in altre parole, fa unicamente riferimento all'et\u00e0 del target di attrazione e non a quella del soggetto.\nBench\u00e9 il termine sia scarsamente utilizzato nella lingua popolare, esso viene utilizzato nella letteratura scientifica. Il termine \u00e8 stato creato dal sessuologo Ray Blanchard nel 2000.\nLa teleiofilia pu\u00f2 essere divisa tra teleiofilia eterosessuale e teleiofilia omosessuale, termini che indicano rispettivamente l'attrazione prevalente nei confronti degli adulti del sesso opposto e dello stesso sesso.\nStudi.\nI risultati dei test fallometrici condotti dal sessuologo Ray Blanchard mostrano che esiste, nella teleiofilia, una linea di demarcazione piuttosto forte tra la preferenza eterosessuale e quella omosessuale: i teleiofili eterosessuali mostrano un'eccitazione sessuale molto bassa nei confronti degli adulti dello stesso sesso e viceversa vale per i teleiofili omosessuali nei confronti degli adulti del sesso opposto.\nI teleiofili (sia eterosessuali che omosessuali) mostrano altres\u00ec una scarsa risposta sessuale nei confronti dei bambini impuberi, sia del sesso opposto che dello stesso sesso.\n\u00c8 quindi corretto affermare che di norma, nei teleiofili, l'et\u00e0 del target sessuale risulta non meno importante del sesso preferenziale.\nNei casi in cui una persona possieda sia un'attrazione pedofilica che un'attrazione teleiofilica, queste possono riguardare sessi diversi. Questo fatto \u00e8 stato documentato in particolare per quanto concerne la pedofilia omosessuale maschile e la teleiofilia eterosessuale maschile: un numero rilevante di maschi che sono pedofili omosessuali possiedono, in relazione alla loro attrazione verso gli adulti, una preferenza eterosessuale.\nNonostante questo i maschi teleiofili omosessuali, nella cultura popolare, sono spesso stati confusi con i pedofili omosessuali. Ad esempio in Italia il partito Forza Nuova pubblic\u00f2 un manifesto con il testo \"dietro un omosessuale si nasconde un pedofilo\".\nGli studi fallometrici riscontrano in realt\u00e0 uno scarso interesse da parte dei teleiofili omosessuali nei confronti dei bambini di sesso maschile e d'altra parte uno scarso interesse da parte dei pedofili omosessuali nei confronti degli adulti di sesso maschile."}
{"id": "5962650", "revid": "1833487", "url": "https://it.wikipedia.org/wiki?curid=5962650", "title": "Chizzola", "text": "Chizzola (IPA: ) \u00e8 una frazione del comune di Ala in Trentino.\nGeografia.\nSi trova sulla sponda destra dell'Adige e ha a sua volta tre localit\u00e0 abitate: Santa Cecilia a nord, Villetta e Santa Lucia a sud. \u00c8 collegata a est con Serravalle, tramite un ponte che attraversa l'Adige, inaugurato negli anni '50. A nord di Chizzola si trova la Sorna, piccolo affluente dell'Adige.\nStoria.\nChizzola \u00e8 stato comune autonomo fino al 1928, anno in cui venne aggregato ad Ala.\nChizzola fa parte delle frazioni di Ala insieme a Serravalle (Ala), Pilcante, Santa Margherita (Ala) e Marani (Ala)."}
{"id": "5962659", "revid": "767487", "url": "https://it.wikipedia.org/wiki?curid=5962659", "title": "Bhagat", "text": "Il termine Bhagat (\u0a2d\u0a17\u0a24) designa, nel Sikhismo, gli scrittori ed i bardi le cui opere sono state incorporate nel Libro Sacro: Guru Granth Sahib. Questi poeti sono anche conosciuti come Bhakta (dal sanscrito, \"Santo\").\nA seconda delle scuole di pensiero, i bhagat possono essere quindici, o diciassette. Infatti due bhagat: Sunder e Mardana vengono considerati, da alcuni storici solo come dei gursikhs, cio\u00e8 dei devoti ai guru.\nOrigine del termine.\nBhagat \u00e8 una parola che, sotto la forma puanjabi, deriva dal termine sanscrito \"Bhagavata\", che significa: un devoto al Signore (\"Bhagvan\"). Molti di questi devoti sono adepti della tradizione bhakti, credenti che seguono la via della realizzazione, guidata dalla preghiera.\nIl Guru Arjan \u00e8 colui che ha raccolto i loro scritti.\nAlcuni di essi sono vissuti prima del Guru Nanak Dev, ma si allontanarono dall'Induismo per avvicinarsi ad una dottrina monoteista. Vengono definiti come \"l'alba prima della nascita del sole\"."}
{"id": "5962669", "revid": "767487", "url": "https://it.wikipedia.org/wiki?curid=5962669", "title": "Kiki &amp; i segreti del sesso", "text": "Kiki &amp; i segreti del sesso (\"Kiki, el amor se hace\") \u00e8 un film del 2016 diretto da Paco Le\u00f3n.\nIl film \u00e8 un remake del film australiano \"The Little Death\" diretto nel 2014 da Josh Lawson. La pellicola affronta il tema del sesso e dell'amore attraverso cinque storie.\nTrama.\nCinque coppie esplorano le loro diverse parafilie sessuali e le diverse sfaccettature della sessualit\u00e0, alla ricerca della felicit\u00e0. Una donna soffre di dacrifilia, si eccita nel vedere il proprio compagno piangere, un'altra \u00e8 affetta da arpaxofilia, prova piacere sessuale quando viene derubata, e un'altra ancora soffre di efefilia, si eccita quando tocca tessuti morbidi. Un uomo affetto da sonnofilia, ha bizzarre fantasie mentre la moglie dorme.\nDistribuzione.\nIl film \u00e8 stato distribuito nelle sale cinematografiche spagnole il 1\u00ba aprile 2016, diventando un successo al botteghino con oltre 6.000.000 di euro incassati. In Italia \u00e8 stato distribuito dal 23 giugno 2016."}
{"id": "5962670", "revid": "71433", "url": "https://it.wikipedia.org/wiki?curid=5962670", "title": "Kiki, el amor se hace", "text": ""}
{"id": "5962672", "revid": "71433", "url": "https://it.wikipedia.org/wiki?curid=5962672", "title": "Kiki e i segreti del sesso", "text": ""}
{"id": "5962694", "revid": "287204", "url": "https://it.wikipedia.org/wiki?curid=5962694", "title": "Milwaukee Bucks 2015-2016", "text": "La stagione 2015-16 dei Milwaukee Bucks fu la 48\u00aa nella NBA per la franchigia.\nI Milwaukee Bucks arrivarono quinti nella \"Central Division\" della \"Eastern Conference\" con un record di 33-49, non qualificandosi per i play-off."}
{"id": "5962696", "revid": "73843", "url": "https://it.wikipedia.org/wiki?curid=5962696", "title": "Ginnastica ai Giochi della XVII Olimpiade - Volteggio femminile", "text": "La competizione del volteggio femminile di Ginnastica artistica dei Giochi della XVII Olimpiade si \u00e8 svolta alle Terme di Caracalla a Roma dal 6 al 9 settembre 1960."}
{"id": "5962698", "revid": "1924342", "url": "https://it.wikipedia.org/wiki?curid=5962698", "title": "Write on Me", "text": "Write on Me \u00e8 un brano musicale del gruppo musicale statunitense Fifth Harmony, pubblicato il 5 maggio 2016 come secondo singolo promozionale estratto dal secondo album in studio \"7/27\".\nVideo musicale.\nIl videoclip del brano \u00e8 stato reso disponibile il 6 maggio 2016."}
{"id": "5962699", "revid": "1123126", "url": "https://it.wikipedia.org/wiki?curid=5962699", "title": "Federico Janssoone", "text": ""}
{"id": "5962701", "revid": "6923", "url": "https://it.wikipedia.org/wiki?curid=5962701", "title": "Bonne de Pons d'Heudicourt", "text": "Biografia.\nEra la nipote del maresciallo d'Albret, cugina di Madame de Montespan e di Marie Anne de La Tr\u00e9moille, e amica di Madame de Maintenon. Grazie allo zio e alla protezione del fratello del re, Filippo, Duca di Orl\u00e9ans, divenne damigella d'onore della regina Maria Teresa, per poi diventare rapidamente l'amante del re, nel 1665. Spos\u00f2 il marchese di Heudicourt, Michel Sublet, ma quando riapparve a corte il re aveva scelto Madame de Montespan come amante; vi rimase, tuttavia, come amica del re e ci\u00f2 fino a quando non cadde in disgrazia, nel 1672. Cadde in disgrazia dopo aver rivelato incautamente nelle sue lettere l'amore tra il re e Madame de Montespan, e l'esistenza dei loro figli segreti. Cinque anni pi\u00f9 tardi, su richiesta di Madame de Maintenon, il re acconsent\u00ec al suo ritorno a corte. Divenne allora una protetta prima di Madame de Montespan, poi, dopo la caduta di quest'ultima, divenne una protetta di Madame de Maintenon."}
{"id": "5962702", "revid": "30349", "url": "https://it.wikipedia.org/wiki?curid=5962702", "title": "Martin Pierre Gauthier", "text": ""}
{"id": "5962724", "revid": "270680", "url": "https://it.wikipedia.org/wiki?curid=5962724", "title": "Bhakta", "text": ""}
{"id": "5962726", "revid": "122905120", "url": "https://it.wikipedia.org/wiki?curid=5962726", "title": "Origami a DNA", "text": "L'Origami a DNA \u00e8 la tecnica di piegatura del DNA a livello nanometrico per creare forme bidimensionali o tridimensionali non arbitrarie.\nLa specificit\u00e0 delle interazioni tra coppie di basi complementari fanno del DNA un utile materiale da costruzione, grazie alla conformazione delle sequenze delle basi azotate.\nIl DNA \u00e8 un materiale ben conosciuto molto adatto alla creazione di impalcature che possono trattenere altre molecole in situ o per creare strutture da s\u00e9.\nL'Origami a DNA fu una storia di copertina della rivista Nature del 16 marzo 2006. Da allora, le tecniche sono progredite ed ha trovato numerose applicazioni nel sistema di veicolamento dei farmaci in dispositivi plasmonici, anche se molte applicazioni rimangono ancora a livello di concetto o in fase di verifica."}
{"id": "5962727", "revid": "110157", "url": "https://it.wikipedia.org/wiki?curid=5962727", "title": "Gerre del Pesce", "text": "Gerre del Pesce \u00e8 una frazione del comune cremonese di Stagno Lombardo posta a sud del centro abitato.\nStoria.\nLa localit\u00e0 era un piccolo cascinale agricolo di antica origine del Contado di Cremona con 70 abitanti a met\u00e0 Settecento, pi\u00f9 altrettanti a \"Gere de' Zaneboni\".\nIn et\u00e0 napoleonica, dal 1810 al 1816, Gere del Pesce fu frazione di Straconcolo, recuperando l'autonomia con la costituzione del Regno Lombardo-Veneto, quando il suo territorio fu ampliato per la rettifica sul Po del confine col Ducato di Parma.\nSubito dopo l'unit\u00e0 d'Italia, nel 1862, il comune di Gere del Pesce venne annesso a quello di Stagno Pagliaro."}
{"id": "5962729", "revid": "599013", "url": "https://it.wikipedia.org/wiki?curid=5962729", "title": "Luca Waldschmidt", "text": "Carriera.\nClub.\nNel maggio 2018 \u00e8 stato acquistato dal , che ha pagato i 5 milioni \u20ac della clausola rescissoria, prelevandolo dall'.\nIl 14 agosto 2020 viene ceduto al Benfica.\nIl 22 agosto 2021 fa ritorno in patria firmando per il .\nNazionale.\nCon la nazionale under-21 \u00e8 giunto al secondo posto ai campionati europei di categoria di Italia 2019 dove, per\u00f2, si laureato capocannoniere del torneo con 7 reti, stabilendo il nuovo primato di marcature realizzate in un torneo, scavalcando il connazionale Pierre Littbarski, fermatosi a quota 6 nel 1982.\nStatistiche.\nPresenze e reti nei club.\n\"Statistiche aggiornate al 14 agosto 2020.\""}
{"id": "5962745", "revid": "287204", "url": "https://it.wikipedia.org/wiki?curid=5962745", "title": "Lago dell'Antenna", "text": "Il lago dell'Antenna \u00e8 un lago artificiale situato nell'Appennino ligure, in provincia di Savona.\nGeografia.\nIl lago \u00e8 stato ricavato sbarrando con una diga il torrente Orba un paio di km a monte di San Pietro d'Urbe, a servizio di una piccola centrale idroelettrica.\nPrende il nome dal Monte Antenna (821\u00a0m), che domina il lago dalla sinistra idrografica; sulla destra \u00e8 affiancato dalla strada provinciale n\u00ba 40 \"Urbe - Vara - Passo del Faiallo\" e dal Bric del Sozzo (650\u00a0m). Il lago \u00e8 collocato sul confine settentrionale del Parco naturale regionale del Beigua, che comprende la sponda sinistra del bacino.\nStoria.\nLa diga fu realizzata nel 1922 per alimentare la centrale elettrica al servizio del \"Cotonificio Ligure\", situato a San Pietro d'Orba. A met\u00e0 degli anni Quaranta la capienza dell'invaso si rivel\u00f2 insufficiente e ne venne iniziato l'ampliamento, che si concluse nel 1946 portando la capacit\u00e0 del bacino a 50.000\u00a0m\u00b3 circa. Si tratta di una diga costruita in muratura e della tipologia a \"arco-gravit\u00e0\"; il suo collaudo avvenne nel febbraio del 1952. \nOggi la capienza reale dell'invaso \u00e8 molto diminuita a causa della sedimentazione sul fondo del lago e dovrebbe attestarsi attorno ai 30.000\u00a0m\u00b3.\nPesca.\nIl lago dell'Antenna \u00e8 classificato, secondo la carta ittica della Provincia di Savona, tra le \"Acque di categoria B\", ovvero \"a popolamento misto\". Il lago costituisce inoltre una \"riserva di pesca turistica\" nella quale vengono immesse periodicamente trote iridee, con l'autorizzazione del Parco del Beigua, mentre non \u00e8 concessa l'immissione di trota fario in quanto non \u00e8 dimostrato che la specie sia autoctona della zona. Le acque del lago sono inoltre sottoposte ad un monitoraggio faunistico annuale. Le modalit\u00e0 di accesso alla riserva sono definite dalla Provincia di Savona"}
{"id": "5962746", "revid": "287204", "url": "https://it.wikipedia.org/wiki?curid=5962746", "title": "Sport-Club Freiburg 2015-2016", "text": "Questa voce raccoglie le informazioni riguardanti lo Sport-Club Freiburg nelle competizioni ufficiali della stagione calcistica 2015-2016.\nStagione.\nNella stagione 2015-2016 il Friburgo, allenato da Christian Streich, concluse il campionato di 2. Bundesliga al 1\u00ba posto e fu promosso in Bundesliga. In coppa di Germania il Friburgo fu eliminato al secondo turno dall'."}
{"id": "5962749", "revid": "110157", "url": "https://it.wikipedia.org/wiki?curid=5962749", "title": "Straconcolo", "text": "Straconcolo \u00e8 una frazione del comune cremonese di Stagno Lombardo posta ad est del centro abitato.\nStoria.\nLa localit\u00e0 era un piccolo villaggio agricolo di antica origine del Contado di Cremona con 436 abitanti a met\u00e0 Settecento.\nIn et\u00e0 napoleonica il comune annesse Gerre del Pesce, Brancere, Stagno Pagliaro e Polesine con Gibello, quest'ultimo per la rettifica sul Po del confine col Ducato di Parma. Tutti i provvedimenti tranne l'ultimo furono annullati dagli austriaci al loro ritorno.\nSubito dopo l'unit\u00e0 d'Italia, nel 1862, il comune di Straconcolo venne annesso a quello di Stagno Pagliaro."}
{"id": "5962752", "revid": "132266", "url": "https://it.wikipedia.org/wiki?curid=5962752", "title": "Athena (nave da crociera)", "text": ""}
{"id": "5962756", "revid": "73843", "url": "https://it.wikipedia.org/wiki?curid=5962756", "title": "Ginnastica ai Giochi della XVII Olimpiade - Parallele asimmetriche", "text": "La competizione delle parallele asimmetriche di Ginnastica artistica dei Giochi della XVII Olimpiade si \u00e8 svolta alle Terme di Caracalla a Roma dal 6 al 9 settembre 1960."}
{"id": "5962759", "revid": "287204", "url": "https://it.wikipedia.org/wiki?curid=5962759", "title": "Utah Jazz 2015-2016", "text": "La stagione 2015-16 degli Utah Jazz fu la 42\u00aa nella NBA per la franchigia.\nGli Utah Jazz arrivarono terzi nella \"Northwest Division\" della \"Western Conference\" con un record di 40-42, non qualificandosi per i play-off."}
{"id": "5962760", "revid": "183114", "url": "https://it.wikipedia.org/wiki?curid=5962760", "title": "La Main gauche", "text": ""}
{"id": "5962763", "revid": "80598", "url": "https://it.wikipedia.org/wiki?curid=5962763", "title": "Li sarracini adorano lu sole", "text": "Li sarracini adorano lu sole \u00e8 un album del gruppo musicale italiano Nuova Compagnia di Canto Popolare, pubblicato nel 1974.\nDescrizione.\nL'album, pubblicato in formato LP e musicassetta, \u00e8 stato prodotto da Renato Marengo. Contiene 10 brani, 8 dei quali sono tradizionali con musiche rielaborate da Roberto De Simone. Gli altri sono \"'O cunto 'e Masaniello\", firmato da De Simone, e \"Tammuriata nera\", composto 30 anni prima da E. A. Mario e Edoardo Nicolardi.\nDall'album \u00e8 stato estratto il singolo \"Tammuriata nera/Li sarracini adorano lu sole\"."}
{"id": "5962770", "revid": "124309043", "url": "https://it.wikipedia.org/wiki?curid=5962770", "title": "Nino Bongiovanni", "text": "Carriera.\nNino Bongiovanni nato a Firenze nel 19 aprile 1930 \u00e8 stato giocatore di baseball e di basket .\n\u00c8 stato lanciatore mancino ed interbase.\nHa fatto parte della squadra B.C. Firenze campione d'Italia del 1949 con la seguente formazione: Giuseppe Bacci, Enzo Strina, Nino Bongiovanni, Sergio Palmieri, Mario Cristin, Luigi Fattori, Franco Frasconi, Egisto Carozzi, Sergio Manetti, Sergio Masini, Clarence Burks, Alberto Seminara, Giampiero De Pasquale, Emilio Ronzani.\nHa giocato con la nazionale italiana di baseball nel 1958 ad Amsterdam collezionando 3 presenze perdendo la finale con la nazionale Olandese ."}
{"id": "5962772", "revid": "73843", "url": "https://it.wikipedia.org/wiki?curid=5962772", "title": "Ginnastica ai Giochi della XVII Olimpiade - Trave", "text": "La competizione della trave di Ginnastica artistica dei Giochi della XVII Olimpiade si \u00e8 svolta alle Terme di Caracalla a Roma dal 6 al 9 settembre 1960."}
{"id": "5962776", "revid": "1305772", "url": "https://it.wikipedia.org/wiki?curid=5962776", "title": "Be Alright (Ariana Grande)", "text": "Be Alright \u00e8 un brano musicale della cantante statunitense Ariana Grande, pubblicato il 18 marzo 2016 sia su iTunes Store che sul proprio canale YouTube come primo singolo promozionale dal suo terzo album \"Dangerous Woman\" dalla Republic Records.\nDescrizione.\nIl 17 giugno 2015, dopo aver terminato la registrazione del brano, Ariana Grande ha pubblicato due frammenti della canzone attraverso il suo profilo Snapchat. Nei mesi successivi ha menzionato la canzone su altri social media, come Twitter e Instagram. Pi\u00f9 tardi, l'11 gennaio 2016, la cantante ha annunciato, in seguito alle domande di alcuni fan riguardo alla pubblicazione del brano, la prossima uscita del singolo.\nIl 20 gennaio 2016 Ariana Grande ha pubblicato altri due frammenti di \"Be Alright\" sul suo Snapchat, descritti da MTV News come \u00abuna accattivante base house sulla quale Ari canticchia \"\"Baby, we'll be alright\" e \"every little thing's gonna be alright\".\"\u00bb Dopo aver sentito i frammenti, Bianca Gracie di Idolator l'ha classificato come \"un suono pi\u00f9 caldo che si discosta leggermente rispetto alle precedenti produzioni, pi\u00f9 elettroniche, realizzate in collaborazione con Cashmere Cat (\"Be My Baby\" e \"Adore\")\", concludendo che le sembrava infinitamente pi\u00f9 promettente di \"Focus\".\nL'11 marzo 2016, la cantante ha annunciato al programma radiofonico di Ryan Seacrest che il giorno successivo avrebbe eseguito \"Be Alright\" alla ventunesima stagione di \"Saturday Night Live\" e che il pezzo sarebbe stato pubblicato il 18 marzo come primo singolo promozionale dell'album.\nComposizione.\nScritto da Ariana Grande, Tommy Brown, Victoria McCants, Khaled Rohaim, Nicholas Audino, Lewis Hughes e Willie Tafa, il brano \u00e8 stato prodotto da Twice as Nice e Tommy Brown. Secondo la partitura pubblicata su Musicnotes.com dalla Universal, la canzone \u00e8 composta in chiave di Do diesis minore con un tempo di 114 battiti al minuto. La voce della Grande si estende dal Fa al Do. Esso contiene una interpolazione della canzone \"Firefly\", scritto da Joshua Neo e Alexander Crossan (alias Mura Masa), ed eseguito da quest'ultimo. Crossan, lo scrittore e produttore di \"Firefly\", ha affermato che \"Be Alright\" era un \"rip-off\" di \"Firefly\", e dopo le affermazioni, lo scrittore \u00e8 stato incluso nei crediti della canzone.\n\"Be Alright\" \u00e8 un brano fortemente ispirato dalla Deep house, avendo anche Chicago house, dance pop e influenze R&amp;B.\nEsibizioni dal vivo.\nLa cantante ha eseguito \"Be Alright\" per la prima volta durante la quarantunesima stagione di \"Saturday Night Live\" il 12 marzo 2016. Per l'esibizione la Grande e i suoi ballerini hanno scelto una coreografia \"vogueing\".\n \"Be Alright\" \u00e8 stato eseguito anche durante il Wango Tango, alle Vevo Sessions e al One Love Manchester."}
{"id": "5962796", "revid": "254059", "url": "https://it.wikipedia.org/wiki?curid=5962796", "title": "Kaspar von Hohenems", "text": "Biografia.\nKaspar von Hohenems era figlio di Ortensia Borromeo e del conte Jacob Hannibal von Ems zu Hohenems e nacque nella fortezza di Alt-Ems presso Hohenems. Egli era pertanto pronipote di papa Pio IV e parente di San Carlo Borromeo. Suo padre mor\u00ec quando Kaspar aveva 15 anni e pertanto egli pass\u00f2 sotto la tutela dello zio cardinale Markus Sittikus von Hohenems.\nNel 1589 Kaspar riusc\u00ec ad essere proposto come tesoriere al servizio dell'arciduca Ferdinando del Tirolo. Dal 1607 al 1614 ricopr\u00ec l'incarico di Bal\u00ec per Bludenz e Sonnenberg. Durante questi stessi anni (1603-1610), il conte si dedic\u00f2 particolarmente all'attivit\u00e0 edilizia espandendo il Palazzo Hohenems sulla base di progetti stilati dall'architetto italiano Martino Longhi il vecchio, servendosi dello scultore Isaia Gruber per la realizzazione dei decori esterni, delle statue e dei bassorilievi per la locale chiesa parrocchiale. Nel 1607 a Ems-Reute fece erigere la chiesa di San Rocco, patrono degli appestati, perch\u00e9 salvasse la citt\u00e0 dalla pestilenza.\nIl 4 gennaio 1614 sua moglie Leonora Philipina Welsperg mor\u00ec durante il parto e nel marzo di quello stesso anno egli si rispos\u00f2 con Anna Amalia di Sulz.\nConvinto oppositore degli ebrei e del loro ruolo nell'economia delle citt\u00e0, nel 1617 ne decret\u00f2 l'espulsione dalla marca di Burgau. Durante i medesimi anni si occup\u00f2 attivamente della caccia alle streghe, portando per sua dichiarazione all'arresto ed alla condanna a morte di Frena Fenkart il 10 dicembre 1630. Poco dopo accus\u00f2 anche la figlia di questa, Walpurga T\u00fcrtscherin, sempre per presunta stregoneria.\nKaspar mor\u00ec il 10 settembre 1640 nella citt\u00e0 Hohenems. La sua salma venne posta in un grandioso sarcofago scolpito realizzato nel 1635 dallo scultore Hans Konrad Asper e posto nella Chiesa di San Carlo a Hohenems. Egli fu l'ultimo a portare splendore alla sua stirpe: suo figlio Ferdinand Karl venne costretto a vendere gran parte delle propriet\u00e0 di famiglia per ripianare i propri debiti e tra queste propriet\u00e0 figurava anche la signoria di Schellenberg che venne venduta nel 1699 al principe Giovanni Adamo Andrea del Liechtenstein che nel 1712 gli acquist\u00f2 anche la contea di Vaduz con l'annesso castello, dando cos\u00ec vita al moderno stato del Principato del Liechtenstein"}
{"id": "5962805", "revid": "73843", "url": "https://it.wikipedia.org/wiki?curid=5962805", "title": "Ginnastica ai Giochi della XVII Olimpiade - Concorso individuale femminile", "text": "La competizione del concorso individuale femminile di Ginnastica artistica dei Giochi della XVII Olimpiade si \u00e8 svolta alle Terme di Caracalla a Roma dal 6 al 8 settembre 1960."}
{"id": "5962807", "revid": "247222", "url": "https://it.wikipedia.org/wiki?curid=5962807", "title": "Shalom (album Giuseppe Cionfoli)", "text": "Shalom \u00e8 un album del cantautore italiano Giuseppe Cionfoli, pubblicato dall'etichetta discografica Cultura &amp; Musica nel 1983.\nDal disco \u00e8 tratto il singolo \"Shalom/La strada va\", il cui brano principale partecipa al Festival di Sanremo 1983, piazzandosi in undicesima posizione."}
{"id": "5962810", "revid": "110157", "url": "https://it.wikipedia.org/wiki?curid=5962810", "title": "Polesine con Gibello", "text": "Polesine con Gibello era una frazione del comune cremonese di Stagno Lombardo posta a sudest del centro abitato.\nStoria.\nIl comune di Polesine con Gibello al di qua del Po esistette per undici anni, dal 1798 al 1809. Popolato da 110 persone, a crearlo fu il generale Bonaparte nell'ambito della rettifica del confine fra la sua Repubblica Cisalpina e lo sconfitto Ducato di Parma.\nLa maggior forza degli affluenti di sinistra del Po, riforniti dai ghiacciai alpini, aveva infatti provocato nei secoli il fenomeno della deviazione pi\u00f9 a sud del corso del grande fiume, senza che ci\u00f2 avesse comportato l'adeguamento dei confini statali, facendo s\u00ec che una striscia di territorio ducale si fosse ritrovata a nord del Po. Per ragioni di difesa militare, i rivoluzionari francesi decisero di mettere mano a quella che era divenuta un'anomalia, e nello specifico le porzioni dei territori dei comuni di Polesine Parmense e di Zibello che si ritrovarono in Lombardia furono inquadrati nel nuovo municipio.\nIl comune non dur\u00f2 per\u00f2 molto: i costi delle continue guerre imposero una legge che diminu\u00ec il numero dei comuni, e Polesine con Gibello fu annesso a Straconcolo, e non fu mai restaurato."}
{"id": "5962813", "revid": "81183567", "url": "https://it.wikipedia.org/wiki?curid=5962813", "title": "Ruedi Zollinger", "text": ""}
{"id": "5962814", "revid": "767487", "url": "https://it.wikipedia.org/wiki?curid=5962814", "title": "Dagmar - L'anima dei vichinghi", "text": "Dagmar - L'anima dei vichinghi (\"Flukt\") \u00e8 un film d'azione/thriller norvegese del 2012 diretto da Roar Uthaug. \u00c8 interpretato da Isabel Christine Andreasen e Milla Olin nel ruolo di due giovani ragazze che nella Norvegia del XIV secolo scappano dai banditi guidati da Dagmar, interpretata da Ingrid Bols\u00f8 Berdal. Il film \u00e8 stato premiato al Slash Film Festival ed \u00e8 stato presentato in Norvegia nel settembre 2012.\nTrama.\nNella Norvegia del XIV secolo, la diciannovenne Signe, suo fratello minore e i suoi genitori sono in viaggio attraverso le terre rese pericolose dall'illegalit\u00e0 che segue la peste nera che aveva colpito il paese 10 anni prima.\nAll'improvviso, un gruppo di banditi guidati da una donna, Dagmar, li attacca uccidendo tutta la famiglia e prendendo in ostaggio Signe, dopo averla costretta a guardare mentre la stessa Dagmar colpiva alla schiena il fratellino in fuga. All'accampamento, Signe incontra una bambina, Frigg, che Dagmar aveva adottato anni prima. Frigg prova simpatia per la nuova arrivata, ma la matrigna tenta di convincerla a mantenere le distanze, incolpando tutta la popolazione \"civile\" di averla costretta al banditismo.\nL'amante di Dagmar, Arvid, difende Signe dal tentativo di stupro da parte di Loke. Signe, approfittando della confusione, cerca di liberarsi. Frigg se ne accorge e avverte Dagmar, che per punizione ordina alla bambina di tagliare un dito alla ragazza prima dell'alba. Dagmar rivela anche a Signe di averla rapita per poter dare una sorellina alla piccola Frigg, dato che non \u00e8 pi\u00f9 in grado di avere figli propri.\nPrima dell'alba Frigg libera Signe, impietosita dal suo destino, ed entrambe si danno alla fuga attraverso la foresta. Dopo essere riuscite ad uccidere due dei banditi, le ragazze si rifugiano nel capanno di un cacciatore, che le rifocilla e le protegge fino all'arrivo dei banditi, a costo della propria vita. Prima di morire per\u00f2 fa in tempo a rivelare a Signe il motivo per cui Dagmar \u00e8 diventata tanto crudele: dieci anni prima, la gente del suo villaggio aveva accusato lei e la bambina dell'arrivo dell'epidemia e, nel tentativo di proteggersi, le avevano sottoposte al giudizio dell'acqua; la bambina era affogata, mentre Dagmar era riuscita a fuggire.\nLe ragazze riescono a scappare di nuovo, ma vengono intrappolate in cima a un dirupo, di fronte a una cascata. Dagmar promette di lasciare andare Signe se Frigg torner\u00e0 da lei, ma la ragazza capisce che si tratta di un inganno. Prima che la freccia scoccata da uno dei banditi la raggiunga si butta nella cascata, riuscendo miracolosamente a salvarsi.\nA questo punto Signe capisce che deve ricambiare il sacrificio di Frigg e torna all'accampamento dei banditi per liberarla. Con alcuni sotterfugi riesce a uccidere gli ultimi due banditi e si trova faccia a faccia con Dagmar, che sta quasi per avere il sopravvento sulla ragazza; solo l'intervento di Frigg, che chiama \"mamma\" Dagmar per la prima volta, riesce a distrarre la donna, che viene colpita alle spalle da Signe con la sua stessa balestra.\nLa storia si conclude con Signe e Frigg che tornano a seppellire la famiglia della ragazza e si avviano verso il pi\u00f9 vicino villaggio per ricostruirsi una vita insieme come sorelle.\nProduzione.\nLe riprese del film hanno avuto luogo in Norvegia, nel comune di Sirdal, nel corso della prima met\u00e0 del 2012.\nCritica.\nAlissa Simon della rivista \"Variety\" ha scritto, \"Questo semplice ma adrenalinico racconto della sopravvivenza evidenzia in modo impressionante la magistrale regia di Roar Uthaug.\"\nThomas Spurlin di DVD Talk gli ha dato 3 stelle su 5 e ha scritto, \"Il tono visuale, l'energia pura e l'ottima interpretazione di Isabel Christine Andreasen e Ingrid Bols\u00f8 Berdal elevano il semplice racconto della fuga di due ragazze a una corsa attraverso i pittoreschi paesaggi norvegesi.\"\nBill Gibron di DVD Verdict ha scritto \"Se volete qualcosa di diverso nella lotta contro la natura, \"Escape\" vi piacer\u00e0.\""}
{"id": "5962831", "revid": "123880160", "url": "https://it.wikipedia.org/wiki?curid=5962831", "title": "Aeroporto di Ovda", "text": "L'Aeroporto di Ovda, , inglese Ovda Airport e , \u00e8 un aeroporto israeliano situato a circa 45 km a nord, in linea d'aria, dal centro di Eilat, nella parte meridionale dello stato ebraico. Lo scalo \u00e8 il secondo per movimenti nello stato d'Israele dopo l'Aeroporto di Tel Aviv-Ben-Gurion.\nLa struttura, posta a un'altitudine di 445 m ( ft), \u00e8 dotata di un terminal passeggeri, una torre di controllo e due piste entrambe con superficie in asfalto e fondo in calcestruzzo: la maggiore, con orientamento 2R/20L, lunga e larga 45 m ( x 148 ft), e la seconda, RWY 2L/20R, x 45 m ( x 148 ft), entrambe equipaggiate con dispositivi di assistenza all'atterraggio tra i quali, il sistema di atterraggio strumentale (ILS) e un impianto di illuminazione ad alta intensit\u00e0 (HIRL) con indicatore di angolo di approccio PAPI. \u00c8 inoltre presente nella struttura un'apposita area eliportuale.\nL'aeroporto, gestito dalla Autorit\u00e0 Aeroportuale Israeliana, \u00e8 di tipo misto, militare e civile, effettua attivit\u00e0 secondo le regole e gli orari sia VFR che IFR, ed \u00e8 aperto al traffico commerciale."}
{"id": "5962833", "revid": "61051", "url": "https://it.wikipedia.org/wiki?curid=5962833", "title": "Ovda Airport", "text": ""}
{"id": "5962834", "revid": "61051", "url": "https://it.wikipedia.org/wiki?curid=5962834", "title": "Ovda International Airport", "text": ""}
{"id": "5962835", "revid": "61051", "url": "https://it.wikipedia.org/wiki?curid=5962835", "title": "Aeroporto Internazionale di Ovda", "text": ""}
{"id": "5962836", "revid": "61051", "url": "https://it.wikipedia.org/wiki?curid=5962836", "title": "Aeroporto internazionale di Ovda", "text": ""}
{"id": "5962839", "revid": "767487", "url": "https://it.wikipedia.org/wiki?curid=5962839", "title": "Ben Eastman", "text": "Si laure\u00f2 all'Universit\u00e0 di Stanford nel 1933; l'anno prima prese parte ai Giochi olimpici di Los Angeles conquistando la medaglia d'argento nei 400 metri. Nel 1934 fu campione nazionale negli 800 metri.\nEastman fu uno dei tre americani in grado di conquistare il record del mondo sulle due distanze dei 400 e 800 metri."}
{"id": "5962841", "revid": "131145", "url": "https://it.wikipedia.org/wiki?curid=5962841", "title": "Benjamin Eastman", "text": ""}
{"id": "5962847", "revid": "606039", "url": "https://it.wikipedia.org/wiki?curid=5962847", "title": "Anops thetys", "text": ""}
{"id": "5962848", "revid": "270680", "url": "https://it.wikipedia.org/wiki?curid=5962848", "title": "\u0100di Granth", "text": ""}
{"id": "5962849", "revid": "606039", "url": "https://it.wikipedia.org/wiki?curid=5962849", "title": "Curetis arcuata", "text": ""}
{"id": "5962850", "revid": "606039", "url": "https://it.wikipedia.org/wiki?curid=5962850", "title": "Curetis phaedrus", "text": ""}
{"id": "5962851", "revid": "606039", "url": "https://it.wikipedia.org/wiki?curid=5962851", "title": "Curetis thetys", "text": ""}
{"id": "5962852", "revid": "606039", "url": "https://it.wikipedia.org/wiki?curid=5962852", "title": "Papilio cinyra", "text": ""}
{"id": "5962853", "revid": "606039", "url": "https://it.wikipedia.org/wiki?curid=5962853", "title": "Papilio phaedrus", "text": ""}
{"id": "5962854", "revid": "606039", "url": "https://it.wikipedia.org/wiki?curid=5962854", "title": "Papilio thetis", "text": ""}
{"id": "5962855", "revid": "606039", "url": "https://it.wikipedia.org/wiki?curid=5962855", "title": "Phaedra terricola", "text": ""}
{"id": "5962868", "revid": "1354930", "url": "https://it.wikipedia.org/wiki?curid=5962868", "title": "Robert Hagmann", "text": "Nel 1965 divenne campione svizzero di ciclismo e nel 1967 vinse il Campionato di Zurigo.\nCarriera.\nOttenne importanti piazzamenti nelle brevi corse a tappe; concluse secondo il Tour de Suisse 1968, alle spalle di Louis Pfenninger, mentre fu terzo al Tour de Romandie 1965 e 1968 ed ottenne medesimo piazzamento alla Volta Ciclista a Catalunya nel 1967. \nForte cronometrista, colse importanti piazzamenti nelle corse contro il tempo del panorama europeo in particolare nel 1967 quando sal\u00ec sul podio di due importanti corse dedicate a questa peculiare disciplina del ciclismo: il Grand Prix des Nations ed il Gran Premio di Lugano (in quest'ultima corsa era gi\u00e0 stato terzo nel 1965). \nIl 1967 lo vide anche trionfare al Meisterschaft von Z\u00fcrich e fu inoltre secondo nella semi-classica francese Parigi-Camembert dietro il francese Georges Chappe."}
{"id": "5962870", "revid": "6923", "url": "https://it.wikipedia.org/wiki?curid=5962870", "title": "Contea di Vaduz", "text": "La contea di Vaduz \u00e8 un antico stato dell'area austriaca.\nStoria.\nVenne creata nel 1342, derivandola per eredit\u00e0 dalla contea di Werdenberg. La linea dei primi conti di Vaduz si estinse nel 1416 ed il territorio venne acquistato in feudo dai baroni di Brandis che ne mantennero la sovranit\u00e0 sino al 1507 quando la contea pass\u00f2 ai conti di Sulz che acquisirono anche la signoria di Schellenberg posta pi\u00f9 a nord. Nel 1613 le due signorie, pur rimanendo distinte, vennero entrambe vendute ai conti di Hohenems. Ferdinand Karl von Hohenems (1650-1686), per appropriazione indebita ed un'eccessiva ed efferata caccia alle streghe, venne privato dei suoi domini nel 1684 che tornarono al Sacro Romano Impero che li riassegn\u00f2 a suo fratello, il conte Jakob Hannibal (1653-1730) il quale, per ripagare i debiti accumulati dal fratello, venne costretto a vendere nel 1699 la signoria di Schellenberg per 115.000 \"gulden\" e dopo lunghe trattative nel 1712 vendette anche la contea di Vaduz per 290.000 fiorini al principe Giovanni Adamo Andrea del Liechtenstein. Con questi due possessi, nel 1719 i principi ottennero dall'imperatore Carlo VI il permesso di fondare un unico stato, l'attuale principato."}
{"id": "5962872", "revid": "1546219", "url": "https://it.wikipedia.org/wiki?curid=5962872", "title": "Matti Sippala", "text": "Nel 1932 conquist\u00f2 il record mondiale in questa specialit\u00e0 con un lancio lungo 70,02\u00a0m, andando a battere il connazionale Matti J\u00e4rvinen. Lo stesso anno prese parte ai Giochi olimpici di Los Angeles, dove conquist\u00f2 la medaglia d'argento con 69,80\u00a0m, mentre J\u00e4rvinen, classificatosi primo, lanci\u00f2 a 72,71\u00a0m. Il suo record personale lo ottenne nel 1934 a Riga, in Lettonia, con 70,54\u00a0m. Sempre nel 1934 vinse la medaglia d'argento ai campionati europei di Torino, ancora una volta alle spalle di J\u00e4rvinen.\nSippala fu anche un buon multiplista: fu medaglia d'argento nel decathlon ai campionati finlandesi del 1930, ma non compet\u00e9 mai a livello internazionale in questa disciplina."}
{"id": "5962875", "revid": "2014155", "url": "https://it.wikipedia.org/wiki?curid=5962875", "title": "Anna Caterina Dorotea di Salm-Kyrburg", "text": "Vita.\nAnna Caterina Dorotea era la prima delle figlie sopravvissute del conte Giovanni Casimiro di Salm-Kyrburg (1577-1651), un comandante militare al servizio svedese, fratello minore del conte renano Giovanni IX di Kyrburg-M\u00f6rchingen, e della di lui moglie, la contessa Dorotea di Solms-Laubach (1579-1631). Essendo il padre un soldato nel corso della Guerra dei Trent'Anni, Anna Caterina e la sua famiglia si spostarono spesso, risiedendo a partire dal 1635 a Strasburgo.\nDopo la sconfitta dei protestanti nella battaglia di N\u00f6rdlingen il 6 settembre 1634, il W\u00fcrttemberg venne saccheggiato e dato alle fiamme. Il duca Eberardo fugg\u00ec con la sua corte in esilio a Strasburgo. L\u00ec incontr\u00f2 Anna Caterina e la spos\u00f2 il 26 febbraio 1637. Il matrimonio venne molto criticato dai contemporanei, perch\u00e9 contrario agli interessi dell'imperatore, oltre che per l'origine della sposa. La nascita del primo figlio all'inizio di settembre attir\u00f2 ulteriore l'attenzione del pubblico. Il 30 ottobre 1638 la corte torn\u00f2 a Stoccarda.\nDiscendenza.\nDal matrimonio con Eberardo nacquero quattordici figli:\nAttraverso sua figlia Sofia Luisa, Anna Caterina Dorotea fu la nonna materna di Cristiana Eberardina di Brandeburgo-Bayreuth, ed antenata della casa reale di Sassonia. Attraverso la figlia Cristina Federica, fu la nonna materna di Cristina Luisa di Oettingen-Oettingen, e conseguentemente trisavola materna dell'imperatrice Maria Teresa."}
{"id": "5962876", "revid": "827882", "url": "https://it.wikipedia.org/wiki?curid=5962876", "title": "Hatoful Boyfriend", "text": " \u00e8 una visual novel distribuita nel 2011 come freeware per Microsoft Windows. Simulatore di appuntamenti con protagonisti dei piccioni, il videogioco ha ricevuto nel 2014 un remake per Windows, macOS e Linux, pubblicato su Steam, GOG.com e Humble Store. Nel 2015 una conversione del gioco \u00e8 stata prodotta per PlayStation 4 e PlayStation Vita.\nTrama.\nIl giocatore sar\u00e0 la protagonista, una cacciatrice-predatrice, che frequenta una prestigiosa scuola per volatili dotati. Andando avanti con la storia, si far\u00e0 la conoscenza di tutti i personaggi, tutti con un carattere e una \"backstory\" propri. Il giocatore dovr\u00e0 quindi scegliere le proprie azioni, scegliendo tra quelle proposte.\nSviluppo.\n\"Hatoful Boyfriend\" \u00e8 il primo gioco sviluppato dall'artista e mangaka Hato Moa, autrice della serie Vairocana ed ex vincitrice del Dengeki Comic Grand Prix, sotto la sua cerchia di d\u014djin PigeoNation Inc. Non avendo esperienza con lo sviluppo di giochi prima di \"Hatoful\", Hato scelse di realizzare una visual novel, una tipologia di gioco pi\u00f9 facile da realizzare per gli sviluppatori dilettanti; il formato permetteva inoltre di unire immagini e storia, qualcosa a cui lei, come artista di manga, era abituata e considerava necessaria nel suo lavoro. L'idea di \"Hatoful\" fu inizialmente concepita come uno scherzo del pesce d'aprile del 2011: nonostante la sua mancanza di familiarit\u00e0 con il genere, inizialmente intendeva creare una parodia degli stereotipi dei giochi otome. Gli uccelli in particolare vennero scelti come tema a causa della sua passione per i piccioni; tuttavia, ci\u00f2 era anche in parte dovuto alla priorit\u00e0 di Hato di scrivere rispetto all'illustrare, poich\u00e9 l'uso di fotografie di uccelli invece di sprite disegnati a mano le ha avrebbe dato la possibilit\u00e0 di concentrarsi maggiormente sulla sceneggiatura. La prima versione del gioco \u00e8 stata creata nel corso della met\u00e0 un giorno e pubblicato come \"browser game\" realizzato con Adobe Flash; ma a causa del forte passaparola dei social media \u00e8 stato rimosso dopo che il traffico immenso aveva causato l'arresto anomalo del server su cui era ospitato in due diverse occasioni. In seguito all'inaspettata popolarit\u00e0 del gioco Flash, ebbe inizio lo sviluppo di una visual novel pi\u00f9 lunga utilizzando il motore di gioco FamousWriter.\nAccoglienza.\nCome titolo d\u014djin soft, \"Hatoful Boyfriend\" \u00e8 stato creato con un budget ridotto e limitata promozione; tuttavia, a causa del forte passaparola su Twitter e altri \"social media\", \"Hatoful\" ha goduto di un certo successo commerciale, soprattutto considerando i suoi costi di produzione minimi. \"Mado no Mori\" ha dichiarato che il gioco era un \"titolo popolare\" le cui copie fisiche del CD-ROM erano costantemente esaurite nei mercati d\u014djin e ovunque fosse disponibile per l'acquisto\", e 4Gamer.net ha osservato che il disco di gioco era difficile da acquistare a causa della forte domanda. Al di fuori del Giappone, dove \u00e8 disponibile solo tramite download, la versione inglese del gioco \u00e8 il titolo pi\u00f9 venduto del distributore d\u014djin soft DLsite English con acquisti separati a partire dal 2014.\n\"Hatoful Boyfriend\" ha ricevuto un'accoglienza generalmente favorevole: i recensori si sono concentrati sulla sorprendente profondit\u00e0 della scrittura e della trama del gioco. Kouichi Kirishima di Mado no Mori ha consigliato il gioco \"non solo agli amanti dei piccioni, ma a chiunque ami le visual novel\", osservando che il gioco \u00e8 \"a volte sorprendentemente serio ed emotivamente coinvolto\". Dall'altra parte del Pacifico, Julian Murdoch ha dichiarato in un'analisi del gioco di \"Gamers With Jobs\" che le ambientazioni presenti in Hatoful sono \"elaborate e sfaccettate\" e che Hato Moa stessa \"non \u00e8 solo una narratrice, \u00e8 in realt\u00e0 una brava narratrice\". \"Hatoful Boyfriend\" \u00e8 stato anche nominato miglior gioco per PC del 2012 da \"GameCola\"; Paul Franzen ha spiegato che l'inclusione del gioco tra titoli con budget pi\u00f9 elevato o tecnicamente pi\u00f9 sofisticati era dovuta alla forza della sua narrazione e del suo pathos, affermando che \"\"Hatoful Boyfriend\" non \u00e8 solo uno strano gioco sulle relazioni pagane uomo-animale [...] c'\u00e8 anche qui un gioco reale, serio, emotivo\". In un articolo che trattava l'annuncio avvenuto all'E3 del 2014, Carly Smith di \"The Escapist\" osserv\u00f2 che \"Hatoful Boyfriend\" \u00e8 \"assolutamente esilarante\", raccomandando per\u00f2 ai giocatori di \"iniziare il gioco per una risata, ma di seguirlo per un'avventura che non ti saresti aspettato guardando la copertina\"."}
{"id": "5962879", "revid": "247222", "url": "https://it.wikipedia.org/wiki?curid=5962879", "title": "Veleno, mare e ammore", "text": "Veleno, mare e ammore \u00e8 un album del cantautore italiano Enzo Gragnaniello, pubblicato dall'etichetta discografica Mercury nel 1992.\nL'album \u00e8 disponibile su long playing, musicassetta e compact disc."}
{"id": "5962882", "revid": "1543377", "url": "https://it.wikipedia.org/wiki?curid=5962882", "title": "Giulio Mastrototaro", "text": "Carriera.\nCompie gli studi musicali al Conservatorio Claudio Monteverdi di Bolzano, nel 2000 \u00e8 Martino ne L'occasione fa il ladro di Rossini diretto da Nicola Luisotti a Trento, nel 2001 il Conte Robinson ne Il matrimonio segreto di Cimarosa al Teatro Umberto Giordano di Foggia, nel 2002 il sagrestano in Tosca (opera) al Teatro Massimo Vincenzo Bellini di Catania e nel 2004 vince il Concorso As.Li.Co di Milano per il ruolo di Belcore ne \"L'elisir d'amore\" di Donizetti, \u00e8 Pietro ne Il falegname di Livonia (Donizetti) con Claudio Sgura al Festival della Valle d'Itria di Martina Franca e Kilian ne Il franco cacciatore al Teatro Malibran per la Fenice di Venezia.\nHa collaborato con i pi\u00f9 importanti teatri e festival italiani, tra i quali San Carlo di Napoli, Comunale di Firenze, Comunale di Bologna, Santa Cecilia e Costanzi di Roma, Rossini Opera Festival di Pesaro, ed europei quali: Festival di Salisburgo, Festival di Bregenz, Theater an der Wien di Vienna, la Monnaie di Bruxelles, Palau de les Arts di Valencia, Festival Rossini in Wildbad tra gli altri.\nHa cantato sotto le direzioni di Riccardo Muti, Alberto Zedda, Nicola Luisotti, Rinaldo Alessandrini, Giovanni Antonini, Ottavio Dantone, Dmitri e Vladimir Jurowski, Ulf Schirmer."}
{"id": "5962883", "revid": "606039", "url": "https://it.wikipedia.org/wiki?curid=5962883", "title": "Papilio sylvanus", "text": ""}
{"id": "5962885", "revid": "599013", "url": "https://it.wikipedia.org/wiki?curid=5962885", "title": "Manuel Plaza", "text": "Nel 1924 partecip\u00f2 ai Giochi olimpici di Parigi classificandosi sesto nella maratona. Quattro anni dopo, nel 1928, prese nuovamente parte ai Giochi olimpici di Amstertam, questa volta conquistando la medaglia d'argento. In entrambe le occasioni fu portabandiera per la delegazione cilena."}
{"id": "5962886", "revid": "112583338", "url": "https://it.wikipedia.org/wiki?curid=5962886", "title": "Longardore", "text": "Longardore \u00e8 una frazione del comune cremonese di Sospiro posta a nordovest del centro abitato.\nStoria.\nLa localit\u00e0 era un piccolo villaggio agricolo di antica origine del Contado di Cremona con 397 abitanti a met\u00e0 Settecento.\nIn et\u00e0 napoleonica, dal 1810 al 1816, Longardore fu gi\u00e0 frazione di Sospiro, recuperando per\u00f2 l'autonomia con la costituzione del Regno Lombardo-Veneto.\nAll'unit\u00e0 d'Italia nel 1861, il comune contava 770 abitanti.\nNel 1868 il comune di Longardore venne definitivamente annesso dal comune di Sospiro.\nNel medioevo i Longobardi nei territori attuali di Longardore si stanziarono inizialmente con un accampamento e poi costruendo il paese,infatti il nome del paese deriva proprio dal nome della civilt\u00e0 che lo fond\u00f2."}
{"id": "5962900", "revid": "76963", "url": "https://it.wikipedia.org/wiki?curid=5962900", "title": "Sarah Steele", "text": "Biografia.\nNata a Filadelfia, in Pennsylvania, si diploma nel 2006 presso l'Accademia Episcopale, una scuola privata nel sud-est della Pennsylvania. Si laurea alla Columbia University nel 2011 in letteratura Comparata. Sua madre, Katherine A. High, \u00e8 un oncologo ed ematologo presso la University of Pennsylvania, e suo padre, George Steele, \u00e8 un medico internista specializzato in nutrizione, anche lui presso la University of Pennsylvania."}
{"id": "5962901", "revid": "8660", "url": "https://it.wikipedia.org/wiki?curid=5962901", "title": "Champions Bowl 2016", "text": "Il Champions Bowl 2016 \u00e8 stato la settima edizione del massimo torneo europeo per club di flag football. Vi hanno preso parte 12 formazioni provenienti da 8 Paesi. Il torneo, si \u00e8 tenuto a Copenaghen il 18-19 giugno 2016 ed \u00e8 stato vinto dai francesi .\nSeconda fase.\nGironi.\nIn questa fase le squadre sono state nuovamente suddivise in gironi, formando i primi tre con una prima, una terza e una quarta classificata in ognuno e il quarto con tutte le seconde"}
{"id": "5962903", "revid": "117554113", "url": "https://it.wikipedia.org/wiki?curid=5962903", "title": "San Salvatore (Sospiro)", "text": "San Salvatore \u00e8 una frazione del comune cremonese di Sospiro posta ad est del centro abitato.\nStoria.\nLa localit\u00e0 era un piccolo villaggio agricolo di antica origine del Contado di Cremona con 400 abitanti a met\u00e0 Settecento.\nIn et\u00e0 napoleonica, dal 1810 al 1816, San Salvatore fu gi\u00e0 frazione di Sospiro, recuperando per\u00f2 l'autonomia con la costituzione del Regno Lombardo-Veneto.\nAll'unit\u00e0 d'Italia nel 1861, il comune contava 810 abitanti.\nNel 1868 il comune di San Salvatore venne definitivamente annesso dal comune di Sospiro."}
{"id": "5962905", "revid": "287204", "url": "https://it.wikipedia.org/wiki?curid=5962905", "title": "Hofamt", "text": ""}
{"id": "5962906", "revid": "599013", "url": "https://it.wikipedia.org/wiki?curid=5962906", "title": "George Parker", "text": "Nel 1920 prese parte ai Giochi olimpici di Anversa, dove conquist\u00f2 la medaglia d'argento nella marcia 3000 metri, mentre non port\u00f2 a termine la gara di marcia 10\u00a0km."}
{"id": "5962908", "revid": "287204", "url": "https://it.wikipedia.org/wiki?curid=5962908", "title": "Kirnberg", "text": ""}
{"id": "5962912", "revid": "104458", "url": "https://it.wikipedia.org/wiki?curid=5962912", "title": "Muenichreith-Laimbach", "text": ""}
{"id": "5962919", "revid": "287204", "url": "https://it.wikipedia.org/wiki?curid=5962919", "title": "M\u00fcnichreith", "text": ""}
{"id": "5962920", "revid": "287204", "url": "https://it.wikipedia.org/wiki?curid=5962920", "title": "Munichreith", "text": ""}
{"id": "5962921", "revid": "104458", "url": "https://it.wikipedia.org/wiki?curid=5962921", "title": "Muenichreith", "text": ""}
{"id": "5962924", "revid": "125740603", "url": "https://it.wikipedia.org/wiki?curid=5962924", "title": "Ravidas", "text": "Biografia.\nRavidas \u00e8 un guru ed autore di inni compresi nel Libro sacro dei sikh, il Guru Granth Sahib\nSembra che sia nato nel 1414 (altre fonti dicono verso il 1450), nei pressi di Varanasi, e sia morto tra il 1520 ed il 1526. \u00c8 conosciuto anche col nome di Das Rai. \nApparteneva alla comunit\u00e0 degli chamar, ed aveva lavorato come conciatori e ciabattino; egli si \u00e8 descritto come un emarginato, un escluso, un quasi intoccabile. In realt\u00e0 era un mistico profondamente immerso nella spiritualit\u00e0 come Kabir o come il famoso guru medioevale: R\u0101m\u0101nanda. \nHa lasciato una traccia nella letteratura ind\u00f9, soprattutto, per aver cercato di sintetizzare le sensazioni trasmesse dalle diverse religioni. Ha viaggiato molto nell'India del Nord dove ebbe molti discepoli; parecchi monumenti eretti in suo onore lo dimostrano. \nQuarantuno dei suoi inni si trovano nel Guru Granth Sahib. Ha scritto che l'anima umana non \u00e8 che una parte del divino, come le onde e l'acqua che le produce.\nRavidas \u00e8 anche ricordato per avere, nella sua epoca, lottato contro la tirannia del sistema delle caste.\nRavidasi.\nAlla fine del XIX secolo, molti credenti appartenenti alla casta Chamar sono divenuti Sikh, nella speranza di migliorare la loro condizione sociale, ma senza successo, hanno per\u00f2 sviluppato una forma di religione particolare, sempre pi\u00f9 spesso definita Ravidasi o religione Ravidassiana. \nA partire dal 1907, hanno eretto propri luoghi di culto, simili in apparenza ai gurdwara (i templi sikh), con il Guru Granth Sahib posto al centro, esattamente come per i sikh. Tuttavia, sempre di pi\u00f9, questi credenti usano la parola \"Sabha\" (associazione), piuttosto che \"Gurdwara\"; e comunque, nel loro culto rendono omaggio ad alcuni dei Guru Sikh, ed hanno una particolare attenzione per la celebrazione del compleanno di Guru Ravidas, verso febbraio-marzo. Il Ravidasis ora emergendo come un gruppo religioso distinto che ha santuari soprattutto a V\u00e2r\u00e2nas\u00ee dove il loro guru fondatore \u00e8 nato, e nella regione del Punjab."}
{"id": "5962925", "revid": "785616", "url": "https://it.wikipedia.org/wiki?curid=5962925", "title": "Enky\u014d", "text": ""}
{"id": "5962926", "revid": "1305772", "url": "https://it.wikipedia.org/wiki?curid=5962926", "title": "Laimbach", "text": ""}
{"id": "5962932", "revid": "399", "url": "https://it.wikipedia.org/wiki?curid=5962932", "title": "Peter Gould", "text": "\u00c8 noto soprattutto per aver lavorato alle serie televisive \"Breaking Bad\" e \"Better Call Saul\", quest'ultima da lui co-ideata insieme a Vince Gilligan.\nBiografia.\nNato a New York, si \u00e8 laureato in lingua inglese presso il Sarah Lawrence College nel 1982. Nel 1990 ha conseguito un master in belle arti presso l'University of Southern California.\nCarriera.\nNel 2008 Gould ha preso parte al team di sceneggiatori della prima stagione della serie televisiva \"Breaking Bad\", in qualit\u00e0 di \"story editor\" e ha sceneggiato l'ultimo episodio della stagione, \"Vendetta\". In seguito \u00e8 stato promosso a \"executive story editor\" per la seconda stagione della serie, della quale ha sceneggiato gli episodi \"Punto da un'ape morta\" e \"Conviene chiamare Saul\". Successivamente Gould \u00e8 stato promosso a produttore per la terza stagione, della quale ha sceneggiato gli episodi \"Cavallo senza nome\" e ha co-sceneggiato gli episodi \"Atmosfere\" e \"Mezze misure\", rispettivamente coi colleghi George Mastras e Sam Catlin. Per la quarta stagione \u00e8 stato supervisore alla produzione, ha scritto e diretto l'episodio \"Un cane difficile\" e co-sceneggiato l'episodio \"Alla salute\", insieme a Genniger Hutchinson, mentre per la quinta stagione \u00e8 stato co-produttore esecutivo, ha scritto e diretto l'episodio \"Tutto torna\" e sceneggiato gli episodi \"Indennit\u00e0 di rischio\" e \"Denaro insanguinato\".\nIn seguito Gould ha collaborato nuovamente con Vince Gilligan, creatore di \"Breaking Bad\", co-ideando e co-sceneggiando una serie spin-off intitolata \"Better Call Saul\". La serie ha debuttato nel 2015 e ha registrato i migliori indici di ascolto per il debutto di una serie televisiva via cavo. Nel 2016 il primo episodio della serie, intitolato \"Uno\", da lui co-sceneggiato insieme a Gilligan, ha vinto un WGA come miglior episodio drammatico. Oltre a quest'ultimo, Gould ha sceneggiato l'episodio \"Mijo\" e scritto e diretto il finale della prima stagione intitolato \"Marco\" e l'episodio \"Inchiodato\" della seconda stagione.\nOltre a \"Breaking Bad\" e \"Better Call Saul\", Gould ha lavorato anche per alcuni lungometraggi: nel 1994 ha co-sceneggiato il film \"Double Dragon\" tratto dall'omonimo videogioco, nel 2000 ha scritto e diretto il film \"Meeting Daddy\" e nel 2011 ha sceneggiato il film per la televisione \"Too Big to Fail - Il crollo dei giganti\", trasmesso da HBO."}
{"id": "5962933", "revid": "968255", "url": "https://it.wikipedia.org/wiki?curid=5962933", "title": "Porto (San Daniele Po)", "text": "Sommo con Porto o \"Porto\" \u00e8 una frazione del comune cremonese di San Daniele Po posta a sudovest del centro abitato.\nStoria.\nLa localit\u00e0 \"Porto\" era un piccolo villaggio agricolo di antica origine del Contado di Cremona con 60 abitanti a met\u00e0 Settecento, pi\u00f9 volte danneggiato dalle piene del Po.\nIn et\u00e0 napoleonica, dal 1810 al 1816, Porto con Sommo fu gi\u00e0 frazione di San Daniele Po, ma recuper\u00f2 l'autonomia con la costituzione del Regno Lombardo-Veneto, quando gli fu aggregato un pezzo di territorio gi\u00e0 parmigiano che aveva cambiato sponda fluviale in seguito alle alluvioni, cui si aggiunse nel 1823 il municipio soppresso di Santa Margherita.\nNel 1829 gli austriaci decisero per\u00f2 di sopprimere definitivamente il comune di Porto con Sommo annettendolo a quello di San Daniele Po."}
{"id": "5962934", "revid": "767487", "url": "https://it.wikipedia.org/wiki?curid=5962934", "title": "Giuseppe Carosi", "text": "Biografia.\nNel 1896 Giuseppe Carosi ha esordito, appena tredicenne, all'Esposizione della Societ\u00e0 degli Amatori e Cultori di Belle Arti, con una serie di acquerelli rappresentanti paesaggi. All'Accademia di Belle Arti di Roma ha avuto come maestro [Dario Querci] che lo ha formato alla semplicit\u00e0 del tratto nel disegno e all'uso dei colori brillanti nella pittura. All'Istituto \"Raffaele Sanzio\" ha studiato sotto la guida di Roberto e di Augusto Bompiani e dello scultore Paolo Bartolini. Ha presentato, a una mostra della Societ\u00e0 Amatori e Cultori di Roma, l'acquarello \"Ritratto del fratello\", in cui ha espresso naturalezza, quasi verismo. Ha esposto nella sezione giovanile della Esposizione internazionale di Venezia. \nTra i XXV della campagna romana.\nA diciassette anni Alberto Carosi proseguiva in modo autonomo la sua strada artistica. Su commissione si adattava anche ad eseguire dipinti di maniera, privi di ogni originalit\u00e0. Entr\u00f2 tra i XXV della campagna romana che lo chiamavano \"Bull-dog\". Portava con s\u00e9 il fratello minore Alberto, che gli altri pittori chiamavano cucciolo o \"carosetto\". Affinava lo stile con l'osservazione diretta dal vero: le sue figure sono ritratte nella loro quotidianit\u00e0, ma sembrano come sospese nel tempo. Nella pittura \"en plein air\" egli \u00e8 attratto dalla bellezza del luogo e subisce il fascino di un astratto e ideale mondo contadino. \nNel malinconico ritratto di \"Miss K. Sage\", ha inquadrato la figura su uno sfondo dell'Agro romano. \u00abAd indicare la complessit\u00e0 delle tendenze artistiche presenti a Roma nei primi decenni del Novecento - ha scritto Maria Elisa Tittoni - il retaggio simbolista \u00e8 invece ancora presente nella tavola di Giuseppe Carosi \"Angelo con crisantemi\" [tav. XXXIX] del 1921, esposto alla II Biennale romana e probabilmente acquistato in quell'occasione dal Comune di Roma. La sottile figura femminile, aureolata dalla massa rosseggiante dei capelli cui contrasta il bianco dei crisantemi ai suoi piedi, \u00e8 fissata in una posa ieratica di forte impatto decorativo.\u00bb\nGiuseppe Carosi sapeva rendere vivo il paesaggio con sapienti chiaroscuri, con armonica gamma di colori, sempre vivaci ed eleganti. Ha decorato uno dei padiglioni della Mostra Internazionale di Torino, del 1911. Nel 1912 ha dipinto il fregio decorativo con la \"Cavalcata di Fermo\", per il palazzo dei conti Vitali Rosati, a Fermo. Ha inciso angoli e scorci della campagna romana, in particolare le torri del Lazio. Tre suoi dipinti furono acquistati da Vittorio Emanuele III: \"La nebulosa\", \"La casta Susanna\" e \"Gli zampognari\". Sue opere sono conservate alla Galleria Capitolina e alla Galleria nazionale d'arte moderna e contemporanea di Roma.\nMostre.\nHa esposto a Roma con la Societ\u00e0 degli Amatori e Cultori di Belle Arti e con l'Associazione degli Acquarellisti romani. Era presente alle mostre della Secessione Romana, alla XIV Mostra Internazionale di Venezia, a Biennali e a Quadriennali romane, all'Esposizione d'Arte Sacra a Padova, alla Mostra del Grigio-verde a Napoli, al Palazzo delle Esposizioni di Roma nel 1960."}
{"id": "5962938", "revid": "785616", "url": "https://it.wikipedia.org/wiki?curid=5962938", "title": "Meiwa", "text": ""}
{"id": "5962950", "revid": "270680", "url": "https://it.wikipedia.org/wiki?curid=5962950", "title": "Das Rai", "text": ""}
{"id": "5962951", "revid": "297059", "url": "https://it.wikipedia.org/wiki?curid=5962951", "title": "Cyril Bradley Rootham", "text": ""}
{"id": "5962953", "revid": "1086846", "url": "https://it.wikipedia.org/wiki?curid=5962953", "title": "Football Club Crotone 2016-2017", "text": "Questa voce raccoglie le informazioni riguardanti il Football Club Crotone nelle competizioni ufficiali della stagione 2016-2017.\nStagione.\nL'estate che fa seguito all'approdo in Serie A vede la dirigenza sostituire Ivan Juri\u0107, artefice della promozione, con Davide Nicola. Il campionato 2016-17 inizia con 3 sconfitte consecutive, prima che la formazione muova la classifica pareggiando contro il Palermo. La prima vittoria giunge invece a fine ottobre, quando il Chievo cade per 2-0 in Calabria. Il Crotone vede tuttavia sfumare molti punti nei finali di partita: avviene, tra le altre, con l'Inter (che vince per 3-0 segnando tutti i gol nei 5' conclusivi), il Torino (doppietta di Belotti negli ultimi 10'), il Milan (prevalso a 4' dal fischio finale) e la Lazio (unica rete dell'incontro segnata al 90'). I pitagorici chiudono il girone di andata con 9 punti, che diventeranno 13 grazie al pari con il Genoa e alla vittoria (4-1) contro l'Empoli, diretta concorrente per la salvezza.\nNei mesi di febbraio e marzo, la squadra continua ad avere un rendimento deficitario tanto da far paventare una retrocessione ormai imminente. Lo spartiacque \u00e8 invece rappresentato dalla primavera, che i rossobl\u00f9 inaugurano battendo ancora il Chievo: l'affermazione sui clivensi \u00e8 la prima ottenuta in trasferta durante la stagione. La domenica seguente, tocca poi all'Inter cadere sotto i colpi di Falcinelli per un \"bis\" di vittorie fin l\u00ec mai centrato. Altri risultati che testimoniano la rimonta sono il pareggio col Milan e il successo contro l'Udinese, determinante per la classifica. L'unico passo falso registrato nelle 9 giornate finali \u00e8 la sconfitta con la Juventus, incassata al penultimo turno: un Crotone imbattuto da due mesi (dal 19 marzo al 21 maggio 2017) si arrende per 3-0 ai bianconeri, che conquistano in tal modo il sesto scudetto consecutivo. L'obiettivo della salvezza viene raggiunto all'ultima domenica, quando la vittoria sulla Lazio (3-1) e il contemporaneo knock-out dell'Empoli con il Palermo (a sua volta gi\u00e0 condannato alla B) comportano la permanenza in massima categoria anche per la stagione 2017-18. I pitagorici stabiliscono inoltre un record, divenendo la prima formazione a salvarsi malgrado l'esiguo bottino racimolato nella fase di andata del campionato.\nOrganigramma societario.\n\"Organigramma societario tratto dal sito ufficiale.\"\nArea direttiva\nArea tecnica\nArea sanitaria\nMaglie e sponsor.\nPer la stagione 2016-2017 la maglia casalinga presenta il torso decorato da 7 strisce verticali rosse e 6 blu (organizzate in un disegno a larghezze differenti), che sul dorso lasciano buona parte dello spazio a un largo \"scudo\" monocromatico blu atto a ospitare le personalizzazioni (impresse a caratteri bianchi bordati di rosso); le maniche sono blu, il colletto e i profili bianchi. A essa si abbinano pantaloncini blu con orlo inferiore bianco-rosso e calzettoni decorati a fasce orizzontali rosse, blu e bianche, che ricalcano il motivo della casacca.\nLa maglia esterna \u00e8 invece bianca, con un inserto scapolare rosso e una fascia pettorale blu (che sul dorso si assottiglia e assume l'aspetto di una linea). Le personalizzazioni dorsali assumono il colore blu per i numeri e bianco per i nomi dei calciatori. Egualmente candidi sono i pantaloncini (con l'orlo inferiore rosso-blu) e i calzettoni, decorati a mezza altezza da una fascia rossa e blu.\nIl colore verde fluorescente connota invece la terza divisa, il cui torso \u00e8 attraversato da una fascia diagonale rossa e blu spezzata da innumerevoli linee orizzontali di larghezza differente, che creano un effetto frastagliato e dinamico. Le personalizzazioni applicate sul dorso sono in blu bordate di rosso. Il colore verde domina anche sui pantaloncini e sui calzettoni. Comuni a tutti gli indumenti sono i profili rossi e blu.\nDettaglio comune a tutte e tre le casacche \u00e8 il disegno dello squalo (mutuato dall'emblema sociale) applicato in sublimatico sul fianco sinistro della t-shirt.\nSponsor tecnico \u00e8 Zeus Sport (all'esordio in massima serie italiana), mentre gli sponsor di maglia sono \"Sovreco\" e \"Metal Carpenteria\".\nStatistiche.\nStatistiche di squadra.\n\"Statistiche aggiornate al 29 maggio 2017\".\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso.\nGiovanili.\nOrganigramma.\n\"Dal sito ufficiale della societ\u00e0\"\nPrimavera\nUnder 17\nUnder 15"}
{"id": "5962955", "revid": "110157", "url": "https://it.wikipedia.org/wiki?curid=5962955", "title": "Afikpo North", "text": "Afikpo North \u00e8 una delle tredici aree a governo locale (\"local government areas\") in cui \u00e8 suddiviso lo stato di Ebonyi, nella Repubblica Federale della Nigeria.Si estende su una superficie di 240\u00a0km\u00b2 e conta una popolazione di 156.611 abitanti."}
{"id": "5962960", "revid": "110157", "url": "https://it.wikipedia.org/wiki?curid=5962960", "title": "Afikpo South", "text": "Afikpo South \u00e8 una delle tredici aree a governo locale (\"local government areas\") in cui \u00e8 suddiviso lo stato di Ebonyi, nella Repubblica Federale della Nigeria.Si estende su una superficie di 378\u00a0km\u00b2 e conta una popolazione di 157.072 abitanti."}
{"id": "5962961", "revid": "110157", "url": "https://it.wikipedia.org/wiki?curid=5962961", "title": "Ebonyi (Nigeria)", "text": "Ebonyi \u00e8 una delle tredici aree a governo locale (\"local government areas\") in cui \u00e8 suddiviso lo stato di Ebonyi, nella Repubblica Federale della Nigeria.Si estende su una superficie di 443\u00a0km\u00b2 e conta una popolazione di 126.837 abitanti."}
{"id": "5962962", "revid": "110157", "url": "https://it.wikipedia.org/wiki?curid=5962962", "title": "Ezza North", "text": "Ezza North \u00e8 una delle tredici aree a governo locale (\"local government areas\") in cui \u00e8 suddiviso lo stato di Ebonyi, nella Repubblica Federale della Nigeria.Si estende su una superficie di 305\u00a0km\u00b2 e conta una popolazione di 145.619 abitanti."}
{"id": "5962963", "revid": "110157", "url": "https://it.wikipedia.org/wiki?curid=5962963", "title": "Ezza South", "text": "Ezza South \u00e8 una delle tredici aree a governo locale (\"local government areas\") in cui \u00e8 suddiviso lo stato di Ebonyi, nella Repubblica Federale della Nigeria.Si estende su una superficie di 324\u00a0km\u00b2 e conta una popolazione di 133.625 abitanti."}
{"id": "5962964", "revid": "1543377", "url": "https://it.wikipedia.org/wiki?curid=5962964", "title": "Ikwo", "text": "Ikwo \u00e8 una delle tredici aree a governo locale (\"local government areas\") in cui \u00e8 suddiviso lo stato di Ebonyi, nella Repubblica Federale della Nigeria.Conta una popolazione di 214.604 abitanti."}
{"id": "5962965", "revid": "110157", "url": "https://it.wikipedia.org/wiki?curid=5962965", "title": "Ishielu", "text": "Ishielu \u00e8 una delle tredici aree a governo locale (\"local government areas\") in cui \u00e8 suddiviso lo stato di Ebonyi, nella Repubblica Federale della Nigeria.Si estende su una superficie di 872\u00a0km\u00b2 e conta una popolazione di 151.048 abitanti."}
{"id": "5962966", "revid": "1543377", "url": "https://it.wikipedia.org/wiki?curid=5962966", "title": "Ivo (Nigeria)", "text": "Ivo \u00e8 una delle tredici aree a governo locale (\"local government areas\") in cui \u00e8 suddiviso lo stato di Ebonyi, nella Repubblica Federale della Nigeria.Conta una popolazione di 120.919 abitanti."}
{"id": "5962967", "revid": "1543377", "url": "https://it.wikipedia.org/wiki?curid=5962967", "title": "Izzi", "text": "Izzi \u00e8 una delle tredici aree a governo locale (\"local government areas\") in cui \u00e8 suddiviso lo stato di Ebonyi, nella Repubblica Federale della Nigeria.Conta una popolazione di 234.072 abitanti."}
{"id": "5962975", "revid": "110157", "url": "https://it.wikipedia.org/wiki?curid=5962975", "title": "Ohaozara", "text": "Ohaozara \u00e8 una delle tredici aree a governo locale (\"local government areas\") in cui \u00e8 suddiviso lo stato di Ebonyi, nella Repubblica Federale della Nigeria.Si estende su una superficie di 312\u00a0km\u00b2 e conta una popolazione di 148.626 abitanti."}
{"id": "5962977", "revid": "110157", "url": "https://it.wikipedia.org/wiki?curid=5962977", "title": "Ohaukwu", "text": "Ohaukwu \u00e8 una delle tredici aree a governo locale (\"local government areas\") in cui \u00e8 suddiviso lo stato di Ebonyi, nella Repubblica Federale della Nigeria.Si estende su una superficie di 517\u00a0km\u00b2 e conta una popolazione di 196.337 abitanti."}
{"id": "5962978", "revid": "110157", "url": "https://it.wikipedia.org/wiki?curid=5962978", "title": "Onicha", "text": "Onicha \u00e8 una delle tredici aree a governo locale (\"local government areas\") in cui \u00e8 suddiviso lo stato di Ebonyi, nella Repubblica Federale della Nigeria.Si estende su una superficie di 476\u00a0km\u00b2 e conta una popolazione di 236.828 abitanti."}
{"id": "5962979", "revid": "287204", "url": "https://it.wikipedia.org/wiki?curid=5962979", "title": "Esan Central", "text": "Esan Central \u00e8 una delle diciotto aree a governo locale (\"local government areas\") in cui \u00e8 suddiviso lo stato di Edo, nella Repubblica Federale della Nigeria.Si estende su una superficie di 253\u00a0km\u00b2 e conta una popolazione di 105.310 abitanti."}
{"id": "5962982", "revid": "287204", "url": "https://it.wikipedia.org/wiki?curid=5962982", "title": "Akoko-Edo", "text": "Akoko-Edo \u00e8 una delle diciotto aree a governo locale (\"local government areas\") in cui \u00e8 suddiviso lo stato di Edo, nella Repubblica Federale della Nigeria.Si estende su una superficie di 1.371\u00a0km\u00b2 e conta una popolazione di 262.110 abitanti."}
{"id": "5962984", "revid": "104458", "url": "https://it.wikipedia.org/wiki?curid=5962984", "title": "Mistelbach an der Zaya", "text": ""}
{"id": "5962985", "revid": "287204", "url": "https://it.wikipedia.org/wiki?curid=5962985", "title": "Egor (Nigeria)", "text": "Egor \u00e8 una delle diciotto aree a governo locale (\"local government areas\") in cui \u00e8 suddiviso lo stato di Edo, nella Repubblica Federale della Nigeria.Si estende su una superficie di 93\u00a0km\u00b2 e conta una popolazione di 339.899 abitanti."}
{"id": "5962986", "revid": "287204", "url": "https://it.wikipedia.org/wiki?curid=5962986", "title": "Esan North East", "text": "Esan North East \u00e8 una delle diciotto aree a governo locale (\"local government areas\") in cui \u00e8 suddiviso lo stato di Edo, nella Repubblica Federale della Nigeria.Conta una popolazione di 119.346 abitanti."}
{"id": "5962987", "revid": "287204", "url": "https://it.wikipedia.org/wiki?curid=5962987", "title": "Esan South East", "text": "Esan South East \u00e8 una delle diciotto aree a governo locale (\"local government areas\") in cui \u00e8 suddiviso lo stato di Edo, nella Repubblica Federale della Nigeria.Si estende su una superficie di 1.306\u00a0km\u00b2 e conta una popolazione di 167.721 abitanti."}
{"id": "5962989", "revid": "2179737", "url": "https://it.wikipedia.org/wiki?curid=5962989", "title": "Esan West", "text": "Esan West \u00e8 una delle diciotto aree a governo locale (\"local government areas\") in cui \u00e8 suddiviso lo stato di Edo, nella Repubblica Federale della Nigeria.Si estende su una superficie di 502\u00a0km\u00b2 e conta una popolazione di 125.842 abitanti."}
{"id": "5962990", "revid": "287204", "url": "https://it.wikipedia.org/wiki?curid=5962990", "title": "Etsako Central", "text": "Etsako Central \u00e8 una delle diciotto aree a governo locale (\"local government areas\") in cui \u00e8 suddiviso lo stato di Edo, nella Repubblica Federale della Nigeria.Si estende su una superficie di 660\u00a0km\u00b2 e conta una popolazione di 94.575 abitanti."}
{"id": "5962991", "revid": "287204", "url": "https://it.wikipedia.org/wiki?curid=5962991", "title": "Etsako East", "text": "Etsako East \u00e8 una delle diciotto aree a governo locale (\"local government areas\") in cui \u00e8 suddiviso lo stato di Edo, nella Repubblica Federale della Nigeria.Si estende su una superficie di 1.133\u00a0km\u00b2 e conta una popolazione di 145.996 abitanti."}
{"id": "5962992", "revid": "1573940", "url": "https://it.wikipedia.org/wiki?curid=5962992", "title": "Setophaga angelae", "text": "La dendroica di Angela (Setophaga angelae ) \u00e8 un uccello passeriforme della famiglia dei Parulidi, endemico di Porto Rico.\nSia il nome comune che quello scientifico commemorano Angela Kepler, una degli scopritori. Insettivora, si alimenta spigolando piccoli insetti dalle foglie.\nA causa della popolazione ridotta e dell'habitat limitato, pur essendo specie protetta dal 1982, la dendroica ha ancora bisogno di protezione. Non si tratta di una specie gravemente in pericolo, dato che la maggior parte del suo areale giace all'interno di foreste protette, ma le specie introdotte, quali ratti e manguste di Giava, la riduzione dell'habitat e i disastri naturali rappresentano potenziali minacce per la popolazione.\nDescrizione.\nLe regioni superiori di questa dendroica sono prevalentemente nere con aree bianche, mentre quelle inferiori sono bianche con striature nere. Altre caratteristiche che ne consentono l'identificazione sono gli occhi color marrone scuro, le macchie bianche su orecchie e collo, un anello perioculare bianco imcompleto, una striscia oculare bianca e due macchie bianche sulle penne esterne della coda. Come le altre specie di dendroica delle Antille (\"S. adelaidae\", \"S. delicata\", \"S. plumbea\" e \"S. pharetra\"), questa specie ha un lungo becco e brevi ali arrotondate (lunghe in media 53,8\u00a0mm). Tra le specie del genere \"Setophaga\", solamente \"S. adelaidae\" ha ali mediamente pi\u00f9 corte (50\u00a0mm) della dendroica di Angela. I giovani differiscono dagli adulti per avere il dorso di colore verde-grigiastro, caratteristica che mantengono per circa un anno e che varia in parte dopo la muta di luglio-ottobre. Gli esemplari adulti di dendroica di Angela misurano 12,5\u00a0cm di lunghezza e pesano in media 8,4 g. Nella specie non si riscontra dimorfismo sessuale.\nIdentificazione.\nLa dendroica di Angela viene spesso confusa con la parula bianca e nera (\"Mniotilta varia\"), una specie che non nidifica nei Caraibi presente a Porto Rico tra la met\u00e0 di settembre e i primi di maggio. Le due specie si differenziano soprattutto per gli occhi. La dendroica di Angela ha un anello perioculare bianco incompleto, mentre la parula bianca e nera presenta una banda bianca attraverso l'occhio e solo la met\u00e0 inferiore di un anello perioculare bianco. Un'altra caratteristica distintiva \u00e8 nella sommit\u00e0 del capo, interamente nera nella dendroica di Angela e attraversata da una banda bianca nella parula bianca e nera. Quest'ultima specie, inoltre, va in cerca di cibo sui rami pi\u00f9 grandi degli alberi, mentre la dendroica di Angela si aggira nella volta e sui rami pi\u00f9 piccoli.\nBiologia.\nRiproduzione.\nLa dendroica di Angela si riproduce da marzo a giugno. Entrambi i genitori si occupano della costruzione del nido e dell'alimentazione dei piccoli. Il nido viene costruito vicino al tronco di un \"Bulbophyllum wadsworthii\" in una spessa lettiera di foglie secche, generalmente di \"Cecropia\" (un materiale non utilizzato da nessun'altra specie di parulide). Il nido \u00e8 ben nascosto e situato tra gli 1,3 e i 7,6 m di altezza. \u00c8 a forma di coppa e viene costruito con piccole radici, ramoscelli e foglie secche di \"Chusquea abietifolia\", \"B. wadsworthii\" e \"Panicum maximum\". L'interno \u00e8 foderato con fibre di \"C. abietifolia\", foglie secche e altro materiale vegetale. La femmina depone due o tre uova bianche punteggiate da macchioline rosso-brune. La dieta dei piccoli \u00e8 costituita da insetti - i genitori sono stati visti offrire ai nidiacei lepidotteri e ortotteri adulti e larve di lepidottero.\nAlimentazione.\nLa dendroica di Angela viene scorta comunemente mentre si aggira in cerca di insetti tra i piani medi della volta. Mentre \u00e8 in cerca di cibo si unisce spesso a stormi di altri uccelli, come parule bianche e nere, tangare di Porto Rico e piu\u00ec delle Piccole Antille. Sono stati descritti tre tipi diversi di manovra per catturare le prede - la spigolatura, la cattura in volo e il sondaggio. La spigolatura consiste nel raccogliere le prede beccandole dal fogliame o da qualsiasi altra superficie. La cattura in volo, come indica il nome, consiste nel ghermire le prede in aria. Il sondaggio \u00e8 una manovra nella quale l'uccello, con il becco, tasta il substrato in cerca di cibo, in modo simile ai polli che razzolano. La spigolatura, specialmente dal fogliame, \u00e8 la manovra applicata pi\u00f9 di frequente, mentre il sondaggio \u00e8 quella meno usata.\nVoce.\nIl canto e il richiamo della dendroica di Angela sono difficili da udire. La specie ha una voce tenue e il richiamo e il canto da essa emessi somigliano a quelli della cereba gialla, la specie di uccello pi\u00f9 abbondante a Porto Rico. Il canto \u00e8 costituito da una serie di \u00abbrevi note su un tono piuttosto dissonanti e pronunciate rapidamente, che aumentano di volume e terminano con una breve serie di doppie sillabe distinte dal suono leggermente pi\u00f9 basso di tono\u00bb, mentre il richiamo \u00e8 stato descritto come \u00abun singolo, breve, metallico \"chip\"\u00bb.\nDistribuzione e habitat.\nQuando venne scoperta, si pensava che la dendroica di Angela fosse presente solamente a quote elevate, tra i 640 e i 1030 m, nelle foreste nane o \u00abforeste degli elfi\u00bb (\"elfin forests\") della foresta nazionale di El Yunque, nella parte orientale di Porto Rico. Queste foreste sono costituite da alberi piegati dal vento che superano raramente i 5 m di altezza, con rami spessi e rigidi e foglie coriacee, e sul loro terreno si sviluppa un impenetrabile e fitto sottobosco ideale per nascondersi dai predatori. Studi successivi hanno mostrato che la specie migra stagionalmente verso quote inferiori, tra i 370 e i 600 m, in foreste di \"tabonuco\" (\"Dacryodes excelsa\") e \"palo colorado\" (\"Cyrilla racemiflora\"). Altre tre popolazioni furono poi scoperte nella foresta statale di Maricao (1972, la popolazione conosciuta pi\u00f9 numerosa), nella foresta statale di Carite (1977) e nella foresta statale di Toro Negro (fine anni '70).\nAttualmente, si presume che la specie sia scomparsa da due di queste localit\u00e0, e che si trovi solamente nella foresta nazionale di El Yunque e nella foresta statale di Maricao. Le foreste degli elfi di El Yunque sono caratterizzate da elevate piovosit\u00e0 e umidit\u00e0, basse temperatura e irradiazione solare, e venti costanti. Si sviluppano sulla sommit\u00e0 dei monti e sono costituite soprattutto da fitti cespugli e piccoli alberi con muschi ed epifite che crescono sulle piante e sul terreno. La biodiversit\u00e0 di questo habitat \u00e8 minore se paragonata a quella degli altri tipi di foresta (di \"tabonuco\", \"palo colorado\" e palme \"sierra\" [\"Prestoea\"]) che crescono sui monti Luquillo. La foresta degli elfi di Maricao, situata nella parte occidentale di Porto Rico, riceve in media 2250\u00a0mm di pioggia all'anno, una quantit\u00e0 piuttosto elevata se si considera che una foresta pluviale, per definizione, ne riceve una quantit\u00e0 minima annuale di 1700\u00a0mm. Tuttavia, dal momento che il suolo di questa zona non \u00e8 in grado di trattenere bene l'acqua, la vegetazione \u00e8 pi\u00f9 xerica di quanto si potrebbe aspettare. La maggiore densit\u00e0 di esemplari di dendroica di Angela si riscontra nelle foreste di \"Podocarpus\" della foresta statale di Maricao. Riguardo alle foreste degli elfi di Toro Negro e di Carite non abbiamo ancora dati precisi.\nTassonomia.\nVenne osservata per la prima volta nel 1968 da Cameron e Angela Kepler mentre stavano conducendo osservazioni su due specie di uccelli endemiche di Porto Rico, l'amazzone di Porto Rico e il todo di Porto Rico. Il 18 maggio 1971 ne venne catturato un esemplare nella foresta nazionale di El Yunque; all'epoca si riteneva che fosse presente solamente in questa zona. Un anno dopo Kepler e Parkes descrissero e assegnarono un nome alla specie, che divenne cos\u00ec la pi\u00f9 recente specie del genere \"Setophaga\" a essere descritta. Inoltre, si tratta della prima specie descritta nei Caraibi dal 1927 e la prima specie portoricana descritta nel XX secolo. Sia il nome comune che quello scientifico commemorano Angela Kepler; la specie \u00e8 nota come \"Elfin woods warbler\" in inglese e \"Reinita de Bosque Enano\" in spagnolo, le due lingue che si parlano a Porto Rico. La specie venne inizialmente inserita nel genere \"Dendroica\", ma nel 2011 l'Unione americana di ornitologia riorganizz\u00f2 la classificazione della famiglia dei Parulidi e trasfer\u00ec tutte le specie di \"Dendroica\" nel genere \"Setophaga\". Tale revisione tassonomica \u00e8 stata adottata anche dall'Unione internazionale di ornitologia.\nUn'analisi filogenetica effettuata a partire da sequenze di DNA mitocondriale di vari parulidi ha mostrato che all'interno del genere \"Setophaga\" la dendroica di Angela \u00e8 pi\u00f9 imparentata strettamente con la dendroica frecciata, una specie endemica della Giamaica, e con la dendroica plumbea, endemica delle isole di Dominica e Saint Lucia.\nConservazione.\nPopolazione.\nNel settembre 1989, l'uragano Hugo si abbatt\u00e9 sulle regioni centrali e orientali di Porto Rico, colpendo tre delle quattro popolazioni conosciute di dendroica di Angela (quelle della foresta nazionale di El Yunque, di Toro Negro e di Carite). Nel corso di un sopralluogo effettuato due anni dopo nella foresta di Toro Negro, situata sulla \"Cordillera Central\", non venne riscontrata la presenza di nessun esemplare. Recenti sopralluoghi sembrano indicare che, per ragioni tuttora sconosciute, le popolazioni di Carite e di Toro Negro siano probabilmente scomparse. Il continuo monitoraggio delle popolazioni di dendroica di Angela avviene attraverso un censimento effettuato ogni 3 o 4 anni dal \"Breeding Bird Survey\" di Porto Rico (PRBBS). Durante un sopralluogo condotto nel 2001 venne riscontrata la presenza di tre esemplari nella foresta statale di Maricao. Nel 2000, gli esperti della IUCN stimarono per la dendroica di Angela una popolazione stabile di 600 esemplari maturi. Pi\u00f9 recentemente \u00e8 stata stimata una popolazione costituita da non meno di 1800 esemplari maturi, il che equivale ad almeno 2700 esemplari in tutto.\nMinacce.\nLa sopravvivenza della dendroica di Angela deve fronteggiare due minacce principali, la predazione e la distruzione o alterazione dell'habitat disponibile. Tra i predatori endemici confermati figurano il mimo occhi di perla (\"Margarops fuscatus\"), lo sparviero striato di Porto Rico (\"Accipiter striatus venator\") e, prima che scomparisse da Porto Rico, la cornacchia collobianco (\"Corvus leucognaphalus\"), mentre tra quelli presunti vi sono due specie endemiche di serpenti e vari altri carnivori noti unicamente a partire dai resti fossili. Anche le specie introdotte, quali gatti (\"Felis domesticus\"), cani (\"Canis lupus familiaris\"), ratti neri (\"Rattus rattus\") e manguste di Giava (\"Herpestes javanicus\"), possono costituire una minaccia per i nidiacei. Queste specie hanno proliferato a causa della presenza di strutture artificiali, costruite soprattutto per scopi di comunicazione, nella foresta statale di Maricao e nella foresta nazionale di El Yunque. I fattori che contribuiscono alla distruzione dell'habitat della dendroica di Angela possono essere di origine antropica o naturale. Tra i primi vi sono la costruzione di torri di comunicazione, la raccolta di legname e l'espansione di strade e sentieri. Tra i secondi vi sono disastri naturali quali incendi forestali e uragani.\nMisure di protezione.\nLa dendroica di Angela venne inserita nella lista delle specie candidate a godere della protezione dell'Endangered Species Act nel 1999 e tale annuncio venne pubblicato sul registro federale del 25 ottobre 1999, volume 64, no. 205, pagine 57.535-57.547. Lo United States Fish and Wildlife Service (FWS) inizi\u00f2 a considerare l'idea di garantire protezione alla dendroica di Angela nel 1982. Nel 2005, un gruppo di scienziati, studenti, artisti e ambientalisti inviarono una petizione all'amministrazione Bush affinch\u00e9 fossero aggiunte 225 specie, tra cui la dendroica di Angela, all'Endangered Species Act. Di queste 225 specie, pi\u00f9 di un terzo era sulla lista dei candidati da 20 anni o pi\u00f9, e met\u00e0 da 10 anni o pi\u00f9. Recenti studi (2004) hanno inoltre indicato che dalla creazione dell'Endangered Species Act nel 1973, 114 specie degli Stati Uniti sono scomparse, soprattutto perch\u00e9 il governo federale non \u00e8 riuscito a proteggere l'habitat nelle quali vivevano.\nLa IUCN valut\u00f2 per la prima volta lo stato di conservazione della dendroica di Angela nel 1988. All'epoca venne inserita tra le specie a basso rischio/rischio minimo (\"lower risk/least concern\"). Nel 1994 venne trasferita tra quelle a basso rischio/prossime alla minaccia (\"lower risk/near threatened\") e nel 2000 tra quelle vulnerabili (\"vulnerable\"), dove si trova tuttora. Una specie vulnerabile \u00e8, per definizione, una specie che \u00abnon corre una diretta o immediata minaccia di estinzione, ma il loro areale e popolazione ridotti potrebbero avere importanti implicazioni sulla sua sopravvivenza a lungo termine\u00bb."}
{"id": "5962993", "revid": "287204", "url": "https://it.wikipedia.org/wiki?curid=5962993", "title": "Etsako West", "text": "Etsako West \u00e8 una delle diciotto aree a governo locale (\"local government areas\") in cui \u00e8 suddiviso lo stato di Edo, nella Repubblica Federale della Nigeria.Si estende su una superficie di 946\u00a0km\u00b2 e conta una popolazione di 197.609 abitanti."}
{"id": "5962994", "revid": "287204", "url": "https://it.wikipedia.org/wiki?curid=5962994", "title": "Ikpoba-Okha", "text": "Ikpoba-Okha \u00e8 una delle diciotto aree a governo locale (\"local government areas\") in cui \u00e8 suddiviso lo stato di Edo, nella Repubblica Federale della Nigeria.Si estende su una superficie di 862\u00a0km\u00b2 e conta una popolazione di 371.106 abitanti."}
{"id": "5962995", "revid": "287204", "url": "https://it.wikipedia.org/wiki?curid=5962995", "title": "Orhionmwon", "text": "Orhionmwon \u00e8 una delle diciotto aree a governo locale (\"local government areas\") in cui \u00e8 suddiviso lo stato di Edo, nella Repubblica Federale della Nigeria.Si estende su una superficie di 2.382\u00a0km\u00b2 e conta una popolazione di 206.717 abitanti."}
{"id": "5962996", "revid": "287204", "url": "https://it.wikipedia.org/wiki?curid=5962996", "title": "Oredo", "text": "Oredo \u00e8 una delle diciotto aree a governo locale (\"local government areas\") in cui \u00e8 suddiviso lo stato di Edo, nella Repubblica Federale della Nigeria.Si estende su una superficie di 249\u00a0km\u00b2 e conta una popolazione di 374.671 abitanti."}
{"id": "5962997", "revid": "287204", "url": "https://it.wikipedia.org/wiki?curid=5962997", "title": "Ovia North East", "text": "Ovia North East \u00e8 una delle diciotto aree a governo locale (\"local government areas\") in cui \u00e8 suddiviso lo stato di Edo, nella Repubblica Federale della Nigeria.Si estende su una superficie di 2.301\u00a0km\u00b2 e conta una popolazione di 153.849 abitanti."}
{"id": "5962998", "revid": "287204", "url": "https://it.wikipedia.org/wiki?curid=5962998", "title": "Ovia South West", "text": "Ovia South West \u00e8 una delle diciotto aree a governo locale (\"local government areas\") in cui \u00e8 suddiviso lo stato di Edo, nella Repubblica Federale della Nigeria.Si estende su una superficie di 2.803\u00a0km\u00b2 e conta una popolazione di 135.356 abitanti."}
{"id": "5962999", "revid": "287204", "url": "https://it.wikipedia.org/wiki?curid=5962999", "title": "Owan East", "text": "Owan East \u00e8 una delle diciotto aree a governo locale (\"local government areas\") in cui \u00e8 suddiviso lo stato di Edo, nella Repubblica Federale della Nigeria.Si estende su una superficie di 1.240\u00a0km\u00b2 e conta una popolazione di 154.385 abitanti."}
{"id": "5963000", "revid": "287204", "url": "https://it.wikipedia.org/wiki?curid=5963000", "title": "Owan West", "text": "Owan West \u00e8 una delle diciotto aree a governo locale (\"local government areas\") in cui \u00e8 suddiviso lo stato di Edo, nella Repubblica Federale della Nigeria.Si estende su una superficie di 732\u00a0km\u00b2 e conta una popolazione di 97.388 abitanti."}
{"id": "5963001", "revid": "110157", "url": "https://it.wikipedia.org/wiki?curid=5963001", "title": "San Lorenzo Mondinari", "text": "San Lorenzo Mondinari \u00e8 una frazione del comune cremonese di Cella Dati posta a nordovest del centro abitato.\nStoria.\nLa localit\u00e0 era un piccolo villaggio agricolo di antica origine del Contado di Cremona con 176 abitanti a met\u00e0 Settecento.\nIn et\u00e0 napoleonica, dal 1810 al 1816, San Lorenzo Mondinari fu frazione di Pugnolo, recuperando poi l'autonomia con la costituzione del Regno Lombardo-Veneto.\nAll'unit\u00e0 d'Italia nel 1861, il comune contava 269 abitanti.\nNel 1868 il comune di San Lorenzo Mondinari venne annesso dal comune di Pugnolo, divenuto successivamente Cella Dati."}
{"id": "5963002", "revid": "287204", "url": "https://it.wikipedia.org/wiki?curid=5963002", "title": "Uhunmwonde", "text": "Uhunmwonde \u00e8 una delle diciotto aree a governo locale (\"local government areas\") in cui \u00e8 suddiviso lo stato di Edo, nella Repubblica Federale della Nigeria.Si estende su una superficie di 2.033\u00a0km\u00b2 e conta una popolazione di 120.813 abitanti."}
{"id": "5963009", "revid": "88740", "url": "https://it.wikipedia.org/wiki?curid=5963009", "title": "Dosso de' Frati", "text": "Dosso de' Frati \u00e8 una frazione del comune cremonese di Cella Dati posta a sudest del centro abitato.\nStoria.\nLa localit\u00e0 era un piccolo villaggio agricolo di antica origine del Contado di Cremona con 115 abitanti a met\u00e0 Settecento.\nIn et\u00e0 napoleonica, dal 1810 al 1816, Dosso de' Frati fu frazione di Pugnolo, recuperando poi l'autonomia con la costituzione del Regno Lombardo-Veneto.\nAll'unit\u00e0 d'Italia nel 1861, il comune contava 188 abitanti.\nNel 1868 il comune di Dosso de' Frati venne annesso dal comune di Pugnolo, divenuto successivamente Cella Dati."}
{"id": "5963012", "revid": "1869172", "url": "https://it.wikipedia.org/wiki?curid=5963012", "title": "Real Madrid Club de F\u00fatbol 1958-1959", "text": "Questa voce raccoglie le informazioni riguardanti lo Real Madrid Club de F\u00fatbol nelle competizioni ufficiali della stagione 1958-1959.\nAvvenimenti.\nIn campionato il Real Madrid raggiunge il secondo posto, alle spalle dei rivali del . Di St\u00e9fano si aggiudica il titolo di miglior marcatore del torneo (23 gol) e forma con Puskas il miglior duo offensivo del campionato spagnolo, con 44 reti in due.\nNella coppa nazionale, i \"Blancos\" estromettono (0-8), (5-1) e (3-2), venendo sconfitti in semifinale dal Bar\u00e7a futuro vincitore della competizione per 3-7.\nIn Coppa Campioni, il Real Madrid detiene il titolo, avendo vinto tutte e tre le edizioni finora disputate. Partiti dagli ottavi, gli spagnoli eliminano (3-1) e (1-7), incontrando i cugini dell' in semifinale: in casa, di fronte a 120.000 spettatori, il Real batte gli avversari (2-1), ma cade al ritorno (1-0), venendo costretto alla terza gara in campo neutro. A Saragozza, il Real sconfigge nuovamente l'Atl\u00e9tico per 2-1 con le reti di Di St\u00e9fano e di Puskas. In finale, i madrileni ritrovano lo , club gi\u00e0 affrontato e vinto nella finale di Coppa dei Campioni 1955-1956. Privo di Puskas per infortunio, il Real Madrid vince col punteggio di 2-0 (reti di Enrique Mateos e di Di St\u00e9fano) e conquista la sua quarta Coppa Campioni in quattro anni."}
{"id": "5963014", "revid": "92723", "url": "https://it.wikipedia.org/wiki?curid=5963014", "title": "Pugnolo", "text": "Pugnolo \u00e8 una frazione del comune cremonese di Cella Dati posta a sudovest del centro abitato.\nStoria.\nLa localit\u00e0 era un piccolo villaggio agricolo di antica origine del Contado di Cremona con 292 abitanti a met\u00e0 Settecento.\nIn et\u00e0 napoleonica Pugnolo annett\u00e9 Cella, San Lorenzo Mondinari, Alfeo, Dosso de' Frati e Fontana, ma tutto venne annullato con la costituzione del Regno Lombardo-Veneto.\nL'annessione di Fontana fu comunque ripristinata dagli austriaci nel 1829.\nAll'unit\u00e0 d'Italia nel 1861, il comune contava 755 abitanti.\nNel 1868 il comune di Pugnolo riannett\u00e9 le frazioni del periodo napoleonico, ma l'anno successivo il municipio venne spostato a Cella Dati."}
{"id": "5963018", "revid": "984922", "url": "https://it.wikipedia.org/wiki?curid=5963018", "title": "Santa Margherita (San Daniele Po)", "text": "Santa Margherita \u00e8 una frazione del comune cremonese di San Daniele Po posta a ovest del centro abitato.\nStoria.\nLa localit\u00e0 era un piccolo villaggio agricolo di antica origine del Contado di Cremona con 152 abitanti a met\u00e0 Settecento.\nIn et\u00e0 napoleonica, dal 1810 al 1816, Santa Margherita fu frazione di Pieve d'Olmi, ma recuper\u00f2 l'autonomia con la costituzione del Regno Lombardo-Veneto, quando le fu aggregato un pezzo di territorio gi\u00e0 parmigiano che aveva cambiato sponda fluviale in seguito alle alluvioni.\nNel 1823 gli austriaci decisero per\u00f2 di sopprimere definitivamente il comune di Santa Margherita annettendolo a quello di Porto, anni dopo confluito a sua volta in San Daniele."}
{"id": "5963019", "revid": "868829", "url": "https://it.wikipedia.org/wiki?curid=5963019", "title": "Cascina San Fiorano", "text": "La cascina San Fiorano \u00e8 una cascina posta nel comune di Pieve d'Olmi, a nordovest del centro abitato.\nStoria.\nLa localit\u00e0 di San Fiorano era un piccolo villaggio agricolo di antica origine del Contado di Cremona con 200 abitanti a met\u00e0 Settecento.\nIn et\u00e0 napoleonica, dal 1810 al 1816, San Fiorano fu gi\u00e0 frazione di Pieve d'Olmi, ma recuper\u00f2 poi l'autonomia con la costituzione del Regno Lombardo-Veneto.\nFurono i governanti austriaci nel 1830 a sopprimere definitivamente il comune di San Fiorano annettendolo definitivamente a Pieve d'Olmi."}
{"id": "5963023", "revid": "110157", "url": "https://it.wikipedia.org/wiki?curid=5963023", "title": "Solarolo Paganino", "text": "Solarolo Paganino \u00e8 una frazione del comune cremonese di San Daniele Po posta ad est del centro abitato.\nStoria.\nLa localit\u00e0 era un piccolo villaggio agricolo di antica origine del Contado di Cremona con 82 abitanti a met\u00e0 Settecento, pi\u00f9 volte danneggiato dalle piene del Po.\nIn et\u00e0 napoleonica, dal 1810 al 1816, Solarolo Paganino fu gi\u00e0 frazione di San Daniele Po, ma recuper\u00f2 l'autonomia con la costituzione del Regno Lombardo-Veneto.\nNel 1823 gli austriaci decisero per\u00f2 di sopprimere definitivamente il comune di Solarolo Paganino annettendolo a quello di Isola Pescaroli, decenni dopo a sua volta confluito in San Daniele Po."}
{"id": "5963024", "revid": "984922", "url": "https://it.wikipedia.org/wiki?curid=5963024", "title": "Tidolo", "text": "Tidolo \u00e8 una frazione del comune cremonese di Sospiro posta a sud del centro abitato.\nStoria.\nLa localit\u00e0 era un piccolo villaggio agricolo di antica origine del Contado di Cremona con 165 abitanti a met\u00e0 Settecento.\nIn et\u00e0 napoleonica, dal 1810 al 1816, Tidolo fu gi\u00e0 frazione di Sospiro, ma poi recuper\u00f2 l'autonomia con la costituzione del Regno Lombardo-Veneto.\nTornando sui loro passi, furono comunque i governanti tedeschi nel 1823 a sopprimere definitivamente il comune di Tidolo annettendolo definitivamente a Sospiro."}
{"id": "5963039", "revid": "89146", "url": "https://it.wikipedia.org/wiki?curid=5963039", "title": "B\u00cd/Bolungarv\u00edk", "text": ""}
{"id": "5963047", "revid": "110157", "url": "https://it.wikipedia.org/wiki?curid=5963047", "title": "Heesch", "text": "Heesch \u00e8 una localit\u00e0 dei Paesi Bassi situata nella municipalit\u00e0 di Bernheze nella provincia del Brabante Settentrionale. \nGi\u00e0 municipalit\u00e0 autonoma, il 1\u00ba gennaio 1994 ha assorbito il territorio degli ex-comuni di Heeswijk-Dinther e di Nistelrode, il 1\u00ba gennaio 1995 \u00e8 stata rinominata Bernheze."}
{"id": "5963074", "revid": "287204", "url": "https://it.wikipedia.org/wiki?curid=5963074", "title": "A1 Ethniki 2015-2016", "text": "La A1 Ethniki 2015-2016 \u00e8 stata la 76\u00aa edizione del massimo campionato greco di pallacanestro maschile. La vittoria finale \u00e8 stata ad appannaggio dell'."}
{"id": "5963089", "revid": "481666", "url": "https://it.wikipedia.org/wiki?curid=5963089", "title": "Lucille LeSeur", "text": ""}
{"id": "5963090", "revid": "481666", "url": "https://it.wikipedia.org/wiki?curid=5963090", "title": "Myrna Williams", "text": ""}
{"id": "5963092", "revid": "884077", "url": "https://it.wikipedia.org/wiki?curid=5963092", "title": "Rugby Calvisano 2015-2016", "text": ""}
{"id": "5963093", "revid": "697352", "url": "https://it.wikipedia.org/wiki?curid=5963093", "title": "Pugno", "text": "Il pugno \u00e8 un attacco fisico, consistente nel colpire il bersaglio con la mano chiusa.\nTecnica.\nEsistono molteplici tipi di pugno, e a seconda dell'arte marziale la tecnica pu\u00f2 variare. Il \"diretto\" del pugilato \u00e8 considerato generalmente quello pi\u00f9 forte in termini di potenza esercitata. Ogni praticante di arti marziali sa che senza guantoni pu\u00f2 colpire senza pericolo solo parti \"morbide\" come lo stomaco.\nSicurezza.\nColpire qualcosa o qualcuno senza alcuna protezione pu\u00f2 rivelarsi un'arma a doppio taglio per l'attaccante, che potrebbe fratturarsi la mano. \u00c8 possibile condizionare le nocche al fine di indurirle, ma ci\u00f2 non dovrebbe essere fatto senza supervisione.\nNello sport.\nPugilato.\nNella boxe, i pugni sono l'unico attacco consentito. \u00c8 permesso colpire l'avversario con la parte frontale del guantone ma non con il dorso, con il palmo e ruotando completamente il corpo prima di portare il colpo.\nArti marziali.\nNelle arti marziali, come alcuni stili di karate (tipo lo shotokan) dove il pugno deve essere controllato: qualora l'esecutore miri al viso, alla testa oppure al collo dell'avversario non deve avvenire il contatto con il bersaglio. \u00c8 invece ammesso un leggero contatto con la zona addominale; l'eventuale pugno irregolare, cos\u00ec come altri colpi, comporta la squalifica dell'atleta."}
{"id": "5963104", "revid": "767487", "url": "https://it.wikipedia.org/wiki?curid=5963104", "title": "Felice (Simone Tomassini)", "text": "L'album \u00e8 stato pubblicato iTunes a marzo del 2016 mentre l'edizione su CD \u00e8 reperibile unicamente ai concerti del tour di Simone.\nL'album contiene le tracce \"\u00c8 stato tempo fa\", \"Niente da perdere\" e \"Giorni\" che sono ri-arrangiamenti di brani della precedente discografia del cantante. Le tracce \"Apri gli occhi\" e \"Niente da perdere\" sono presenti solamente nell'edizione su CD."}
{"id": "5963110", "revid": "1305772", "url": "https://it.wikipedia.org/wiki?curid=5963110", "title": "Panda (Desiigner)", "text": "Panda \u00e8 il singolo di debutto del rapper statunitense Desiigner, pubblicato inizialmente il 20 dicembre 2015, poi ripubblicato il 26 febbraio del 2016.\nComposizione.\n\"Panda\" \u00e8 un brano trap che ha ricevuto vari paragoni allo stile del rapper Future. La base del brano \u00e8 stata trovata da un amico del rapper su YouTube mentre il rapper stava giocando a GTA con degli amici, e quest'ultimo dopo aver sentito la base decise di comprarla dal produttore Menace, acquistandola per 200 dollari. Successivamente il rapper incise il testo del brano pubblicandolo inizialmente in streaming il 15 dicembre del 2015, e per il download digitale 5 giorni dopo. Dopo che il brano fu campionato in \"Pt. 2\" di Kanye West, contenuta nel suo album \"The Life of Pablo\", decise di ripubblicare il singolo il 26 febbraio del 2016.\nIl rapper ha confessato durante un'intervista che nonostante il primo verso del brano inizi dicendo \"I got broads in Atlanta\u201d (ho tipe ad Atlanta), lui al momento della pubblicazione del brano non era mai stato ad Atlanta, per\u00f2 aveva conosciuto una ragazza di Atlanta tramite Facebook, che il rapper non incontr\u00f2 mai di persona.\nSuccesso commerciale.\nIl brano debutt\u00f2 nella Billboard Hot 100 il 12 marzo del 2016 alla 96\u00aa posizione, ed entr\u00f2 nella top 5 sette settimane dopo. Nella sua nona settimana di permanenza in classifica raggiunse la vetta, fermando il record di non-americani in vetta alla classifica che persistette per 41 settimane. A giugno 2016 il brano ha venduto 1,103,025 copie in patria.\nVideo musicale.\nIl video musicale fu pubblicato il 10 maggio del 2016, e nel video il rapper di Brooklyn ruba una macchina a mano armata e inizia un inseguimento della polizia ad alta velocit\u00e0. Nel video c'\u00e8 un cameo del rapper Kanye West.\nSuccessivamente il 17 maggio 2016, attraverso il canale di youtube \"Genius\", venne pubblicato un video dove il rapper legge in maniera lenta il testo della canzone, in modo da rendere comprensibili certe parti del testo rappate in modo molto veloce anche a chi non riusc\u00ec a capirle."}
{"id": "5963125", "revid": "181699", "url": "https://it.wikipedia.org/wiki?curid=5963125", "title": "Rugby Calvisano 2004-2005", "text": ""}
{"id": "5963135", "revid": "47767", "url": "https://it.wikipedia.org/wiki?curid=5963135", "title": "Pugni", "text": ""}
{"id": "5963148", "revid": "767487", "url": "https://it.wikipedia.org/wiki?curid=5963148", "title": "Down Incognito (album)", "text": "Down Incognito \u00e8 il secondo album da solista dell'artista statunitense Kip Winger, pubblicato nel 1998.\nIl disco consiste principalmente in nuove versioni acustiche di brani provenienti dai primi tre album dei Winger e dal precedente lavoro solista di Kip. Fanno eccezione la traccia d'apertura \"Another Way\", che \u00e8 un brano inedito, e le conclusive \"Rainbow in the Rose\" e \"Blind Revolution Mad\", che sono state registrate dal vivo a Parigi.\nL'album \u00e8 stato pubblicato in Europa con il nome di Made by Hand e in Giappone sotto il titolo Another Way."}
{"id": "5963155", "revid": "1674303", "url": "https://it.wikipedia.org/wiki?curid=5963155", "title": "I racconti di padre Brown (fumetto)", "text": "I racconti di padre Brown \u00e8 un fumetto disegnato da Lino Landolfi su sceneggiatura di Renata Gelardini a partire dagli anni settanta e fino agli anni ottanta pubblicato su \"Il Giornalino\". Il personaggio a fumetti \u00e8 ispirato ai racconti e ai romanzi gialli scritti da Gilbert Keith Chesterton, inventore della figura letteraria del prete detective e all'omonima serie televisiva RAI che aveva per protagonista Renato Rascel, le cui fattezze Landolfi ha ripreso per il fumetto."}
{"id": "5963158", "revid": "92723", "url": "https://it.wikipedia.org/wiki?curid=5963158", "title": "Dancing at Lughnasa", "text": "Ballando a Lughnasa (\"Dancing at Lunghnasa\") \u00e8 un'opera teatrale del drammaturgo irlandese Brian Friel, debuttata a Dublino nel 1990. Il dramma ebbe una grande successo internazionale e vinse il Tony Award alla migliore opera teatrale prima di essere riadattato nell'omonimo film di Pat O'Connor con Meryl Streep e Michael Gambon.\nTrama.\nLe sorelle Mundy, tutte nubili, vivono in un piccolo cottage vicino a Ballybeg, in Irlanda. Kate, la maggiore, \u00e8 un'insegnante, Agnes e Rose cuciono guanti e fanno i lavori di casa insieme a Maggie e Christine. Christine ha un figlio illegittimo, il piccolo Michael, e loro fratello Jack \u00e8 tornato a casa dopo 25 anni di missioni in Uganda ed \u00e8 gravemente malato. Gerry, il padre di Michael, visita la famiglia saltuariamente: \u00e8 un uomo affascinante, ma totalmente inaffidabile. Durante l'estate che passa con le zie e la madre, Michael vede le donne della sua famiglia cercare disperatamente l'amore, ma fallire una dopo l'altra mentre la vita prende il sopravvento."}
{"id": "5963161", "revid": "34971", "url": "https://it.wikipedia.org/wiki?curid=5963161", "title": "YouTuber", "text": ""}
{"id": "5963162", "revid": "124665296", "url": "https://it.wikipedia.org/wiki?curid=5963162", "title": "Songs from the Ocean Floor", "text": "Songs from the Ocean Floor \u00e8 il terzo album da solista dell'artista statunitense Kip Winger, pubblicato nel 2000."}
{"id": "5963164", "revid": "287204", "url": "https://it.wikipedia.org/wiki?curid=5963164", "title": "American Hockey League 1985-1986", "text": "La stagione 1985-1986 \u00e8 stata la 50\u00aa edizione della American Hockey League, la pi\u00f9 importante lega minore nordamericana di hockey su ghiaccio. Il calendario della stagione regolare fu composto da 80 partite e per la prima volta il Jack A. Butterfield Trophy venne vinto da un giocatore della squadra sconfitta in finale. La stagione vide al via tredici formazioni e al termine dei playoff gli Adirondack Red Wings conquistarono la loro seconda Calder Cup sconfiggendo gli Hershey Bears 4-2.\nStagione regolare.\nClassifiche.\nNorth Division\nSouth Division\nLegenda:\nNote:\nStatistiche.\nClassifica marcatori\nClassifica portieri\nPremi AHL.\nAHL All-Star Team.\nFirst All-Star Team\nSecond All-Star Team"}
{"id": "5963165", "revid": "1924342", "url": "https://it.wikipedia.org/wiki?curid=5963165", "title": "Flume (album)", "text": "Flume \u00e8 il primo album in studio del musicista di musica elettronica australiano Flume, pubblicato nel 2012."}
{"id": "5963172", "revid": "1924342", "url": "https://it.wikipedia.org/wiki?curid=5963172", "title": "Skin (Flume)", "text": "Skin \u00e8 il secondo album in studio del musicista di musica elettronica australiano Flume, pubblicato nel 2016."}
{"id": "5963186", "revid": "1022840", "url": "https://it.wikipedia.org/wiki?curid=5963186", "title": "Lost in Yonkers", "text": "Lost in Yonkers \u00e8 un'opera teatrale del drammaturgo statunitense Neil Simon, debuttata a Winston-Salem nel 1990. L'opera ha ricevuto diversi riconoscimenti, tra cui il Premio Pulitzer per la drammaturgia e il Tony Award al miglior spettacolo.\nTrama.\nBrooklyn, 1942. Bella ha 35 anni e vive a casa con la madre, la severa Nonna Kurnitz. Suo figlio Eddie le affida i due figli mentre lui si guadagna da vivere come commesso viaggiatore e i due ragazzi crescono con la dura Kurnitz e la frustrata Bella."}
{"id": "5963188", "revid": "81190369", "url": "https://it.wikipedia.org/wiki?curid=5963188", "title": "From the Moon to the Sun", "text": "From the Moon to the Sun \u00e8 il quarto album da solista dell'artista statunitense Kip Winger, pubblicato il 28 ottobre 2008 dalla Frontiers Records."}
{"id": "5963189", "revid": "119029262", "url": "https://it.wikipedia.org/wiki?curid=5963189", "title": "All Our Gods Have Abandoned Us", "text": "All Our Gods Have Abandoned Us \u00e8 il settimo album in studio del gruppo musicale britannico Architects, pubblicato il 27 maggio 2016 dalla Epitaph Records e dalla UNFD."}
{"id": "5963190", "revid": "553803", "url": "https://it.wikipedia.org/wiki?curid=5963190", "title": "Bol Open 2016", "text": "Il Bol Open 2016 \u00e8 stato un torneo di tennis giocato sul terra rossa. \u00c8 stata la 1\u00aa edizione del torneo, dal 2003, che fa parte della categoria WTA 125s. Si \u00e8 giocato a Bol in Croazia dal 28 maggio al 5 giugno 2016.\nAltre partecipanti.\nGiocatrici che hanno ricevuto una Wild card:\nCampionesse.\nSingolare.\n Mandy Minella ha sconfitto in finale Polona Hercog col punteggio di 6-2, 6-3.\nDoppio.\n Xenia Knoll / Petra Marti\u0107 hanno sconfitto in finale Raluca Olaru / \u0130pek Soylu col punteggio di 6-3, 6-2."}
{"id": "5963191", "revid": "599013", "url": "https://it.wikipedia.org/wiki?curid=5963191", "title": "J\u00fcri Lossmann", "text": "Biografia.\nNel 1920 fu medaglia d'argento nella maratona ai Giochi olimpici di Anversa, dove partecip\u00f2 anche alla gara dei 10\u00a0000 metri, che per\u00f2 non port\u00f2 a termine. In questa edizione dei Giochi fu portabandiera per l'Estonia.\nNel 1924 torn\u00f2 a partecipare ai Giochi olimpici di Parigi classificandosi decimo nella maratona.\nOltre alla carriera sportiva, Lossmann lavor\u00f2 alla fabbrica dolciaria estone Kawe dal 1922 al 1936. Negli anni 1930 fu allenatore di diversi maratoneti e mezzofondisti estoni, i quali non ottennero mai grandi successi sportivi. Durante la seconda guerra mondiale si rifugi\u00f2 in Svezia poco prima dell'arrivo delle truppe sovietiche. Lossmann ebbe anche una formazione da gioielliere e in Svezia lavor\u00f2 come orefice. Nel 1964 realizz\u00f2 una coppa in argento per Gustavo VI Adolfo di Svezia come segno di gratitudine della comunit\u00e0 estone in Svezia."}
{"id": "5963193", "revid": "131145", "url": "https://it.wikipedia.org/wiki?curid=5963193", "title": "J\u00fcri Lossman", "text": ""}
{"id": "5963200", "revid": "767487", "url": "https://it.wikipedia.org/wiki?curid=5963200", "title": "Furore (opera teatrale)", "text": "Furore (\"The Grapes of Wrath\") \u00e8 un'opera teatrale di Frank Galati, tratta dall'omonimo romanzo di John Steinbeck. Il dramma ha debuttato a Chicago, prima di andare in scena a San Diego, Londra e a New York con Gary Sinise, Kathryn Erbe, Jeff Perry, Lois Smith e Stephen Bogardus. Il dramma ha vinto il Tony Award alla migliore opera teatrale."}
{"id": "5963202", "revid": "287204", "url": "https://it.wikipedia.org/wiki?curid=5963202", "title": "Bol Open 2016 - Singolare", "text": "\u00c8 stata la prima edizione del torneo.\nMandy Minella ha sconfitto in finale Polona Hercog per 6-2, 6-3."}
{"id": "5963204", "revid": "101175", "url": "https://it.wikipedia.org/wiki?curid=5963204", "title": "Manfred Herweh", "text": "Carriera.\nLe sue prime presenze continuative nelle competizioni internazionali risalgono al 1981, anno in cui ha gareggiato nel campionato Europeo Velocit\u00e0 in 250 (dodicesimo posto) e in 500, mentre l'esordio nel motomondiale avviene in occasione del Gran Premio motociclistico di Germania 1980 concluso con un ritiro in 250. Partecipa allo stesso GP l'anno seguente ottenendo il ventesimo posto in classe 350.\nNel Gran Premio motociclistico di Germania 1982 ottiene il suo primo successo nel motomondiale vincendo l'ultima gara della storia della classe 350 e partecipando anche alla gara della classe 250 conclusa con un settimo posto.\nDopo aver ottenuto un altro successo nel motomondiale 1983, la sua annata migliore \u00e8 quella del 1984 dove ottiene quattro vittorie e conclude come vice campione del mondo alle spalle del francese Christian Sarron, ottenendo durante la stagione la vittoria nel GP conclusivo.\nPartecipa ancora continuativamente sino al motomondiale 1989 ma senza ottenere pi\u00f9 risultati di particolare rilievo."}
{"id": "5963222", "revid": "119882176", "url": "https://it.wikipedia.org/wiki?curid=5963222", "title": "Big Driver", "text": "Big Driver \u00e8 un film per la televisione del 2014 diretto da Mikael Salomon e basato sul racconto \"Maxicamionista\" di Stephen King, contenuto nell'antologia \"Notte buia, niente stelle\".\nIl film \u00e8 ascrivibile al genere dei revenge movie, genere reso celebre da titoli come \"Non violentate Jennifer\", \"L'ultima casa a sinistra\" e \"Rolling Thunder\".\nTrama.\nLa scrittrice di romanzi gialli Tess Thorne conduce una vita tranquilla nella periferia del Connecticut ma una sera, dopo aver presentato il suo ultimo libro, nel tornare a casa rimane ferma in una zona deserta a causa della foratura di una gomma dell'auto. Finalmente si ferma un camionista di nome Lester. Questi per\u00f2 non ha buone intenzioni e prima abusa sessualmente di Tess e poi la uccide; almeno cos\u00ec crede lui. Rimasta a terra quasi esanime Tess decide cos\u00ec di prendersi la sua vendetta.\nDistribuzione.\nIl film \u00e8 stato trasmesso, in prima visione, negli USA il 18 ottobre 2014 sul canale via cavo Lifetime ed in Italia il 3 settembre 2015 su Rai 2."}
{"id": "5963224", "revid": "117251274", "url": "https://it.wikipedia.org/wiki?curid=5963224", "title": "The Heidi Chronicles", "text": "The Heidi Chronicles \u00e8 un'opera teatrale della drammaturga statunitense Wendy Wasserstein, debuttata a New York nel 1988. Il dramma \u00e8 restato in scena a Broadway per pi\u00f9 di seicento repliche e ha vinto il Premio Pulitzer per la drammaturgia ed il Tony Award alla migliore opera teatrale.\nTrama.\nLa commedia segue la vita di Heidi Holland, da liceale degli anni sessanta ad affermata storica dell'arte negli anni ottanta. Heidi non \u00e8 la sola a cambiare durante questi due decenni: anche il movimento femminista evolve e l'entusiasta adesione di Heidi si trasforma in delusione negli anni.\nNella vita di Heidi ci sono due uomini: il suo miglior amico gay Peter Patrone ed il bello e superficiale Scoop Rosenbaum. Con Scoop, Heidi ha una relazione travagliata e discontinua (anche perch\u00e9 l'uomo \u00e8 sposato e infedele). Alla fine, Heidi si rende conto di non aver bisogno di un uomo per far avverare il suo desiderio di maternit\u00e0 e, dopo che Peter le dona il seme, Heidi rimane incinta grazie all'inseminazione artificiale."}
{"id": "5963226", "revid": "729019", "url": "https://it.wikipedia.org/wiki?curid=5963226", "title": "Tour della nazionale di rugby a 15 dell'Italia 2016", "text": "Nel giugno 2016, la nazionale italiana di rugby allenata dal nuovo commissario tecnico, l'irlandese Conor O'Shea, affront\u00f2 il suo primo \"tour\" dopo l'eliminazione nella e il \"Whitewash\" al Sei Nazioni precedente.\nFurono previsti tre incontri nelle Americhe tra la seconda e la quarta settimana del mese di giugno, nell'ordine con: (Santa Fe, 11 giugno), (San Jose, 18 giugno) e (Toronto, 26 giugno).\nO'Shea stil\u00f2 una lista di 30 convocati ricalcando in buna parte le scelte del predecessore Brunel, salvo i ritorni di Favaro, Venditti, Barbieri ed Esposito a fronte di una decina di defezioni tra infortuni e assenze concordate (quali capitan Parisse e Zanni). Quattro invece gli esordienti: Boni, Castello, Ferrari e Mbanda. In generale, il gruppo azzurro era costituito da: 11 giocatori dal , 10 delle , 6 da club di campionati esteri e 3 da club di Eccellenza. La nazionale italiana si radun\u00f2 il 30 maggio per il primo allenamento al centro di preparazione olimpica dell'Acqua Acetosa; assente Parisse, Edoardo Gori venne nominato capitano del \"tour\".\nIl primo incontro, che corrispose all'esordio di O'Shea sulla panchina azzurra, si tenne a Santa Fe, allo stadio Estanislao L\u00f3pez davanti a circa spettatori; di fronte a un' rodata l', cui mancava il capitano Sergio Parisse e presentava due esordienti nel XV titolare, si comport\u00f2 con molta personalit\u00e0, ribattendo alle mete sudamericane di Manuel Montero e Mat\u00edas Moroni con quelle di Leonardo Sarto e Simone Favaro; pari anche il conto delle trasformazioni, una per parte, il risultato fu determinato dalla piazzola, con quattro calci piazzati azzurri di Carlo Canna contro i sei di Nicol\u00e1s S\u00e1nchez, che diedero all' il vantaggio decisivo di 6 punti con cui si impose per 30-24.\nLa settimana dopo a San Jose, in California, un'Italia non concentrata come quella di Santa Fe, ma forte abbastanza per avere ragione di un avversario come gli , si impose per 24-20, regalando cos\u00ec al CT la prima vittoria della sua gestione; l'albanese di formazione italiana Ornel Gega realizz\u00f2 le due mete azzurre e Carlo Canna marc\u00f2 gli altri punti, una trasformazione, tre piazzati e un drop. Tra le file italiane, Maxime Mbanda esord\u00ec nel XV titolare a causa di un paio d'infortuni in terza linea.\nNell'ultimo incontro del \"tour\" a Toronto contro il , Gega fu di nuovo a segno e la marcatura fu utile per venire a capo di un avversario tecnicamente inferiore ma molto determinato; singolarmente, in tutto il tour, il miglior realizzatore di mete fu Gega, di ruolo pilone, e quattro delle cinque mete vennero dagli avanti, includendo anche il terza ala Favaro; i tre quarti realizzarono una sola meta, con Sarto."}
{"id": "5963234", "revid": "714843", "url": "https://it.wikipedia.org/wiki?curid=5963234", "title": "Jackson system development", "text": "Il Jackson system development (JSD) \u00e8 una metodologia lineare di sviluppo del software sviluppata da Michael A. Jackson e John Cameron negli anni 80.\nStoria.\nIl JSD venne presentato da Michael A. Jackson nel 1982, in un saggio chiamato \"A System Development Method\" e nel 1983 in \"System Development\". Il Jackson System Development (JSD) \u00e8 un metodo di sviluppo che copre il ciclo di vita del software o direttamente o fornendo un framework in cui applicare tecniche pi\u00f9 specializzate. Il JSD pu\u00f2 iniziare da un progetto il cui stato \u00e8 limitato ad un insieme di requisiti, ma molti progetti lo hanno utilizzato anche in stati di sviluppo pi\u00f9 avanzati, estrapolando i primi step dalla documentazione esistente piuttosto che direttamente dagli utenti. Il primo metodo di Jackson, Jackson Structured Programming (JSP), \u00e8 usato per produrre il codice del sistema finale. Il prodotto dei primi step del JSD consiste in un set di design del programma. La manutenzione \u00e8 anch'essa gestita tramite i primi step.\nIl JSD continu\u00f2 la sua evoluzione e nella collezione di saggi del 1989 di John Cameron, \"JSP and JSD\" vennero introdotte alcune nuove funzionalit\u00e0, confermate successivamente dalla seconda versione del metodo nel manuale del Learmonth &amp; Burchett Management Systems (LBMS) del 1992.\nLo sviluppo del JSD raggiunge la conclusione nei primi anni '90 con la sua trasformazione in Problem Frames Approach con la pubblicazione di \"Software Requirements and Specifications\" (1995) e \"Problem Frames: Analyzing and Structuring Software Development Problems\" (2000).\nPrincipi.\nI tre principi base del SD sono:\nPassaggi del JSD.\nQuando venne originariamente presentato nel 1982, il metodo consisteva di sei passaggi:\nSuccessivamente, alcuni passaggi vennero combinati in modo da ridurli a tre:\nFase di modellazione.\nNella fase di modellazione, il designer crea una collezione di diagrammi di struttura dell'entit\u00e0 e identifica le entit\u00e0 del sistema, le azioni che esse svolgono, l'ordine nel tempo delle azioni e gli attributi di azioni ed entit\u00e0. Ogni diagramma di struttura usa la notazione della Jackson Structured Programming. Lo scopo di questi diagrammi \u00e8 creare una descrizione completa degli aspetti del sistema e della sua organizzazione.\nGli sviluppatori devono decidere quali aspetti sono importanti e quali no. Una buona comunicazione tra sviluppatori ed utenti del sistema \u00e8 fondamentale.\nFase di network.\nNella fase di network, un modello del sistema \u00e8 sviluppato e rappresentato tramite un diagramma di specifica del sistema (SSD, system specification diagram, noto anche come network diagram). Il diagramma di network mostra i processi (\"rettangoli\") e come essi comunicano tra di loro tramite state vector connections (\"rombi\") o tramite connessioni datastream (\"cerchi\"). In questa fase \u00e8 definita la funzionalit\u00e0 del sistema. Ogni entit\u00e0 diventa un processo o un programma del diagramma di network. Lo scopo di questi programmi \u00e8 di processare l'input, calcolare l'output e mantenere le entit\u00e0 dei processi aggiornate. L'intero sistema \u00e8 descritto con questi diagrammi ed \u00e8 completato con descrizioni riguardo ai dati e alle connessioni tra processi e programmi.\nIl modello iniziale specifica una simulazione nel mondo reale. Le fasi di funzione aggiungono alla simulazione ulteriori operazioni eseguibili e processi necessari a produrre l'output del sistema. La fase di system timing fornisce la sincronizzazione dei processi ed introduce i vincoli.\nFase di implementazione.\nNella fase di implementazione, il modello di network \u00e8 convertito in un sistema fisico, rappresentato dal diagramma di implementazione del sistema (SID, system implementation diagram). Il SID mostra il sistema come un processo scheduler che chiama i moduli che implementano i processi. I flussi di dati sono rappresentati come chiamate ai processi invertiti. Il database dei simboli rappresenta collezioni di entit\u00e0 stato-vettore, con simboli speciali per i buffer dei file (che defono essere implementati quando l'esecuzione di un processo \u00e8 programmata ad intervalli di tempo diversi).\nLo scopo principale della fase di implementazione \u00e8 ottimizzare il sistema. \u00c8 necessario ridurre il numero di processi perch\u00e9 \u00e8 impossibile fornire ad ogni processo un proprio processore virtuale. In termini di trasformazione, i processi sono combinati in modo da limitarsi al numero di processori disponibili.\nDesign dei diagrammi.\nIl diagramma mostra come le entit\u00e0 di azione cooperano con il sistema.\nIl diagramma mostra l'interazione tra i processi. A volte ci si riferisce a questi come diagrammi di specifica del sistema (SSD).\nLa differenza tra una connessione state vector e il data stream sta in quale processo \u00e8 attivo. In una connessione datastream il processo con l'informazione (A) \u00e8 il processo attivo; esso invia attivamente i messaggi al lettore datastream B in un istante selezionato da A. Nel vettore state inspection, il processo con l'informazione (A) \u00e8 passivo; non fa nulla, ma lascia che il processo lettore (B) ispezioni il proprio state vector. Il processo che esegue l'ispezione (B) \u00e8 il processo attivo; esso decide quando leggere l'informazione da A. Approssimativamente, il connettore datastream \u00e8 un'astrazione di scambio di messaggi, mentre l'ispezione dello state vector \u00e8 un'astrazione per interrogazione e lettura da datbase."}
{"id": "5963235", "revid": "894279", "url": "https://it.wikipedia.org/wiki?curid=5963235", "title": "L'attendente", "text": "L'attendente (\"L'Ordonnance\") \u00e8 un racconto di Guy de Maupassant pubblicato dapprima su \"Gil Blas\" del 23 agosto 1887 e inserito successivamente nella raccolta \"La mano sinistra\" nel 1889. \nTrama.\nL'anziano colonnello De Limousin \u00e8 ritornato a casa dopo la cerimonia funebre in onore della propria giovane moglie, morta tragicamente due giorni prima mentre faceva un bagno nel fiume. Sulla scrivania del suo studio trova una lettera scrittagli dalla moglie. La donna, molto pi\u00f9 giovane del marito, ha per lui parole di riconoscenza, stima e affetto. Gli confessa per\u00f2 di aver ceduto alla corte di un giovane ufficiale. Mentre era in compagnia dell'amante, era stata sorpresa da Philippe, l'attendente del marito, il quale da allora ha iniziato a ricattarla. La donna ha subito i ricatti sessuali dell'attendente dapprima come punizione per le proprie colpe. Poi, incapace per la vergogna di rivelare da viva la vicenda, ha deciso di uccidersi simulando un annegamento, per confessare poi da morta le proprie colpe al marito e chiedergli perdono. Il colonnello fa chiamare l'attendente e lo uccide con un colpo di pistola."}
{"id": "5963244", "revid": "1421057", "url": "https://it.wikipedia.org/wiki?curid=5963244", "title": "Hokejski Klub Slavija", "text": "L'HK Slavija, nota anche come HK Playboy Slavija per motivi di sponsorizzazione, \u00e8 una squadra di hockey su ghiaccio slovena, con sede nel quartiere di Zalog, a Lubiana. Dal 2012 al 2016 ha militato anche nella Inter-National-League, la seconda divisione austriaca. \nSi tratta della seconda squadra di hockey su ghiaccio della citt\u00e0 per importanza, preceduta dall'HK Olimpija."}
{"id": "5963247", "revid": "1000783", "url": "https://it.wikipedia.org/wiki?curid=5963247", "title": "Dorothea di Danimarca", "text": ""}
{"id": "5963248", "revid": "2091899", "url": "https://it.wikipedia.org/wiki?curid=5963248", "title": "Menachem Ziemba", "text": "Biografia.\nRabbi Ziemba nacque a Praga, un sobborgo di Varsavia, nel 1883. Suo padre, Elazar, mor\u00ec quando Menachem era ancora bambino e venne cresciuto da suo nonno, Rabbi Avraham Ziemba, chassid del Rebbe di Kotzk. Sin da giovane, Ziemba si dimostr\u00f2 uno studioso della Torah geniale e maestro chassidico di fama. A 18 anni, gi\u00e0 sposato, si dedic\u00f2 intensamente agli studi ebraici e per diversi decenni scrisse trattati e commentari, riempiendo pi\u00f9 di 10000 pagine di testi esegetici, oltre ad insegnare alla locale Mesivta Yeshivah.\nPer umilt\u00e0 e devozione alla Torah, rifiut\u00f2 posizioni prestigiose di rabbinato, tra cui un'offerta di Rabbino capo di Gerusalemme. Tuttavia, nel 1935, spinto dal proprio rabbino, Ziemba inizi\u00f2 ad assumere importanti ruoli e obblighi comunitari. Presto divenne rinomato internazionalmente per la sua saggezza e venne eletto ad una posizione direttiva della Agudas Yisroel, organizzazione centrale dell'ebraismo ortodosso aschenazita. Dopo l'invasione nazista della Polonia, Ziemba venne relegato al Ghetto di Varsavia insieme ad altri 400\u00a0000 ebrei, in un'area inferiore ai 4\u00a0km\u00b2. Nonostante avesse perso la moglie nel Ghetto, Rabbi Ziemba oper\u00f2 continuamente \"ispirando speranza e ottimismo tra i correligionari, lavorando indefessamente per assicurare che gli ebrei continuassero ad osservare la Legge ebraica nel Ghetto,\" importando clandestinamente approvvigionamenti (tra cui alimenti kosher per la Pesach) e articoli religiosi, organizzando luoghi di studio biblico e insegnando segretamente l'ebraismo.\nRabbi Ziemba ebbe molte opportunit\u00e0 di lasciare il Ghetto (una offerta dalla Chiesa cattolica), ma si rifiut\u00f2 di abbandonare la sua gente. Sebbene favorisse la resistenza passiva, dopo le deportazioni del 1942 con l'uccisione di centinaia di migliaia di ebrei, Rabbi Ziembasi convinse che gli ebrei dovessero reagire combattendo. Fu un sostenitore importante della rivolta del ghetto di Varsavia del 1943 e fu il primo a donare fondi affinch\u00e9 si acquistassero armi. Per sedare la rivolta, i nazisti cominciarono a distruggere il Ghetto, rasandolo al suolo con bombardamenti e fuoco. Rabbi Ziemba fu catturato in uno di questi incendi e colpito da proiettili delle truppe SS mentre fuggiva, il giorno 19 del mese di Nisan 5703 (23 aprile 1943). Un gruppo di suoi fedeli si riun\u00ec in un Beth Din e decise di seppellirlo temporaneamente in una tomba del cortile di Kupiecka 4 (rione del ghetto). Dopo la rivolta, il resto della sua famiglia venne catturata e deportata al campo di sterminio di Treblinka, dove tutti i membri vennero uccisi. La maggior parte dei suoi scritti e insegnamenti furono bruciati nel Ghetto di Varsavia, sebbene tre libri siano sopravvissuti e sono tutt'oggi studiati.\nPoscritto.\nNel 1958, venendo a conoscenza che il Governo polacco intendeva ricostruire l'area del Ghetto che comprendeva la tomba di Rabbi Ziemba, i nipoti Rabbi Avraham e Rabbi Yitzchok Meir Ziemba (che erano stati con lui fino alla fine) e altri si interessarono affinch\u00e9 la salma fosse esumata e portata in Israele. Dopo settimane di lavoro per identificarne la collocazione (tutti i punti di riferimento ricordati dai sopravvissuti erano stati da tempo distrutti), la tomba fu infine identificata da un geometra incaricato dell'esumazione. La salma fu portata in Israele con aereo e, dopo una cerimonia funebre presenziata da tutto il Consiglio Rabbinico Moetzes Gedolei HaTorah e da migliaia di persone, Rabbi Ziemba fu sepolto al cimitero di \"Har HaMenuchot\".\nOpere.\nMigliaia di pagine scritte da Rabbi Ziemba andarono distrutte nell'incendio del Ghetto di Varsavia. Tra queste c'era una trattato dedicato al Rambam (Maimonide) intitolato \"Machaze Hamelech\", un altro sul Talmud gerosolimitano intitolato \"Menachem Yerushalaim\", e centinaia di responsa ebraici e \"novellae\" sul Talmud babilonese, lo Shulchan Arukh, il Midrash e molte altre parti della Torah."}
{"id": "5963252", "revid": "123999910", "url": "https://it.wikipedia.org/wiki?curid=5963252", "title": "Giacomo Roseo", "text": "Biografia.\nVita Privata.\nGian Giacomo Roseo detto Nino, nasce a Nizza Monferrato nel 1889 ed \u00e8 figlio di Lorenzo Roseo. Si sposa con Adelina Gallo (tra le prime donne ad essersi laureate presso l'universit\u00e0 Luigi Bocconi) con cui avr\u00e0 tre figli.\nCresce calcisticamente nell'US Milanese e contemporaneamente consegue la laurea in economia presso l'universit\u00e0 Luigi Bocconi nel 1911.\nCarriera sportiva.\nParteciper\u00e0 al campionato di Prima categoria 1907-1908 con l'US Milanese finendo al secondo posto dietro la Pro Vercelli. Prender\u00e0 anche parte ai campionati di prima categoria 1909-1910 e 1910-1911 sempre con L'US Milanese finendo rispettivamente al sesto e all'ottavo posto su nove squadre.\nNell'anno successivo passa al Milan, gioca da titolare tre delle prime quattro partite di campionato. Purtroppo non convince, gli viene imputata la responsabilit\u00e0 del gol subito contro la Piemontese durante la prima giornata di campionato. Questa gara verr\u00e0 ricordata come \"La partita maledetta\" che coster\u00e0 al Milan la vittoria del campionato di Prima categoria 1911-1912. Dopo la vittoria del Milan 4 a 0 contro la Juventus a Torino non verr\u00e0 mai pi\u00f9 convocato. Si ritira a 23 anni dal calcio giocato.\nVita imprenditoriale.\nTramite la Banca Commerciale sar\u00e0 l'amministratore delegato della Societ\u00e0 Petroli d'Italia (appartenente all'azienda Edison) e della Underwood. Nel 1927 e 1928 sar\u00e0 Segretario Generale dell'Ente Fiera di Milano.\nAcquister\u00e0 l'Isola Gallinara nel 1932 poi rivenduta nel 1960.\nCiclismo.\nGrande appassionato di ciclismo dedicher\u00e0 gran parte della sua vita a questo sport, a partire dalla sua tesi laurea intitolata \"L'industria e il commercio dei velocipedi\" nella quale svolge una vera propria indagine su questo settore. Scriver\u00e0 poi alcuni articoli per diverse riviste tra cui \"Scompare il velocipede?\". Come Direttore Tecnico della Atala vinse due Giri d'Italia e lavor\u00f2 con loro per i primi anni dopo l'universit\u00e0.\nPugilato.\nPresidente delle Federazione Pugilistica Italiana (F.P.I.) dal 1922 al 1924 (Gian Domenico \u00e8 stato il primo presidente di questa federazione).\nOnorificenze.\nFu nominato Cavaliere dell'Ordine della Corona d'Italia nel 1928.\nUfficiale nel 1931.\nCommendatore nel 1933."}
{"id": "5963256", "revid": "1494169", "url": "https://it.wikipedia.org/wiki?curid=5963256", "title": "L'Ordonnance", "text": ""}
{"id": "5963261", "revid": "1846281", "url": "https://it.wikipedia.org/wiki?curid=5963261", "title": "Finale della Coppa dei Campioni 1962-1963", "text": "La finale dell'8\u00aa edizione di Coppa dei Campioni si disput\u00f2 il 22 maggio 1963 presso lo Stadio di Wembley di Londra tra i portoghesi del Benfica, campioni in carica, e gli italiani del , alla seconda finale di questa competizione. All'incontro assistettero circa spettatori. Il match, arbitrato dall'inglese Arthur Holland, vide la vittoria per 2-1 della squadra meneghina.\nIl cammino verso la finale.\nIl Benfica, in qualit\u00e0 di campione in carica, ricevette un bye per giocare direttamente a partire dagli ottavi di finale, dove affront\u00f2 i norvegesi dell' che superarono con un punteggio complessivo di 6-2, grazie soprattutto a una tripletta di Eus\u00e9bio nella partita di ritorno. Ai quarti batt\u00e9 i cecoslovacchi del Dukla Praha con un sofferto 2-1 maturato nel match d'andata e in semifinale ebbe la meglio sugli olandesi del per 3-1. Il Benfica giunse imbattuto in finale, vincendo tutte le partite in casa e pareggiando quelle in trasferta.\nIl esord\u00ec al primo turno contro l'Union Luxembourg, che fu annullato con un risultato complessivo di 14-0. Agli ottavi gli inglesi dell'Ipswich Town diedero filo da torcere al diavolo, ma furono battuti con un 4-2 tra andata e ritorno. Ai quarti i rossoneri superarono agilmente i campioni turchi del Galatasaray con un 8-1 totale. In semifinale, invece, la sconfitta per 1-0 rimediata sul campo degli scozzesi del fu del tutto indolore dal momento che a San Siro il Milan vinse per cinque reti a una.\nLa partita.\nIl Benfica passa in vantaggio nei primi venti minuti, col campione Eus\u00e9bio che riceve palla sulla trequarti campo, si infila indisturbato nella difesa rossonera ed entrato in area batte Ghezzi con un diagonale di destro che si infila sull'angolino. Il Milan sembra in balia degli avversari, ma Nereo Rocco riorganizza la squadra e pone Trapattoni in stretta marcatura su Eus\u00e9bio. Il primo tempo si conclude cos\u00ec con il risultato di 1 a 0 per il Benfica.\nI secondi 45 minuti vedono un Milan pi\u00f9 arrembante, padrone del campo, e verso il quarto d'ora del secondo tempo i \"Rossoneri\" agguantano il meritato pareggio. Gol di Jos\u00e9 Altafini, capocannoniere di quell'edizione di coppa con 14 reti, su respinta del portiere lusitano del tiro di Gianni Rivera. Passano poco pi\u00f9 di dieci minuti e ancora Altafini, lanciato a rete sempre da Rivera, firma il 2-1 ribattendo in rete il primo tiro parato da Costa Pereira.\nIl Milan vince cos\u00ec la prima Coppa dei Campioni della sua storia ed \u00e8 la prima squadra italiana a portare a casa tale trofeo."}
{"id": "5963262", "revid": "767487", "url": "https://it.wikipedia.org/wiki?curid=5963262", "title": "Po (film)", "text": "Po \u00e8 un film del 2016 diretto da John Asher.\nTrama.\nQuando la giovane moglie di David Wilson cade vittima di un cancro, egli rimase un uomo single immerso nel lavoro che aveva come unico compito quello di prendersi cura del suo unico figlio affetto da autismo. Patric, che preferisce farsi chiamare \"Po\", \u00e8 un bambino talentuoso, ma era molto vicino alla madre infatti non riesce a comunicare con gli altri il suo senso di perdita. Cercando di affrontare la vita dopo la scomparsa della donna, ognuno di loro si ritira nel proprio mondo. David si ritira nel suo lavoro d'alta pressione mentre Po si allontana dalla scuola in quanto vittima di bullismo e inizia a creare intorno a s\u00e9 un mondo magico, dove lui \u00e8 solo un tipico ragazzo spensierato e felice. Il divario crescente fra padre e figli\u00f2 minacceranno di separare David e Po definitivamente."}
{"id": "5963263", "revid": "120805124", "url": "https://it.wikipedia.org/wiki?curid=5963263", "title": "Mainardo (cardinale)", "text": "Biografia.\nIn giovane et\u00e0 entr\u00f2 nell'Ordine benedettino presso l'abbazia di Montecassino. Fu creato cardinale presbitero nel 1049 da papa Leone IX, anche se alcuni scrittori, tra i quali il Ganzer, affermano che fosse nominato alcuni anni dopo da papa Alessandro II; in ogni caso il suo titolo cardinalizio non \u00e8 noto. Nel 1058 fu inviato da papa Stefano IX come suo legato a Costantinopoli, assieme a Stefano cardinale di San Crisogono, anch'egli benedettino. Giunti, per\u00f2, a Bari, vennero raggiunti dalla notizia della morte del papa, Essi decisero, allora, di abbandonare i preparativi per l'imbarco e di recarsi presso il conte Roberto il Guiscardo e chiedere la sua protezione per il ritorno a Cassino, nel timore che i Normanni, alla notizia della morte del papa, li ostacolassero. \nIl 16 maggio 1061 fu nominato vescovo di \"Silva Candida\", l'attuale sede suburbicaria di Porto-Santa Rufina. Sottoscrisse le bolle papali emesse tra il 16 maggio 1061 e il 20 giugno 1068. Probabilmente prese parte all'elezione papale del 1061, che elesse papa Alessandro II.\nDal 1064 e fino alla morte fu abate di Pomposa.\nProbabilmente prese parte all'elezione papale del 1073, che elesse papa Gregorio VII."}
{"id": "5963264", "revid": "729019", "url": "https://it.wikipedia.org/wiki?curid=5963264", "title": "Aeroporto di Kuopio", "text": "L'Aeroporto di Kuopio, in finlandese \"Kuopion lentoasema\", \u00e8 un aeroporto finlandese situato a Rissala, localit\u00e0 nel comune di Siilinj\u00e4rvi, circa 14 km a nord dal centro di Kuopio, capoluogo dell'omonimo distretto della regione del Savo settentrionale.\nStruttura.\nLa struttura, posta a un'altitudine di 98\u00a0m (323\u00a0ft) ed attorniata dal lago Kallavesi, \u00e8 dotata di un terminal passeggeri, una torre di controllo e una pista con superficie in asfalto, lunga e larga 45\u00a0m ( x 197\u00a0ft) e orientamento 15/33 equipaggiata con dispositivi di assistenza all'atterraggio tra i quali, il sistema di atterraggio strumentale (ILS) e un impianto di illuminazione ad alta intensit\u00e0 (HIRL) con indicatore di angolo di approccio PAPI.\nL'aeroporto, gestito dalla Finavia, \u00e8 di tipo misto, militare e civile, effettua attivit\u00e0 secondo le regole e gli orari sia VFR che IFR, ed \u00e8 aperto al traffico commerciale.\nStoria.\nL'aeroporto di Kuopio venne completato nel novembre 1939 e inizi\u00f2 ad operare nel maggio 1940. Durante la seconda guerra mondiale, tra il 1942 ed il 1943, venne utilizzato dalla Luftwaffe e durante la Guerra di continuazione la pista venne ricoperta di pannelli di legno compensato.\nIl primo terminal venne inaugurato solo il termine del conflitto, nel 1949, sostituito da uno pi\u00f9 moderno e adatto alle aumentate esigenze dello scalo nel 1971. Nel 2004 l'aeroporto venne eletto aeroporto finlandese dell'anno. A partire dal 2006, l'aeroporto di Kuopio \u00e8 stato uno dei soli cinque aeroporti finlandesi a chiudere con il bilancio in attivo redditizi in Finlandia, questo grazie all'uso condiviso della struttura con il Karjalan lennosto, il comando aereo della Carelia della Suomen ilmavoimat (aeronautica militare finlandese) con le compagnie aeree civili. L'aeroporto ha operato il suo primo volo di linea internazionale nel 2008, quando l'AirBaltic ha aperto un volo diretto con l'aeroporto di Riga, rotta regolarmente operata dalla compagnia lettone fino al 2001.\nLo scalo \u00e8 sede dell'H\u00e4vitt\u00e4j\u00e4lentolaivue 31 (H\u00e4vLLv 31 - 31\u00ba squadrone caccia) della Suomen ilmavoimat, equipaggiata con 20 caccia multiruolo F/A-18C/D Hornet."}
{"id": "5963265", "revid": "553803", "url": "https://it.wikipedia.org/wiki?curid=5963265", "title": "Bol Open 2016 - Doppio", "text": "\u00c8 stata la prima edizione del torneo.\nXenia Knoll e Petra Marti\u0107 hanno sconfitto Raluca Olaru e \u0130pek Soylu per 6-3, 6-2."}
{"id": "5963270", "revid": "76261", "url": "https://it.wikipedia.org/wiki?curid=5963270", "title": "Nazaret", "text": ""}
{"id": "5963276", "revid": "547034", "url": "https://it.wikipedia.org/wiki?curid=5963276", "title": "Lex Varia", "text": "La Lex Varia de maiestate \u00e8 una legge dell'antica Roma. Risale al 90 a.C. ed \u00e8 opera del tribuno Q. Vario Ibrida; si riferisce a coloro i quali avessero condotto, \"ope et consilio\", alleati di Roma a prendere le armi contro di essa. La Lex Varia fu istituita in un contesto di emergenza, per arginare il fenomeno di rivolta della plebe urbana che ebbe luogo durante la Guerra sociale, specie nel suo primo anno (90-89 a.C.). \nContesto storico.\nNel 90 sono istituite, mediante un'apposita \"lex Varia\", tribunali speciali atti a giudicare i Romani che avessero sollecitato gli Italici alla rivolta. Gli anni tra il 91 e l'89 sono molto difficili per la Repubblica; la societ\u00e0 romana \u00e8 spaccata in due, tra sostenitori e oppositori della proposta di estensione della cittadinanza agli Italici. Di particolare rilievo in tal senso \u00e8 la figura di Marco Livio Druso, eletto tribuno della plebe nel 91 e fautore di un complesso programma riformistico, che comprendeva tra l'altro la concessione della cittadinanza agli Italici. Tale proposta non arriv\u00f2 mai ad essere votata: il ceto senatorio, deciso a ostacolare con ogni mezzo l'attuazione di tale provvedimento, si opporr\u00e0. Druso verr\u00e0 ritrovato morto pochi giorni dopo aver portato la sua proposta in Senato. Subito dopo, e per buona misura, ha luogo l'istituzione delle \"quaestiones\"; la tensione sociale cos\u00ec accumulata non pu\u00f2 che sfociare in rivolta, segnando l'atto d'inizio della Guerra sociale, che si protrarr\u00e0 nei due anni successivi, concludendosi solo con l'emanazione della \"lex Iulia\" (90) e della \"lex Plautia Papiria\" (89), le prime concessioni in materia di estensione della cittadinanza. La lex Iulia estendeva, infatti, tale privilegio agli Italici che non si fossero ribellati e ai Latini; la \"lex Plautia Papiria\", invece, a coloro che si fossero presentati dinanzi al censore entro sessanta giorni. Una conquista che le citt\u00e0 italiche, costituitesi in una federazione per far fronte all'offensiva romana, ottennero a prezzo di sanguinose battaglie. L'introduzione della \"Lex Iulia\" segna, di fatto, la fine della Guerra sociale; da quel momento in poi, secondo Badian, non \u00e8 pi\u00f9 possibile servirsi della \"Lex Varia\" come strumento per eliminare personaggi scomodi dalla scena politica, condannando all'esilio chi si dichiarasse favorevole all'estensione della cittadinanza \u2013 e dei benefici ad essa connessi\u00a0\u2013 ai popoli italici. \nUn nota bene: secondo Asconio, la \"lex Varia\" passa dopo lo scoppio della Guerra sociale; si presume, tra l'altro, che la stessa sia passata illegalmente. La Guerra sociale scoppia ufficialmente nel 91 ed Asconio sembra essere pi\u00f9 fedele di Appiano. Ci\u00f2 nonostante, la legge Varia viene talvolta considerata come causa della Guerra sociale.\nIstituzione.\nLa \"Lex Varia\", si \u00e8 detto, disciplinerebbe una fattispecie giuridica ancora scoperta. L'istituzione di tribunali speciali al fine di discutere questioni altrimenti impossibili da dirimere non era un fatto inedito: casi analoghi si erano gi\u00e0 verificati con le \"leges Peducaea\" [113], \"Mamilia\" [109] e \"Pompeia de vi\" (52); quest'ultima in particolare ebbe l'effetto di inasprire le pene gi\u00e0 previste in materia e snellire il relativo procedimento giudiziario. Ragioni simili, si vedr\u00e0 in seguito, non potranno essere addotte per motivare il ricorso alla Lex Varia. In apparenza, infatti, si ha l'impressione che essa presenti un carattere di ridondanza rispetto a provvedimenti analoghi preesistenti, in primo luogo la lex Appuleia Saturnina. Tale equivoco \u00e8 dovuto al fatto che il precetto sanzionatorio nei confronti di coloro che dessero man forte a nemici di Roma \u2013 \"qui hostem concitaverit\" \u2013 \u00e8 gi\u00e0 presente nelle XII Tavole, in cui detto crimine \u00e8 anzi punito con la pena capitale. In teoria, dunque, non vi sarebbe stato bisogno di emanare un provvedimento ad hoc nel 90 a.C., tanto pi\u00f9 che la \"Lex Varia\" non prevedeva un incremento di pena rispetto a quanto previsto nelle XII Tavole; piuttosto il contrario, dato che essa sanzionava detto crimine con l'esilio e non con la morte \u2013 per quanto, su questo punto, la storiografia sia discorde: lo stesso Cicerone (Brut. 305) sostiene che, a seguito di condanne per mezzo della \"lex Varia\", siano state inflitte pene capitali, ed anzi che tale sorte sia toccata allo stesso Vario. Ad ogni modo, l'introduzione della \"Lex Varia\" non fu dovuta nemmeno a ragioni procedurali; non vi erano vizi di forma nelle leggi precedenti che disciplinavano la stessa materia, e la \"lex Appuleia Saturnina\" prevedeva gi\u00e0 l'istituzione di una giuria equestre che esaminasse casi analoghi. Per cui, l'istituzione della \"Lex Varia\" non pu\u00f2 essere ascritta n\u00e9 alla circostanza per cui la materia in oggetto non era adeguatamente disciplinata da leggi penali preesistenti, n\u00e9 ad un possibile incremento della pena, n\u00e9 per apportare modifiche al procedimento giudiziario avente luogo in quei casi. \u00c8 chiaro come avere una corte speciale, se c'era gi\u00e0 una quaestio perpetua, fosse quantomeno inusuale; per sciogliere tale nodo si pu\u00f2 ipotizzare o che la \"lex Varia\" includesse la \"lex Appuleia\", o che la \"lex Varia\" sia stata sostituita nell'89 o al pi\u00f9 tardi nell'88, o ancora che sia stata re-istituita la \"lex Appuleia\". Quanto sinora osservato, comunque, condurrebbe a dare per acquisito il carattere di ridondanza della \"Lex Varia\" rispetto alla \"Lex Appuleia\" o ad altri provvedimenti analoghi. Tale acquisizione, tuttavia, \u00e8 da supporsi errata: per comprenderne le ragioni, occorre far riferimento al contesto storico di emanazione della Lex Varia. Come si \u00e8 detto, il provvedimento vede la luce nel bel mezzo della Guerra sociale, in un momento in cui il malcontento popolare tocca vette altissime a seguito della paventata \u2013 da parte della plebe, specie quella urbana \u2013 concessione di cittadinanza ai popoli Italici. Ecco che le ragioni a sostegno della legge di Q. Vario Ibrida assumono una connotazione marcatamente politica, e non meramente tecnica; come ben evidenziato da Seager, la \"Lex Varia\" fu istituita per garantire un mezzo d'espressione alla rabbia del popolo, ed anzi in qualche misura per esacerbarla, al fine di concentrare l'attenzione dell'opinione pubblica su un tema cogente e controverso cui urgeva trovare soluzione: la concessione della cittadinanza agli Italici. Un progetto di riforma che trovava nell'aristocrazia senatoria, e specialmente negli equites, i primi oppositori; essi infatti temevano che i membri del ceto possidente italico, acquisito lo status di cittadini pleno jure, avrebbero avuto accesso alla spartizione dei proventi dell'Impero \u2013 bottini di guerra, tasse ecc. \u2013 e soprattutto avrebbero potuto acquisire maggior peso politico, depotenziando in tal modo l'aristocrazia senatoria romana. Ecco che la \"lex Varia\" assume, a tutti gli effetti, i contorni di un provvedimento politico pi\u00f9 che meramente giudiziario, atto ad evitare la perdita di potere politico da parte degli \"optimates\". Altro tema di scontro fu quello del voto agli Italici. I conservatori cercarono di limitarne l'impatto inserendo i nuovi cittadini in otto trib\u00f9, senza successo (per una legge di Sulpicio Rufo nell'88).\nLa sospensione delle corti ordinarie durante la Guerra sociale.\nL'istituzione della Lex Varia, dunque, pare sia stata imprescindibile, considerato il contesto storico in cui si colloca. Un ulteriore elemento a sostegno di tale tesi sta nel fatto che, secondo la letteratura sull'argomento, i cd. tribunali permanenti non erano attivi in tempo di guerra, come sottolinea Cicerone ; il che \u00e8 da ascriversi al fatto che i detentori dell'imperium, impegnati in campagne militari, fossero costretti ad allontanarsi da Roma e quindi ad assentarsi dalle corti giudiziarie. Da ci\u00f2 scaturisce l'impossibilit\u00e0, negli anni della Guerra sociale, di fare ricorso alle corti ordinarie per dirimere questioni di diritto penale; il che spiega la necessit\u00e0 di istituire un tribunale speciale per sanzionare chi si rendesse colpevole di fornire aiuto ai ribelli, comminando loro la pena dell'esilio. La corte legata alla lex Varia rimase dunque attiva per tutta la durata della Guerra sociale, rivestendo funzione di supplenza rispetto ai tribunali ordinari. Si presume poi che, al termine della Guerra, essa abbia perso efficacia a seguito della restaurazione della Lex Appuleia, da cui aveva tratto ispirazione e di cui aveva costituito, per cos\u00ec dire, la versione straordinaria. \nCrimen varianum: la ratio della lex.\nL'analisi di E. Badian mette in luce un'ambiguit\u00e0 relativa al concetto di maiestas; secondo alcuni interpreti, il fatto che Cicerone parli di Lex Varia de maiestate lascia intendere che detta legge fosse stata formulata con l'intenzione di disciplinare tutta una serie di fattispecie criminose, e non soltanto il crimen Varianum in senso stretto, consistente \u2013 si \u00e8 visto \u2013 nella condanna all'esilio per i sobillatori e i sostenitori della plebe urbana. Tuttavia, Badian evidenzia come il termine maiestate debba essere inteso altrimenti, nell'accezione di crimine de maiestate, ovvero proditionis, tradimento; nella fattispecie, verso Roma, tradimento di cui si macchiavano coloro che si schieravano dalla parte dei nemici dell'Impero. Si \u00e8 detto, a tal proposito, che la Lex Varia sia stata messa a punto col fine specifico e illegittimo di servirsi di strumenti giudiziari, le corti, per motivi politici: l'eliminazione dei sostenitori della plebe insorta (Gruen); si pu\u00f2 persino credere che la lex Varia sia stata utilizzata anche dopo la re-istituzione delle corti ordinarie in ragione della sua efficienza. Secondo Appiano la lex Varia serviva a rinforzare il controllo equestre dello Stato; lo studio di tale quaestio ci consente, in ogni caso, di far luce sul periodo storico in cui fu istituita, coincidente \u2013 si \u00e8 detto \u2013 col tribunato di Q. Vario, suo promotore, che va dal dicembre del 91 al dicembre del 90; la legge, probabilmente, pass\u00f2 nei primi mesi del 90 come legge speciale.\nProcessi.\nNel presentare il suo primo ingresso al foro, Cicerone scrive dell'assenza di M. Antonio (Marco Antonio Oratore): dov'era? Sappiamo che egli fu a Roma in 90-89: \"genu mehercule M. Antonium vidi, cum contente pro se ipse lege Varia diceret, terram tangere\" . L'esilio \u00e8 da scartare. In modo poco convincente Scholz dice che l'assoluzione di Antonio viene prima dell'assunzione della toga virilis da parte di Cicerone; c'\u00e8 incertezza sulla data dell'assunzione. Forse nel 90 Antonio era semplicemente fuori citt\u00e0 per impegni personali; ad ogni modo, il suo processo dovrebbe appartenere ad una prima fase dell'applicazione della lex Varia. \nVario stesso fu processato per effetto della sua legge in un momento imprecisato tra la fine del 90 e l'89, come riportato da Cicerone , e comunque dopo che ebbe perso l'immunit\u00e0 giudiziaria dovuta alla sua carica di tribuno della plebe. Il processo per Vario deve essere avvenuto dopo la lex Plautia. Ma secondo altri prima. Cicerone non d\u00e0 notizia di arringhe difensive poste da Vario in propria difesa; il che ha dato adito all'ipotesi che egli abbia accettato l'esilio senza opporre resistenza. Si \u00e8 visto che durante la guerra le corti ordinarie erano sospese; per Badian tuttavia \u00e8 plausibile supporre che, nell'ipotesi in cui esse fossero state attive, si sarebbe comunque fatto ricorso alla quaestio di Vario poich\u00e9 questa aveva dimostrato, in relazione alle fattispecie del caso, di essere pi\u00f9 efficiente delle corti ordinarie. A seguito dell'istituzione delle quaestiones, l'ira degli Italici e dei loro sostenitori si esacerb\u00f2 al punto da costituire, secondo certe tesi storiografiche, il casus belli che diede inizio alla Guerra sociale; i numerosi processi, dal canto loro, avrebbero prolungato la durata del conflitto. Dal punto di vista delle corti, invece, erano proprio gli alleati degli Italici a costituire la causa, se non dello scoppio del conflitto, del suo protrarsi per oltre due anni; il che costituiva, di per s\u00e9, una ragione sufficiente per motivare la condanna nei loro confronti. Condanna che, si \u00e8 visto, consisteva nel comminare solo l'esilio, non la pena capitale; ad un'attenta analisi delle fonti risulta infatti, secondo Seager, che Vario abbia avuto una morte violenta, ma senza che ne fossero specificate le circostanze. L'unica certezza in tal senso \u00e8 che sia stato condannato per effetto della sua stessa legge (\"Q. Vario sua lege damnatus excesserat\", Brut. 305), il che spiega il suo allontanamento forzato da Roma. Secondo le tesi storiografiche prevalenti, il processo a Vario deve essersi tenuto dopo l'istituzione della lex Plautia, che alterava la lex Varia nella composizione della corte secondo gli interessi della nobilt\u00e0. Probabilmente \u00e8 stato processato per aver imposto la legge con forza contro un veto. Per il processo, da quel che leggiamo in Cicerone, non possiamo escludere il 90. Tra le possibili accuse a Vario c'\u00e8 proprio quella di aver causato la Guerra sociale, come riporta Cicerone: \"summo cruciatu supplicioque Q. Varius, homo importunissimus, periit; si quia Drusum ferro, Metellum veneno sustulerat, illos conseruari melius fuit quam poenas sceleris Varium prendere\" . In relazione al tema della pena inflitta a Vario, Mommsen (Theodor Mommsen) ha cambiato idea nel tempo, forse a causa dell'et\u00e0 (fallibilit\u00e0 dell'et\u00e0): in giovinezza sosteneva che Vario fosse stato esiliato, in et\u00e0 adulta che fosse stato ucciso. Dal canto suo, Cicerone quasi sicuramente non intendeva indicare \u2013 col termine excesserat \u2013 che Vario fosse stato condannato alla pena capitale; l'ipotesi attualmente pi\u00f9 accreditata in campo storiografico \u00e8 che egli sia stato esiliato, non ucciso, e che forse sia morto durante la guerra civile. \nSempre sul tema dell'esilio in relazione alla lex Varia, Asconio scrive: \"memoria teneo, cum primum senatores cum equitibus Romanis lege Plotia iudicarent, hominem dis ac nobilitati perinuisum Cn. Pompeium causam lege Varia de maiestate dixisse\"; il personaggio in questione \u00e8 presumibilmente Cn. Pompeo Strabo (Gneo Pompeo Strabone), il cui processo dovrebbe essersi tenuto nell'88. \nAncora sul tema dell'esilio, occorre ricordare che Publio Sulpicio Rufo, amico di L. Crasso (Marco Licinio Crasso) e dei Metelli (Caecilii Metelli), propose la ri-chiamata degli esuli, e nell'88, da tribuno, sostenne Mario (Gaio Mario): perch\u00e9, allora, una simile proposta? Pu\u00f2 darsi che essa fosse relativa ad esuli che nulla avevano a che vedere con l'istituto della lex Varia; \u00e8 scritto, infatti, che questi esuli non avevano mai avuto un giusto processo. Ci fu poi il tentativo di riunire questi esuli con i latini e con gli italiani colpiti dalla lex Licinia Mucia del 95, che privava della cittadinanza coloro che si fossero registrati illegalmente, e dall'editto censoriale del 92 ad opera della fazione dei Metelli. Altri accusati ex lege Varia furono: M. Aemilius Scaurus (Marco Emilio Scauro (console 115 a.C.)), C. Aurelius Cotta (Gaio Aurelio Cotta), L. Mummius Achaicus (Lucio Mummio Acaico)."}
{"id": "5963279", "revid": "110157", "url": "https://it.wikipedia.org/wiki?curid=5963279", "title": "Museo civico archeologico Monte Rinaldo", "text": "Il Museo Civico Archeologico Monte Rinaldo ha sede nella ex chiesa del SS. Crocefisso di Monte Rinaldo dal 2008 ed \u00e8 parte della Rete Museale dei Sibillini.\nRaccoglie alcuni dei reperti provenienti dal santuario ellenistico-romano situato in localit\u00e0 La Cuma, portati alla luce nelle campagne di scavo effettuate tra gli anni '50 e '60 del 1900. Altri reperti sono esposti al Museo archeologico nazionale delle Marche ad Ancona.\nIl piccolo percorso espositivo \u00e8 stato organizzato sulla base di una sequenza tipologica e cronologica, per proporre il legame dei pezzi conservati con il luogo di rinvenimento.\nI reperti sono testimonianza dell'importanza che il santuario di Monte Rinaldo svolge in un periodo di alleanza tra Roma e le popolazioni dell'area adriatica, i Piceni, e della vita in un luogo di culto extraurbano dell'Italia centrale.\nCollezioni.\nFanno parte delle collezioni i rivestimenti in terracotta del santuario, pezzi che svolgevano un fondamentale ruolo estetico e decorativo degli edifici, testimoniato dalle tracce di colori vivaci ancora presenti sui reperti che li denotano come documentazioni di fondamentale importanza.\nLe lastre, destinate a proteggere gli architravi, gli spioventi e le testate delle travi, indicano il susseguirsi di differenti fasi di vita della struttura. Le lastre decorate con motivi vegetali a bassorilievo sono datate al II secolo a. C. e sono confrontabili con esemplari diffusi nei santuari di area adriatica, quelle invece decorate ad altorilievo o bassorilievo con decorazioni floreali sono paragonabili a quelle provenienti dall'area centro-italica e sono datate al I secolo a. C. Tra queste ultime spicca la lastra decorata con fiori a campana su cui si posa una colomba, evidente esempio di esecuzione a mano rispetto alle altre, realizzate con uno stampo.\nLe antefisse (elementi architettonici della copertura dei tetti) rappresentano figure di Ercole e Potnia Ther\u00f2n.\nErcole \u00e8 riconoscibile dalla leont\u00e8 che gli copre il capo e le spalle, attributo tipico dell'eroe che rappresenta la sua forza.\nPotnia Ther\u00f2n \u00e8 chiamata anche Signora degli animali, \u00e8 una divinit\u00e0 femminile ritratta con grandi ali e una lunga veste mentre tiene le zampe di due pantere: iconografia diffusa nel Lazio e in Abruzzo dal III al II secolo a. C.\nUn ruolo centrale hanno anche i reperti relativi alle sculture a tutto tondo che decoravano il frontone del tempio. Tra queste sono presenti diverse teste sia maschili che femminili, frammenti di panneggi e di membra di notevole qualit\u00e0 artistica, datati al II secolo a. C. e confrontate con i rilievi dell'altare di Pergamo, uno delle massime espressioni dell'arte ellenistica ora conservati al Pergamonmuseum di Berlino. I modelli sono stati introdotti in Italia centrale tramite la scuola etrusca che li ha adeguati al gusto della popolazione locale.\nMolte sono le testimonianze relative al luogo di culto espresse nelle offerte dedicate agli dei per richiedere una guarigione o una protezione per la propria salute. Degne di nota sono alcune ceramiche di differenti epoche come piatti, contenitori e coppe, tra cui una recante un'iscrizione dedicata a Giove che alcuni studiosi pensano sia in connessione con la divinit\u00e0 a cui era dedicato il tempio.\nIl culto praticato all'interno del santuario non \u00e8 ancora noto, anche se i ritrovamenti sarebbero riconducibili ad un culto salutistico.\nNell'ultima parte del percorso museale sono presenti: monete romane di cui una di Cornelius Scipio Asiagenus, una lucerna definita di tipo Esquilino per l'assenza della vernice e la forma cilindrica, fibule in bronzo, tegole con lo stampo di fabbrica sul retro e statuette femminili tipo tanagrina, chiamate cos\u00ec perch\u00e9 riconducibili a modelli prodotti a Tanagra, in Beozia, e caratterizzate dalle piccole dimensioni e numerosi dettagli.\nChiesa del SS. Crocefisso.\nLa chiesa del SS. Crocefisso \u00e8 stata edificata nella prima met\u00e0 del XII secolo e ricostruita nel 1662.\nLa struttura \u00e8 in stile romanico e presenta sulla facciata dei grossi blocchi di arenaria molto probabilmente provenienti dall'area archeologica. All'interno sono presenti due altari di stucco in stile barocco e un altare intagliato interamente in legno."}
{"id": "5963297", "revid": "2014155", "url": "https://it.wikipedia.org/wiki?curid=5963297", "title": "Alberto Volfango di Schaumburg-Lippe", "text": "Biografia.\nAlberto Wolfgang nacque a B\u00fcckeburg, figlio di Federico Cristiano di Schaumburg-Lippe e della sua prima moglie, la contessa Giovanna Sofia di Hohenlohe-Langenburg (1673-1743).\nSuccedette al padre come conte alla di lui morte, il 13 giugno 1728. Nel 1743, promosse la causa dell'imperatrice Maria Teresa e lo Schaumburg-Lippe venne coinvolto nella guerra di successione austriaca. Prese parte in quell'anno con il figlio alla Battaglia di Dettingen (27 giugno) entro le file dell'esercito dell'Hannover. L'11 maggio 1745 Alberto Wolfgang prese parte con il proprio reggimento alla Battaglia di Fontenoy nelle file dell'esercito dell'Hannover contro i francesi, sempre nell'ambito della guerra di successione austriaca. Nel 1747 decise di abbandonare la carriera militare a causa di contrasti sorti tra lui e il principe d'Orange ed inizi\u00f2 a dedicarsi maggiormente all'amministrazione del proprio stato.\nDurante gli anni del suo governo si dimostr\u00f2 un fautore dell'assolutiosmo illuminato e promosse largamente l'attivit\u00e0 della massoneria con la quale collaborava gi\u00e0 dal 1725 quando a Londra aveva contribuito alla fondazione della Gran Loggia Unita d'Inghilterra.\nMor\u00ec a B\u00fcckeburg nel 1748 e gli succedette nel titolo di conte il figlio Guglielmo.\nMatrimonio e figli.\nAlberto Wolfgang si spos\u00f2 dapprima con la contessa Margherita Gertrude di Oeynhausen (1701-1726), una figlia illegittima di Giorgio I di Gran Bretagna, il 30 ottobre 1721 a Londra, dalla quale ebbe i seguenti eredi:\nAlla morte della prima moglie, si rispos\u00f2 con la principessa Carlotta di Nassau-Siegen (1702-1785), il 26 aprile 1730 a Varel. Non nacquero figli da questo matrimonio."}
{"id": "5963298", "revid": "287204", "url": "https://it.wikipedia.org/wiki?curid=5963298", "title": "Yechiel Bar-Lev", "text": "Rabbi Yechiel Bar-Lev studi\u00f2 presso la rinomata Yeshivah Ponevezh in Israele, sotto la guida spirituale di Rabbi Chaim Fridlan DeRome, esperto degli insegnamenti del grande cabalista Mos\u00e8 Luzzatto."}
{"id": "5963301", "revid": "81191910", "url": "https://it.wikipedia.org/wiki?curid=5963301", "title": "Passetiello", "text": ""}
{"id": "5963302", "revid": "887364", "url": "https://it.wikipedia.org/wiki?curid=5963302", "title": "Titoli di Maria", "text": ""}
{"id": "5963303", "revid": "1851848", "url": "https://it.wikipedia.org/wiki?curid=5963303", "title": "Bernard Vifian", "text": "Professionista dal 1967 al 1971, fu campione svizzero sia su strada nella corsa in linea che su pista nell'inseguimento individuale.\nAnche suo figlio Fr\u00e9d\u00e9ric fu per qualche anno un ciclista professionista."}
{"id": "5963304", "revid": "2110845", "url": "https://it.wikipedia.org/wiki?curid=5963304", "title": "Francesco Mei (giornalista)", "text": "Biografia.\nAnglista, laureato in lettere alla Normale di Pisa con una tesi su Henry James, grazie ad una borsa di studio segu\u00ec corsi di perfezionamente alla University of Notre Dame e alla Harvard University. Redattore della terza pagina e corrispondente da Londra del quotidiano democristiano \"Il Popolo\", insegn\u00f2 alla Columbia University e all'Istituto italiano di cultura di Londra. Collabor\u00f2 alla RAI-TV e a varie riviste, tra cui \"La Fiera Letteraria\" e \"Nuova Antologia\".\nNel 1984 pubblic\u00f2, in anteprima mondiale, un volume di scritti inediti di Edgar Allan Poe, ritrovati nelle biblioteche di New York, Chicago, Filadelfia e Boston: un centinaio di pagine, tra medaglioni, elzeviri e racconti, scritti da Poe quando collaborava al \"Gentleman's Magazine\" e al \"Broadway Journal\", ma anche pagine del tutto inedite, che andarono disperse dopo l'ottobre 1849, quando Poe fu trovato in preda ad un \"delirium tremens\", nell'angiporto di Baltimora.\nDi particolare rilievo, tra i suoi scritti: \"La giungla del futuro\" (finalista al Premio Estense 1978), una mappa ragionata dell'universo della letteratura fantascientifica."}
{"id": "5963306", "revid": "1573940", "url": "https://it.wikipedia.org/wiki?curid=5963306", "title": "Distretto di Abalessa", "text": "Il distretto di Abalessa \u00e8 un distretto della provincia di Tamanrasset, in Algeria, con capoluogo Abalessa."}
{"id": "5963323", "revid": "6923", "url": "https://it.wikipedia.org/wiki?curid=5963323", "title": "Valerij Obodzinskij", "text": " Obodzinskij, popolare tenore del periodo dell'URSS, venne insignito del titolo di onorevole artista (\u0437\u0430\u0441\u043b\u0443\u0436\u0435\u043d\u043d\u044b\u0439 \u0430\u0440\u0442\u0438\u0441\u0442) della Repubblica dei Mari nel 1973.\nObodzinskij nacque ad Odessa durante l'occupazione nazista e romena. I genitori si trovavano al fronte, per cui Valerij venne educato dalla nonna, un'ex-spazzina. Durante la guerra lo zio di Obodzinskij, vecchio solo due anni pi\u00f9 di Valerij, rub\u00f2 una salsiccia ad un soldato tedesco, mandando in ira quest'ultimo. A salvare i due ragazzini intervenne la nonna, che si gett\u00f2 ai piedi del soldato baciandogli gli stivali.\nObodzinskij raggiunse la popolarit\u00e0 in tutta l'Unione Sovietica nel 1964, quando l'artista di provincia venne invitato a Mosca da Oleg Lundstrem a cantare come solista nella sua orchestra. Negli anni '60 e '70 Obodzinskij divenne un famoso cantante di variet\u00e0 in Unione Sovietica. \u00c8 stato il primo esecutore delle canzoni \u00abQuesti occhi di fronte\u00bb (D. Tuchmanov, T. Sa\u0161ko), \u00abCanzone orientale\u00bb (D. Tuchmanov, O. Gad\u017eikamov), \u00abMagia\u00bb (A. Fljarkovskij, L. Derbenjov), \u00abSuona un organo\u00bb (D. Tuchmanov, M. Pljazkovskij), \u00abCanzone perpetua\u00bb (D. Tuchmanov, I. \u0160aferan), \u00abMiraggio\u00bb (A. Zazepin, L. Derbenjov), \u00abIl tuo giorno\u00bb (S. Kastorskij, V. Gin), \u00abPrimo d'aprile\u00bb (V. Migulja, I. \u0160eferan). Obodzinskij raggiunse la massima popolarit\u00e0 nei primi anni '70.\nLa voce di Obodzinskij era tenera, piacevole, e gentile. Il suo repertorio consisteva in maggior parte di lirica d'amore. Il cantante diffuse la conoscenza tra il pubblico sovietico del lavoro di vari autori russi, e dei Beatles. Tutto questo, insieme ad una grande resistenza alla fatia, lo rese amato tra il pubblico russo, in particolar modo tra le donne.\nObodzinskij visse anche delle sfortune; l'artista non conobbe mai la ricchezza. Al tempo la ricerca dell'arricchimento personale non era benvenuta. Girarono persino voci che il cantante, insoddisfatto dei propri profitti, volesse lasciare la nazione. Tutto questo port\u00f2 ad una comparsa di Obodzinskij sempre pi\u00f9 rara sulla scena. Anche il tentativo di organizzare un tour negli USA non riusc\u00ec.\n Il tenore lasci\u00f2 del tutto la scena nel 1987, arrivando a soffrire di alcolismo. Obodzinskij si spense per insufficienza cardiaca nel 1997, e venne seppellito a Mosca nel cimitero di Kuznetzov (\u041a\u0443\u043d\u0446\u0435\u0432\u0441\u043a\u043e\u043c \u043a\u043b\u0430\u0434\u0431\u0438\u0449\u0435)."}
{"id": "5963324", "revid": "599013", "url": "https://it.wikipedia.org/wiki?curid=5963324", "title": "Stanley Amuzie", "text": "Caratteristiche tecniche.\nLaterale mancino difensivo, abbina sia qualit\u00e0 che quantit\u00e0 e ha un'ottima struttura fisica. Nonostante sia molto giovane dimostra una maturit\u00e0 tattica importante, sembrando pi\u00f9 grande.\nCarriera.\nClub.\nDopo aver militato nelle giovanili del nel 2014 la Sampdoria decide di ingaggiarlo ma a causa di un grave infortunio blocca l'operazione.\nNella stagione 2015-2016, una volta guarito, effettua un provino con i blucerchiati che decidono di \"posteggiarlo\" nella squadra satellite dell'Olhanense in Portogallo.\nCon i \"Le\u00f5es de Olh\u00e3o\" esordisce il 17 febbraio 2016, subentrando al 66\u00ba minuto a Leandro Borges, durante la partita di Segunda Liga pareggiata 1-1 contro il Varzim Sport Clube. Due mesi esatti dopo segna la rete della vittoria 1-0 contro lo Sporting Clube Farense. Conclude la sua prima stagione da professionista con 14 presenze e 1 gol in Seguenda Liga.\nIl 29 agosto 2016 la Sampdoria comunica di aver depositato la documentazione relativa al tesseramento a titolo definitivo del giocatore. Il giocatore si aggrega alla Prima squadra il 6 settembre seguente e sceglie la maglia numero 3.\nNazionale.\nDopo aver giocato in tutte le Nazionali giovanili della Nigeria, il 25 marzo 2016 a Kaduna esordisce nella Selezione Maggiore giocando la partita, valida per le Qualificazioni alla Coppa d'Africa 2017, contro l'Egitto.\nNel 2016 viene inserito nei 18 convocati della Nazionale olimpica per i Giochi Olimpici 2016. Il 20 agosto la Nigeria conquista il bronzo olimpico grazie alla vittoria 3-2 contro l'Honduras.\nStatistiche.\nPresenze e reti nei club.\n\"Statistiche aggiornate al 30 agosto 2017.\""}
{"id": "5963326", "revid": "115599222", "url": "https://it.wikipedia.org/wiki?curid=5963326", "title": "M. Butterfly (opera teatrale)", "text": "M. Butterfly \u00e8 un'opera teatrale del drammaturgo statunitense David Henry Hwang, esordita a Broadway nel 1988. Il dramma si rivel\u00f2 un successo di pubblico e critica, anche grazie alle performance dei due protagonisti, John Lithgow e BD Wong, e rimase in scena per pi\u00f9 di settecento repliche, vincendo il Tony Award alla migliore opera teatrale e ricevendo una candidatura al Premio Pulitzer per la drammaturgia. David Cronenberg ha diretto l'omonimo adattamento cinematografico del dramma, con Jeremy Irons e John Lone nei ruoli che furono rispettivamente di Lithgow e Wong. Il dramma \u00e8 ispirato a fatti realmente accaduti e all'opera di Puccini \"Madama Butterfly\".\nTrama.\nPrimo Atto.\nRen\u00e9 Gallimard lavora all'ambasciata francese in Cina e si innamora di Song Liling, una diva dell'Opera di Pechino, che in realt\u00e0 - secondo le tradizioni dell'Opera di Pechino - \u00e8 un uomo che recita en travesti. Ren\u00e9 non sospetta mai del vero sesso dell'amante e quando torna a Parigi la moglie lo lascia, dopo aver scoperto della relazione.\nSecondo Atto.\nLa relazione tra i due dura vent'anni e Song approfitta dell'uomo per scoprire segreti di Stato e rivelarli al governo cinese. Il governo francese scopre che c'\u00e8 una talpa e alla fine arrivano a Gallimard: solo al momento del processo Ren\u00e9 scopre che Song \u00e8 in realt\u00e0 un uomo.\nTerzo Atto.\nRen\u00e9 \u00e8 sconvolto nello scoprire che quella che considerava la donna perfetta \u00e8 in realt\u00e0 un uomo e mentre \u00e8 rinchiuso in prigione commette seppuku, il suicidio tradizionale dei samurai."}
{"id": "5963329", "revid": "599013", "url": "https://it.wikipedia.org/wiki?curid=5963329", "title": "Aalt Toersen", "text": "Carriera.\nDopo aver iniziato con il motocross, \u00e8 passato alle corse su strada, diventando vincitore di due titoli nazionali olandesi nel 1966 e nel 1968, la sua carriera si \u00e8 svolta tutta su motociclette di piccola cilindrata, in particolar modo in classe 50.\nPer gran parte della carriera ha gareggiato con moto Kreidler nella squadra gestita dall'importatore olandese Van Veen e con come compagno il connazionale Jan de Vries, passando nel 1970 alla guida di Jamathi (piccola casa motociclistica olandese).\n\u00c8 stato presente nelle competizioni del motomondiale dal 1967 al 1972 raccogliendo tre successi sia nel motomondiale 1969 che nel motomondiale 1970, anni in cui si \u00e8 anche piazzato al secondo posto della classifica finale, in entrambi i casi alle spalle dello spagnolo \u00c1ngel Nieto. La sua prima vittoria \u00e8 stata registrata al Gran Premio motociclistico di Spagna 1969, l'ultima al Gran Premio motociclistico di Cecoslovacchia 1970.\nNel 1968 ha anche ottenuto tre record di velocit\u00e0 di classe, sempre con moto Kreidler."}
{"id": "5963341", "revid": "61051", "url": "https://it.wikipedia.org/wiki?curid=5963341", "title": "JetX", "text": ""}
{"id": "5963342", "revid": "842111", "url": "https://it.wikipedia.org/wiki?curid=5963342", "title": "Jos\u00e9 Ortiz de Mendibil", "text": ""}
{"id": "5963343", "revid": "1723687", "url": "https://it.wikipedia.org/wiki?curid=5963343", "title": "SK Kotl\u00e1\u0159ka Baseball &amp; Softball", "text": "L'SK Kotl\u00e1\u0159ka Baseball &amp; Softball \u00e8 una squadra di baseball ceca con sede a Praga.\nLe prime tracce di storia del club risalgono al 1980, quando il V\u0160TJ Chemie Praha \u00e8 stato fondato come squadra di softball, diventando di l\u00ec a poco la miglior formazione dell'epoca nella Repubblica Socialista Cecoslovacca.\nIn qualit\u00e0 di club universitario, la squadra non poteva per\u00f2 registrare giocatori che non appartenessero all'universit\u00e0: per questo motivo nel 1982 \u00e8 nata la polisportiva giovanile TJ DDM Kotl\u00e1\u0159ka. Il softball era una delle discipline fondanti, insieme all'atletica leggera, al tennistavolo e all'orientamento. Rapidamente la squadra si impose sul panorama giovanile nazionale, con numerosi titoli nazionali vinti e partecipazioni a tornei giovanili internazionali.\nNel 1990 la sezione giovanile relativa al softball \u00e8 stata espansa anche al baseball. Nel 1992 si \u00e8 passati alla denominazione \"SK Kotl\u00e1\u0159ka\". La squadra maschile senior \u00e8 in attivit\u00e0 a partire dal 2008.\nAl termine della stagione 2015, la squadra ha vinto per la prima volta sia il titolo nazionale che la coppa ceca."}
{"id": "5963344", "revid": "1573940", "url": "https://it.wikipedia.org/wiki?curid=5963344", "title": "Distretto di In Ghar", "text": "Il distretto di In Ghar \u00e8 un distretto della provincia di Tamanrasset, in Algeria, con capoluogo In Ghar."}
{"id": "5963345", "revid": "688552", "url": "https://it.wikipedia.org/wiki?curid=5963345", "title": "Ahmed Al-Muhammadi", "text": ""}
{"id": "5963346", "revid": "1573940", "url": "https://it.wikipedia.org/wiki?curid=5963346", "title": "Distretto di In Guezzam", "text": "Il distretto di In Guezzam \u00e8 un distretto della provincia di Tamanrasset, in Algeria, con capoluogo In Guezzam."}
{"id": "5963347", "revid": "659058", "url": "https://it.wikipedia.org/wiki?curid=5963347", "title": "Kotl\u00e1\u0159ka Praga", "text": ""}
{"id": "5963348", "revid": "659058", "url": "https://it.wikipedia.org/wiki?curid=5963348", "title": "Kotl\u00e1\u0159ka Praha", "text": ""}
{"id": "5963349", "revid": "1846281", "url": "https://it.wikipedia.org/wiki?curid=5963349", "title": "Finale della Coppa dei Campioni 1968-1969", "text": "La finale della 14\u00aa edizione di Coppa dei Campioni si disput\u00f2 il 28 maggio 1969 presso lo Stadio Santiago Bernab\u00e9u di Madrid tra gli olandesi dell' e gli italiani del , alla terza finale di questa competizione. All'incontro assistettero circa spettatori. Il match, arbitrato dallo spagnolo Jos\u00e9 Ortiz de Mendibil, vide la vittoria per 4-1 della squadra meneghina.\nIl cammino verso la finale.\nIl di Nereo Rocco esord\u00ec al primo turno contro gli svedesi del , vincendo con un risultato complessivo di 5-3. Agli ottavi di finale Milan e ricevettero un bye per accedere direttamente ai quarti, dove i \"rossoneri\" batterono il pareggiando 0-0 in Italia e vincendo poi 1-0 in Scozia. In semifinale gli inglesi del , detentori del trofeo e trascinati dal capocannoniere dell'edizione Denis Law, diedero filo da torcere ai \"diavoli\", ma furono battuti con un 2-1 complessivo tra San Siro e l'Old Trafford.\nL' di Rinus Michels inizi\u00f2 il cammino europeo contro i tedeschi d'Occidente del , che super\u00f2 con un punteggio aggregato di 5-1. Agli ottavi i \"lancieri\" superarono agilmente i campioni di Turchia del con un 4-0 totale. Pi\u00f9 combattuta la sfida dei quarti con i portoghesi del Benfica; le partite di andata e ritorno si conclusero entrambe con un 3-1 per parte, sicch\u00e9 fu necessario uno spareggio per sancire il vincitore: ebbero la meglio gli ajacidi che si imposero 3-0. In semifinale i sorprendenti cecoslovacchi dello , tra le poche formazioni a non rispettare il boicottaggio imposto dal blocco orientale, fecero trasalire la squadra biancorossa, che dopo aver vinto 3-0 l'andata ad Amsterdam rischi\u00f2 la qualificazione andando a perdere 0-2 il ritorno oltrecortina.\nLa partita.\nIl match \u00e8 subito in discesa per il Milan, anche per via dell'inesperienza di un Ajax alla sua prima finale confederale. I \"rossoneri\" gi\u00e0 al primo minuto colpiscono un palo con Pierino Prati, passando in vantaggio appena sei minuti dopo. A cinque minuti dal termine del primo tempo Gianni Rivera perfeziona l'assist per Prati il quale deve solo insaccare per il gol che manda le squadre negli spogliatoi sul parziale di 2-0.\nNel secondo tempo l'Ajax si affaccia un po' di pi\u00f9 in avanti e dopo un quarto d'ora di gioco trova un calcio di rigore, trasformato da Velibor Vasovi\u0107. Non passano nemmeno dieci minuti e i meneghini trovano la terza rete con Angelo Sormani, il quale di sinistro dal limite dell'area batte il portiere ajacide Gert Bals. Al 75' Rivera chiude la partita, affondando in area, scartando Bals e servendo un cross a Prati per il gol del 4-1 e della tripletta personale. Il Milan vince cos\u00ec la seconda Coppa dei Campioni della sua storia."}
{"id": "5963350", "revid": "1573940", "url": "https://it.wikipedia.org/wiki?curid=5963350", "title": "Distretto di In Salah", "text": "Il distretto di In Salah \u00e8 un distretto della provincia di Tamanrasset, in Algeria, con capoluogo In Salah. Un altro comune del distretto \u00e8 Foggaret Ezzaouia."}
{"id": "5963351", "revid": "88740", "url": "https://it.wikipedia.org/wiki?curid=5963351", "title": "Fences", "text": "Fences \u00e8 un'opera teatrale di August Wilson, considerata uno dei capolavori del drammaturgo e della letteratura teatrale afroamericana. \u00c8 il sesto dramma del \"ciclo di Pittsburgh\" e debutt\u00f2 nel 1983, prima di andare in scena a Broadway nel 1988 e vincere il Premio Pulitzer per la drammaturgia e il Tony Award alla migliore opera teatrale.\nTrama.\nTroy Maxon \u00e8 un ex giocatore di baseball della Negro League che ora lavora come spazzino. L'equilibrio costruito dall'uomo all'interno della sua famiglia va in pezzi quando il figlio Cory disubbidisce al padre e si presenta a un provino per il football che potrebbe portarlo a vincere una borsa di studio per un'universit\u00e0. Troy non vuole che il figlio si avvicini al mondo dello sport temendo che possa essere scartato per il colore della sua pelle com'era successo a lui anni prima (anche se Cory ritiene che Troy venne scartato per l'et\u00e0, non perch\u00e9 afroamericano). Troy perde l'ultimo sostegno in famiglia quando porta a casa una bambina avuta da un'amante e la moglie Rose decide di adottare la bambina, ma da quel momento non sar\u00e0 pi\u00f9 la moglie di Troy.\nSette anni dopo, Troy \u00e8 morto e la famiglia si riunisce ancora una volta per il funerale dell'uomo che, nel bene e nel male, ha vissuto al meglio delle sue capacit\u00e0."}
{"id": "5963355", "revid": "889336", "url": "https://it.wikipedia.org/wiki?curid=5963355", "title": "Erck Rickmers", "text": " Dal 2011 al 2012 \u00e8 stato membro del Parlamento della citt\u00e0 stato di Amburgo.\nBiografia.\nIstruzione e formazione.\nErck Rickmers appartiene alla quinta generazione di una famiglia di imprenditori della Germania settentrionale, il cui capostipite Rickmer Clasen Rickmers fond\u00f2 nel 1834 a Bremerhaven i cantieri navali Rickmers. Da allora la famiglia Rickmers opera ininterrottamente con imprese proprie nel settore della navigazione marittima, nel commercio e nell'industria.\nErck Rickmers \u00e8 cresciuto dapprima a Bremerhaven e ha frequentato dopo il suo 14\u00ba anno di et\u00e0 il Collegio \"Stiftung Louisenlund\" nello Schleswig Holstein. Dopo la maturit\u00e0 e dopo il servizio nell'aeronautica militare tedesca ha concluso la formazione da perito per la navigazione marittima presso la compagnia armatoriale Ernst Russ, una societ\u00e0 dalla grande tradizione di Amburgo.\nSubito dopo Rickmers ha lavorato, tra l'altro, come sensale marittimo per Harper Peterson &amp; Co. a Londra. Nel 1992 ha fondato ad Amburgo con altri tre partner la societ\u00e0 di investimenti Nordcapital. Dalla fine del 1996 gestisce da solo il gruppo imprenditoriale. Nel 1998 ha fondato la compagnia armatoriale E.R.Schiffahrt, divenuta oggi leader a livello mondiale nell'ambito della gestione tecnica e commerciale di navi container e navi portarinfuse. Nel 2008 Rickmers ha riunito le sue partecipazioni nella capogruppo E.R.Capital Holding. Nel 2010 si \u00e8 dimesso dalla carica nell'ambito della gestione attiva dell'impresa.\nNel 2016 Rickmers ha fondato la International Foundation for the Humanities and Tolerance. La fondazione di pubblica utilit\u00e0 intende creare una accademia internazionale per la ricerca, l'insegnamento e la competenza interdisciplinare nei campi della filosofia, religione, sociologia, psicologia, storia, economia e letteratura. L'obiettivo \u00e8 fornire spunti di riflessione, impulsi e un orientamento nelle questioni impellenti di politica sociale.\nPolitica.\nRickmers \u00e8 membro del partito socialdemocratico tedesco SPD. In occasione delle elezioni per il Parlamento regionale di Amburgo nel 2011 ha ottenuto il 13\u00ba posto nella lista dei candidati per il partito SPD. Ha ricevuto 11.089 voti diretti e infine ha fatto parte del Consiglio comunale di Amburgo.\nDurante il suo periodo di deputato della dieta regionale \u00e8 stato presidente del comitato per l'economia, l'innovazione e i media, membro della commissione di bilancio e della commissione per le imprese pubbliche. Ha fatto parte della direzione della corrente del partito SPD.\nVita privata.\nRickmers ha sposato Cristina Sartori, originaria di Bergamo."}
{"id": "5963368", "revid": "1573940", "url": "https://it.wikipedia.org/wiki?curid=5963368", "title": "Distretto di Tamanrasset", "text": "Il distretto di Tamanrasset \u00e8 un distretto della provincia di Tamanrasset, in Algeria, con capoluogo Tamanrasset. Un altro comune del distretto \u00e8 In Amguel."}
{"id": "5963370", "revid": "132266", "url": "https://it.wikipedia.org/wiki?curid=5963370", "title": "Due jole", "text": ""}
{"id": "5963372", "revid": "132266", "url": "https://it.wikipedia.org/wiki?curid=5963372", "title": "Quattro jole", "text": ""}
{"id": "5963376", "revid": "767487", "url": "https://it.wikipedia.org/wiki?curid=5963376", "title": "Palazzo Brivio Sforza", "text": "Palazzo Brivio Sforza \u00e8 un edificio storico di Milano, situato in via Olmetto n. 17\nStoria e descrizione.\nLe origini del palazzo risalgono al XVI secolo, tuttavia il fronte fu soggetto nel XIX secolo ad un pesante restauro in forme neoclassiche a cura di Giacomo Moraglia: il palazzo fu pesantemente bombardato nella seconda guerra mondiale e di conseguenza restaurato.\nLa facciata presenta il piano terra in bugnato liscio, con un portale d'ingresso semplice ad arco a tutto sesto sormontato dal balcone del primo piano nobile, che presenta finestre decorate con modanature. Il secondo piano presenta finestre con cornici meno decorate rispetto al piano nobile. Il cortile, che presenta le forme originali cinquecentesche presenta un porticato architravato retto da colonne di ordine tuscanico."}
{"id": "5963378", "revid": "1573940", "url": "https://it.wikipedia.org/wiki?curid=5963378", "title": "Distretto di Tazrouk", "text": "Il distretto di Tazrouk \u00e8 un distretto della provincia di Tamanrasset, in Algeria, con capoluogo Tazrouk. Un altro comune del distretto \u00e8 Idles."}
{"id": "5963380", "revid": "132266", "url": "https://it.wikipedia.org/wiki?curid=5963380", "title": "Otto jole", "text": ""}
{"id": "5963381", "revid": "1573940", "url": "https://it.wikipedia.org/wiki?curid=5963381", "title": "Distretto di Tinzaouten", "text": "Il distretto di Tinzaouten \u00e8 un distretto della provincia di Tamanrasset, in Algeria, con capoluogo Tinzaouten."}
{"id": "5963383", "revid": "1654832", "url": "https://it.wikipedia.org/wiki?curid=5963383", "title": "The Elephant Man (opera teatrale)", "text": "The Elephant Man \u00e8 un'opera teatrale del drammaturgo statunitense Bernard Pomerance, che debutt\u00f2 a Londra nel 1977 e a Broadway nel 1979. Nonostante l'opera abbia lo stesso titolo del film di David Lynch del 1980 e tratti dello stesso argomento (la biografia di Joseph Merrick), il film e il dramma non sono collegati in alcun modo e sviluppano la storia in modi diversi e indipendentemente l'uno dall'altra.\nIl dramma \u00e8 rimasto in scena a Broadway per 916 repliche e ha vinto tre Tony Awards: migliore opera teatrale, miglior regia (a Jack Hofsiss) e miglior attrice non protagonista in uno spettacolo a Carole Shelley. Nel difficile ruolo di Joseph Merrick si sono susseguiti diversi attori celebri, tra cui Mark Hamill, David Bowie, Jack Wetherall e Bruce Davison nella produzione originale e Bradley Cooper nei revival di Broadway e Londra del 2014 e 2015."}
{"id": "5963385", "revid": "132266", "url": "https://it.wikipedia.org/wiki?curid=5963385", "title": "Remo (attrezzo)", "text": ""}
{"id": "5963389", "revid": "439868", "url": "https://it.wikipedia.org/wiki?curid=5963389", "title": "Rappaport", "text": "Rappaport \"(I'm Not Rappaport)\" \u00e8 un'opera teatrale del drammaturgo statunitense Herb Gardner, che debutt\u00f2 a Seattle nel 1984 e l'anno successivo arriv\u00f2 a Broadway.\nTrama.\nLa commedia racconta dell'incontro tra due anziani newyorchesi: un afroamericano (Midge) e un ebreo (Nat), dai caratteri opposti. L'improbabile amicizia nasce su una panchina di Central Park. Intorno a loro si muovono vari personaggi: Clara, figlia di Nat, uno spacciatore, un rapinatore.\nRappresentazioni.\nLa prima assoluta di \"I'm Not Rappaport\" \u00e8 stata nel 1984 al Seattle Repertory Theatre, ripreso nel giugno 1985 off-Broadway all'American Place Theatre. Il debutto a Broadway \u00e8 stato il 19 novembre 1985 al Booth Theatre per un totale di 891 repliche. La regia era di Daniel Sullivan e gli interpreti Judd Hirsch (Nat), Cleavon Little (Midge), Jace Alexander, Mercedes Ruehl.\nLa prima italiana \u00e8 stata il 7 novembre 1989 al Salone Pier Lombardo di Milano, per la regia di Ennio Coltorti e le scene di Stefano Pace. Interpreti: Mario Scaccia, anche traduttore del testo, nel ruolo di Nat, Fiorenzo Fiorentini (Midge), Augusta Gori, Gianluca Farnese, Paolo Montevecchi, Denny Cecchini, Nicoletta Robello.\nAdattamenti.\nNel 1996 l'autore diresse il film \"I'm Not Rappaport\", uscito in Italia con il titolo \"Una coppia di scoppiati\", con protagonisti Walter Matthau e Ossie Davis."}
{"id": "5963390", "revid": "88740", "url": "https://it.wikipedia.org/wiki?curid=5963390", "title": "Pianoforte vendesi", "text": "Pianoforte vendesi \u00e8 un romanzo breve dello scrittore bellanese Andrea Vitali, pubblicato da Garzanti nel 2009.\nTrama.\nAmbientato la notte della festa dei Re Magi a Bellano, narra le avventure di un ladro giunto in paese con l'obiettivo di borseggiare qualche sprovveduto.\nIl destino ha altri programmi per il protagonista, che, incuriosito da un portone su cui \u00e8 appeso un cartello \"pianoforte vendesi\", si trover\u00e0 a fare conoscenza di una strana e anziana signora intenzionata a vendergli il suo pianoforte e a raccontargli della sua vita e dei suoi pi\u00f9 cari ricordi."}
{"id": "5963391", "revid": "767487", "url": "https://it.wikipedia.org/wiki?curid=5963391", "title": "In Ghar", "text": "In Ghar \u00e8 una citt\u00e0 dell'Algeria, capoluogo dell'omonimo distretto, nella provincia di Tamanrasset. La citt\u00e0, che sorge su di un pianoro del Sahara, sorge vicino ad un'oasi, utilizzata estensivamente per uso agricolo.\nIn Ghar si trova sulla strada nazionale 52 (route nationale 52) tra i centri di In Salah, da cui dista 55 chilometri, e Aoulef, da cui dista 85 chilometri.\nNella zona sono iniziate nel 2015 le attivit\u00e0 esplorative per l'estrazione del gas, a cui sono seguite proteste degli abitanti della citt\u00e0"}
{"id": "5963399", "revid": "1776051", "url": "https://it.wikipedia.org/wiki?curid=5963399", "title": "Volley Potentino 2015-2016", "text": "Questa voce raccoglie le informazioni riguardanti il Volley Potentino nelle competizioni ufficiali della stagione 2015-2016.\nStagione.\nLa stagione 2015-16 \u00e8 per il Volley Potentino la quarta consecutiva in Serie A2: nonostante al termine dell'annata precedente la squadra abbia conquistato la promozione in Serie A1, la societ\u00e0 decide di ripartire dalla serie cadetta. Viene confermato sia l'allenatore Gianluca Graziosi che quasi met\u00e0 della rosa, come Federico Moretti, Pier Paolo Partenio, Emanuele Miscio e Augusto Quarta: tra i nuovi acquisti quelli di Oreste Cavuto, Lorenzo Codarin, Mirco Cristofaletti, Andrea Ippolito e Marco Pierotti, mentre tra le cessioni quelle di Federico Bonami, Cristian Casoli, Simmaco Tartaglione, Enrico Diamantini e Alberto Polo.\nIl campionato si apre con la vittoria sulla neopromossa Emma Villas Volley, seguita dal successo in trasferta contro l'Atlantide Pallavolo Brescia: a queste seguono prima quattro sconfitte e poi cinque vittorie consecutive; il girone di andata si chiude con una gara persa e una vinta che permette al club di Potenza Picena di conquistare il quinto posto in classifica e ottenere la qualificazione alla Coppa Italia di categoria. Nel girone di ritorno il Volley Potentino viene sconfitta nella prima partita per poi vincere le due successive: incappa poi in sei sconfitte di fila; nelle ultime quattro giornate di regular season la squadra marchigiana si aggiudica tre gare, chiudendo al settimo posto in classifica. Nei quarti di finale dei play-off promozione viene eliminata in due gare dall'Argos Volley.\nIl quinto posto al termine del girone di andata della Serie A2 2015-16 consente al Volley Potentino di partecipare alla Coppa Italia di Serie A2: la squadra tuttavia viene eliminata ai quarti di finale perdendo 3-1 in casa della Tuscania Volley.\nOrganigramma societario.\nArea direttiva\nArea organizzativa\nArea tecnica\nArea comunicazione\nArea marketing\nArea sanitaria"}
{"id": "5963400", "revid": "767487", "url": "https://it.wikipedia.org/wiki?curid=5963400", "title": "Nuova Unione Sportiva Triestina Calcio 1995-1996", "text": "Questa pagina raccoglie le informazioni riguardanti la Nuova Unione Sportiva Triestina Calcio nelle competizioni ufficiali della stagione 1995-1996."}
{"id": "5963416", "revid": "1186766", "url": "https://it.wikipedia.org/wiki?curid=5963416", "title": "Gualdi", "text": ""}
{"id": "5963419", "revid": "460535", "url": "https://it.wikipedia.org/wiki?curid=5963419", "title": "Menarinibus Citymood", "text": "Il Menarinibus Citymood, fino al 2016 BredaMenarinibus Citymood, \u00e8 un modello di autobus e autosnodato urbano a pianale ribassato progettato e prodotto prima dall'azienda italiana BredaMenarinibus e poi da Industria Italiana Autobus.\nLa produzione avviene in Italia presso gli stabilimenti IIA di Bologna e Flumeri e, su licenza, in Turchia presso lo stabilimento Karsan di Bursa. Il mezzo si \u00e8 diffuso principalmente in Italia, Bulgaria, Romania e Turchia.\nStoria.\nIl Citymood \u00e8 stato progettato come successore del BredaMenarinibus Avancity ed \u00e8 stato presentato da BredaMenarinibus il 26 novembre 2013 durante la manifestazione CityToCity a Bologna in tre versioni divise per lunghezza e con alimentazione a gasolio e gas naturale compresso.\nNel 2016, con l'assorbimento di BredaMenarinibus da parte di Industria Italiana Autobus, quest'ultima ha promosso una razionalizzazione della gamma di prodotti con il lancio del marchio Menarinibus, ispirato alla defunta bolognese Carrozzeria Menarini, e la commercializzazione della seconda generazione del Citymood. Quest'ultima prevedeva, rispetto alla precedente, alcune migliorie volte ad aumentare la sicurezza dei viaggiatori, come barre stabilizzatrici e anti-intrusione laterali, e una migliore accessibilit\u00e0 agli impianti elettrici.\nSuccessivamente IIA, in collaborazione con Rampini, ha tentato la commercializzazione del Citymood elettrico, noto come Citymood 12E o Rampini E120, ma il lancio non ha riscontrato alcuna vendita. Nel 2020 \u00e8 stata presentata la versione da 12 metri alimentata a gas naturale liquefatto mentre nel 2021 \u00e8 stata presentata nuovamente la versione elettrica.\nTecnica.\nIl Citymood \u00e8 reso disponibile in tre versioni suddivise per lunghezza, ossia 10, 12 e 18, ad allestimento urbano, suburbano (classe I) o extraurbano (classe II) e con alimentazione a gasolio, gas naturale compresso (GNC) e, per la sola versione da 12 metri, a gas naturale liquefatto (GNL) ed elettrica.\nNella versione a trazione endotermica monta un motore FPT Cursor 9 (8 nelle versioni alimentate a metano) posto in posizione longitudinale nella parte posteriore del mezzo con intercooler e una cilindrata da ( nelle versioni GNC) erogante da 310 a 360 cavalli vapore. In tutte le sue versioni rispetta gli standard Euro VI. Al motore \u00e8 abbinato di base un cambio automatico ZF 6AP Ecolife a 6 marce. La versione elettrica \u00e8 equipaggiata con un motore Siemens PEM 1DB2016 - 6NB06 con una potenza massima di 230 kW e accumulatori agli ioni di litio (NMC) con una capacit\u00e0 variabile tra i 330 e i 495 kWh.\nLa scocca \u00e8 in profilati di acciaio al carbonio elettrosaldati per formare un'unica struttura portante mentre i pannelli laterali sono in fibra di vetro. Il numero di porte pu\u00f2 variare da due a quattro ed esse, realizzate in lega leggera, possono essere sia rototraslanti interne che scorrevoli a comando pneumatico o elettrico e dotate in tutti i casi di sistema anti-schiacciamento e bordo sensibile.\nDiffusione.\nIl Citymood si \u00e8 ampiamente diffuso nel suo paese di origine, in Italia. I primi esemplari sono stati venduti nel corso del 2015 alle aziende CTT Nord, SGM (Lecce), AMAT (Taranto), AMSC (Gallarate) e ATAF (Foggia). Con il lancio della seconda generazione gli acquisti si sono moltiplicati anche grazie all'aggiudicazione nel 2018 di una gara d'appalto indetta da Consip per un totale di 750 vetture. Nell'ambito di questa fornitura ben 617 vetture sono state acquistate da Roma Capitale per ATAC. Altri quantitativi minori di vetture sono presenti nelle flotte di: AMAT (Palermo), AMT (Genova), AMTAB, AMTS (Catania), ANM (Napoli), APAM, ARST, ASF Autolinee, ASPO Olbia, Brescia Trasporti, Busitalia Veneto, Conerobus, CTP (Napoli), FCE, SETA, Start Romagna, SVT (Vicenza), Tiemme, TPER, TPL Linea, Trotta Bus Services e TUA.\nKarsan ha distribuito diversi esemplari di Citymood anche nei paesi dell'Europa orientale, in particolare in Turchia, dove 73 esemplari prestano servizio a Mersina, in Bulgaria a Pernik e in Romania a Bra\u0219ov."}
{"id": "5963420", "revid": "121001588", "url": "https://it.wikipedia.org/wiki?curid=5963420", "title": "Umberto Pasti", "text": "Biografia.\nVive e lavora in Italia e in Marocco. Dopo la laurea in filosofia della storia, ha collaborato con \"il Giornale\", scrivendo di letteratura, di arte e costume. Impegnato nella difesa del territorio, ha fatto della natura del nord Africa la protagonista di quasi tutti i suoi libri, a partire dal suo romanzo di esordio \"L'Et\u00e0 fiorita\" fino all'ultimo \"Perduto in Paradiso\". \nGli altri suoi libri sono: \"L'Accademia del dottor Pastiche\", \"Giardini e no, Manuale di resistenza botanica\", \"Pi\u00f9 felice del mondo\", il pamphlet \"Un cri du coeur\", \"Il bacio della medusa\" e \"Animali e no\"(Bompiani, 2016), sorta di autobiografia scandita dall'incontro con animali e fiori selvatici.\n\u00c8 tradotto in inglese, francese, spagnolo e darija (arabo marocchino). Ha realizzato giardini in Italia, Spagna e Marocco, cercando sempre di utilizzare le piante autoctone.\nIl suo giardino di Rohuna, in un piccolo villaggio del nord del Marocco, dove ha messo in salvo centinaia di specie minacciate dallo sviluppo selvaggio della regione, \u00e8 noto nel mondo intero.\nVita privata.\nHa avuto una relazione con Mario Mieli, di cui ha parlato nel libro E adesso, curato da Silvia De Laude."}
{"id": "5963425", "revid": "121300483", "url": "https://it.wikipedia.org/wiki?curid=5963425", "title": "Complotto di famiglia (programma televisivo)", "text": "Complotto di famiglia \u00e8 stato un programma televisivo italiano di genere candid camera, in onda su Canale 5 dal 19 settembre 1994 al 23 giugno 1995, condotto da Alberto Castagna.\nLa trasmissione.\nTrasmesso dallo Studio 2 del Centro Safa Palatino a Roma (lo stesso del precedente show di Castagna \"Sar\u00e0 vero?\"), \"Complotto di famiglia\" \u00e8 basato sull'utilizzo della candid camera, genere molto sfruttato all'inizio degli anni novanta; su modello di \"Scherzi a parte\", alcuni protagonisti (personaggi comuni) erano inconsapevoli vittime di alcuni scherzi, ripresi da telecamere nascoste allo scopo di osservare le reazioni in condizioni di stress particolare, provocate da decisioni da prendere sul momento o dalla trasfigurazione della realt\u00e0. Capitava cos\u00ec che ad un protagonista venisse fatto credere di avere erroneamente 200 milioni di lire sul proprio conto corrente, o ad un cuoco di un villaggio turistico che la sua cucina avesse provocato un'intossicazione alimentare a tutti gli ospiti presenti in sala.\nIn studio, il conduttore mostrava la candid camera a coloro che avevano segnalato alla redazioni la vittima e gli scherzi da proporre, parenti e amici del soggetto, dividendola in diversi spezzoni e chiedendo ai suoi ospiti come, secondo loro, il loro conoscente avrebbe reagito in quella situazione. I comportamenti del protagonista del filmato venivano poi giudicato al termine del filmato, e i familiari della \"vittima\" decidevano se premiare le reazioni del loro caro o \"punirlo\" con una torta in faccia.\nCollocazione in palinsesto.\nLa trasmissione andava in onda nel primo pomeriggio, dal luned\u00ec al venerd\u00ec a partire dalle ore 14:05, e prese il posto di \"Sar\u00e0 vero?\", quiz andato in onda nella medesima fascia oraria durante l'anno precedente e sempre condotto da Alberto Castagna. Con quest'ultima trasmissione ebbe in comune il produttore esecutivo (Giuseppe Feyles) e gli autori, cio\u00e8 lo stesso Castagna insieme a Paolo Taggi e Pasquale Romano.\nDal mese di gennaio 1995, la trasmissione cominci\u00f2 a essere trasmessa saltuariamente la domenica alle ore 20:30.\nIl programma non fu riproposto nella successiva stagione televisiva, e venne sostituito da un altro programma condotto da Castagna: \"Casa Castagna\".\nAccoglienza e critiche.\nLa trasmissione ottenne un discreto successo d'ascolto, ottenendo una media del 20% di share e circa 2 milioni di telespettatori; tuttavia, la trasmissione non fu riconfermata per la stagione successiva anche per le critiche che le vennero mosse, accusata di approfittare degli ignari protagonisti, strumentalizzandoli per fini televisivi. In realt\u00e0, i soggetti delle storie dovevano rilasciare una liberatoria per concedere la trasmissione delle immagini che in media in tre casi su dieci non veniva concessa, rendendo cos\u00ec inutilizzabili una buona parte delle oltre 400 candid camera realizzate.\nGli autori furono contestati anche per la crudelt\u00e0 degli scherzi proposti, come nel caso di una madre a cui venne fatto credere di non essere la madre naturale di suo figlio. Tuttavia, sia il conduttore che l'autore Paolo Taggi specificarono che il programma era finalizzato a riproporre dei comportamenti sociali e studiarne le reazioni, respingendo le accuse di \"TV spazzatura\".\nAltre polemiche vennero mosse da Vladimir Luxuria, all'epoca presidente dell'Associazione Mario Mieli, che contest\u00f2 l'utilizzo dell'omosessualit\u00e0 in uno degli scherzi proposti dalla trasmissione nel quale, nello specifico, il figlio della vittima present\u00f2 in casa il proprio compagno dello stesso sesso.\nIl programma fu anche candidato all'edizione 1995 dei TeleRatti, evento proposto da Videomusic in antitesi ai pi\u00f9 noti Telegatti, che premiava i peggiori programmi televisivi dell'anno.\nIl dibattito sulla legittimit\u00e0 della trasmissione fu acceso soprattutto in Francia, dove ne fu realizzata una versione locale."}
{"id": "5963426", "revid": "1302316", "url": "https://it.wikipedia.org/wiki?curid=5963426", "title": "Nodi di Bouchard", "text": ""}
{"id": "5963428", "revid": "1924342", "url": "https://it.wikipedia.org/wiki?curid=5963428", "title": "I Got U", "text": "I Got U \u00e8 un singolo del DJ britannico Duke Dumont pubblicato il 13 gennaio 2014 che vede la partecipazione alla parte vocale di Jax Jones. Il brano, interamente prodotto dagli stessi interpreti, contiene alcuni passaggi della canzone \"My love is your love\" di Whitney Houston, a cui Dumont si ispir\u00f2 dicendo: \"\u00c8 una delle mie canzoni preferite di Whitney, in particolare del suo ultimo periodo.\" Il singolo ha avuto grande successo non solo in Europa ma anche negli Stati Uniti e in Oceania.\nVideo ufficiale.\nIl video musicale della durata di 3:59 \u00e8 stato girato in Thailandia tra Bangkok e Phuket ed \u00e8 stato pubblicato il 19 febbraio 2014.Il video \u00e8 stato girato anche in Italia precisamente in Cilento (Campania) nelle zone di Sapri e Scario, dove il cantante va anche a villeggiare d'estate."}
{"id": "5963435", "revid": "767487", "url": "https://it.wikipedia.org/wiki?curid=5963435", "title": "Vis Pesaro 1898 1995-1996", "text": "Questa pagina raccoglie le informazioni riguardanti la Vis Pesaro 1898 nelle competizioni ufficiali della stagione 1995-1996."}
{"id": "5963436", "revid": "1632387", "url": "https://it.wikipedia.org/wiki?curid=5963436", "title": "Friedl Dicker-Brandeis", "text": "Biografia.\nInfanzia.\nFriedl Dicker-Brandeis nasce a Vienna da Simon Dicker e Karolina Fanta in una famiglia ebraica di umili origini. Ben poco si sa sulla sua infanzia se non che fu particolarmente travagliata a causa della morte prematura della madre avvenuta nel 1902. Tra il 1909 e il 1912 frequenta una scuola secondaria per ragazze a Vienna dove inizia ad emergere la sua personalit\u00e0 acuta ed eccentrica e la sua predisposizione per l'arte. L'interesse di Friedl per questa disciplina viene incoraggiato e sostenuto dal padre, che, lavorando in una cartoleria, riesce a fornire alla figlia tutti gli strumenti necessari per sperimentare nuove tecniche di disegno.\nLa formazione artistica.\nLa passione di Friedl non si limita alla pittura; all'et\u00e0 di 13 anni, decide di dedicarsi allo studio della fotografia e della grafica presso una scuola sperimentale di grafica di Vienna, studio che durer\u00e0 fino al 1915. In quell'anno si iscrive infatti all'Akademie der bildenden K\u00fcnste di Vienna che frequenta fino al 1916 e dove si specializza nel design tessile e nell'arte del ricamo. Qui \u00e8 allieva di spicco del professore Franz Ci\u017eek, pittore ceco di alta taratura che indirizza Friedl verso un'analisi pi\u00f9 approfondita delle relazioni tra arte e pedagogia infantile.\nDal 1916 al 1919 Friedl entra a far parte della scuola privata dell'artista svizzero Johannes Itten. Da Itten Friedl apprende esercizi di respirazione, vocalit\u00e0 e movimento, atti a rinforzare l'armonia tra il corpo e la mente prima e durante il lavoro artistico che innestano nella donna la convinzione di un profondo per quanto sottile legame tra arte, gesti, parole, suoni, forme e colori.\nFriedl decide di seguire il maestro anche a Weimar dove Itten viene chiamato dall'architetto tedesco Walter Gropius per gestire una cattedra di un corso d'arte preliminare al Bauhaus, scuola artistica d'avanguardia.\nNella scuola Friedl ha l'occasione di seguire le lezioni e confrontarsi con artisti come Georg Muche, Lyonel Feininger, Paul Klee e Vasilij Vasil'evi\u010d Kandinskij.\nContemporaneamente alla specializzazione in fotografia e disegno tessile, Friedl mostra interesse anche verso nuovi settori come quelli della tipografia, della litografia e della rilegatura. Itten, colpito dalla determinazione e dalla passione della donna per lo studio delle discipline artistiche, le affida alcune importanti commissioni. Le viene ad esempio commissionata l'ideazione del design tipografico per l'almanacco \u201cUtopia\u201d che Itten pubblica nel 1921 e la gestione di alcuni corsi per matricole.\nLa carriera imprenditoriale.\nDopo qualche anno nell'insegnamento, nel 1923 Friedl e il suo amico e amante Franz Singer si trasferiscono a Berlino dove aprono un laboratorio di belle arti che produce manufatti tessili, gioielli, giocattoli, mobili e copertine di libri di loro ideazione e creazione. Contemporaneamente Friedl si appassiona alla musica. Grazie alla partecipazione ai corsi del compositore Arnold Sch\u00f6nberg e alla collaborazione con la compagnia teatrale berlinese di Berthold Viertel, Friedl e Franz ne diventano prediletti scenografi e costumisti fino al 1924.\nTra il 1925 e il 1926 Friedl si dedica ad altre collaborazioni artistiche con diversi colleghi e amici del Bauhaus come Martha Doeberl con cui aprir\u00e0 un nuovo atelier a Vienna. Nel 1926 il laboratorio di belle arti di Berlino viene chiuso e Friedl e Franz Singer si trasferiscono nuovamente a Vienna. Qui aprono un atelier dove si dedicano alla progettazione di edifici, appartamenti, design d'interni, rilegature e tessuti. Tra i loro progetti pi\u00f9 consistenti e maggiormente riconosciuti si ricordano il Vienna Tennis Club (1928), un asilo nido Montessori (1930) e una casa per gli ospiti per la contessa Heriot (1934).\nAllo stesso tempo Friedl si occupa nuovamente della creazione di costumi e scenografie per il teatro collaborando spesso e volentieri con Berthold Brecht ma anche dell'insegnamento proponendosi sia come docente d'arte in diversi istituti privati che come mentore di corsi professionali per futuri artisti o insegnanti d'arte. A questi anni risale ad esempio l'incontro tra Friedl e la sua alunna Edith Kramer, che diverr\u00e0 una famosa artista e arte-teraupeta.\nNel 1934 l'Atelier Singer-Dicker viene chiuso nonostante la fama conquistata sia a livello nazionale che internazionale.\nQuell'anno infatti Friedl si unisce a un gruppo politico comunista e dopo una manifestazione antifascista viene arrestata. Dopo la breve reclusione, decide di emigrare a Praga.\nIl trasferimento a Praga e l'attivismo politico.\nA Praga Friedl aderisce a movimenti comunisti e partecipa sommosse antifasciste senza tuttavia abbandonare il design e l'arte, gettandosi in un estremo sperimentalismo pittorico. \nNel 1936 Friedl rintraccia la famiglia della madre facendo la conoscenza della zia Adela Brandeisova e dei tre cugini, Otto, Bedrich e Pavel. Friedl s'innamora di quest'ultimo e, abbandonata definitivamente quella che era gi\u00e0 da qualche tempo l'instabile relazione con Franz Singer, nel giro di un anno sposa Pavel e cambia il suo cognome in \u201cBrandeisova\u201d ottenendo cos\u00ec la cittadinanza cecoslovacca.\nNel 1938 decide poi di aprire nel proprio appartamento di Vinohrady un piccolo centro di accoglienza per i figli degli emigrati politici tedeschi e austriaci che per\u00f2 dovr\u00e0 abbandonare poco tempo dopo a causa delle sempre pi\u00f9 frequenti incursioni e dei pi\u00f9 persistenti controlli da parte delle truppe naziste nel territorio. Friedl e Pavel si trasferiscono dunque in una cittadina della Boemia nordorientale: Hronow.\nIl soggiorno a Hronow.\nAd Hronov Pavel e Friedl vengono assunti da una ditta tessile del luogo rispettivamente come contabile e come designer tessile.\nAnche qui il talento e la passione artistica di Friedl non restano nascosti. Friedl continua infatti a dipingere, insegnare l'arte ai bambini di famiglie ebraiche del posto e ad approfondire i propri studi sulle interconnessioni tra arte, filosofia e pedagogia. \nNel 1939 i coniugi Brandeis perdono il lavoro e sono costretti a trasferirsi nel villaggio di \u017d\u010f\u00e1rky dove Pavel lavora come carpentiere e dove i due vivranno fino al dicembre del 1942, anno in cui ricevono l'ordine di espulsione e sono costretti alla deportazione nel campo di concentramento di Theresienstadt (nome tedesco della citt\u00e0 ceca di Terez\u00edn).\nTerezin.\nNel campo di concentramento, Friedl viene sistemata nella baracca L410 e dopo poche settimane si propone come insegnante d'arte per numerosi bambini e ragazzi grazie anche al maggiore grado di tolleranza che caratterizzava la vita nel campo di Terezin, scelto e presentato dalla propaganda nazista come modello esemplare di insediamento ebraico dove fu possibile per i prigionieri autogestirsi e intrattenersi in attivit\u00e0 culturali e ricreative.\nFriedl e Pavel si dedicano inoltre alla riprogettazione delle stanze sovraffollate del campo organizzando al contempo mostre, esibizioni e spettacoli teatrali con gli alunni della donna per ben due anni.\nLa deportazione ad Auschwitz.\nNel settembre del 1944 Pavel viene deportato ad Auschwitz. Il mese seguente, Friedl sceglie volontariamente di essere trasferita nel campo di sterminio dove il marito era stato rinchiuso. Ma mentre Pavel riesce a sopravvivere, Friedl muore insieme a molti suoi alunni il 9 ottobre del 1944 a Birkenau dentro una camera a gas.\nL'orientamento artistico.\nGli insegnamenti d'avanguardia del Bauhaus consentono a Friedl di elaborare un proprio stile fuori dalle convenzioni ma ovviamente sensibile alle derive artistiche innovative proposte dalla scuola.\nNegli anni della sua prima formazione, Friedl orienta il proprio talento alla realizzazione di opere e progetti in linea con i principi dell'arte astrattista e costruttivista recuperando e ricalcando nello specifico l'attenzione che i mentori Itten, Klee e Kandinskij solevano porre alle forme geometriche basilari e ai colori primari. Non \u00e8 un caso dunque che i dipinti degli esordi di Friedl siano caratterizzati da elementi decorativi stilizzati e per lo pi\u00f9 astratti e tinte sgargianti. Dopo il trasferimento in Cecoslovacchia decide di privilegiare uno stile pittorico tradizionale, dai contorni meno approssimativi, dai colori pi\u00f9 sobri e che abbandona le forme astratte prediligendo piuttosto soggetti semplici e realistici come i paesaggi agresti di Praga o i campi fioriti di Hronov.\nL'arte terapia nel ghetto.\nNonostante lo stile artistico di Friedl sia sin dagli arbori caratterizzato da un forte sperimentalismo, la donna non abbandona mai l'idea che l'arte, indipendentemente dalle sue caratteristiche formali, sia lo strumento comunicativo pi\u00f9 efficace per rappresentare al meglio lo stato d'animo di ogni essere umano.\nFriedl rafforza questa sua convinzione proprio nel campo di Terezin dove la donna, proponendo ai propri alunni l'idea di un'arte in grado di veicolare emozioni e donare libert\u00e0 anche quando questa sembra essere sparita, resta piacevolmente colpita dagli elaborati dei suoi studenti. \nI disegni dei ragazzi di Friedl raffigurano sia soggetti semplici come farfalle, fiori, case di campagna e tutto ci\u00f2 che con ogni probabilit\u00e0 rappresentava i desideri pi\u00f9 sinceri e ingenui di bambini cui era stata sottratta l'infanzia, sia scenari che dimostrano una maturit\u00e0 e una consapevolezza degli eventi che li circondavano non indifferente. Spesso infatti Friedl si imbatte in disegni con scheletri, fucili e soldati come protagonisti. Friedl non manca di notare inoltre come le ore dedicate all'insegnamento dell'arte diventino per i ragazzi fondamentali, se non addirittura indispensabili, per rientrare in contatto con sensazioni che per la paura e lo sconforto erano state rimosse o represse consentendo loro di ripristinare, seppur per pochi istanti e nonostante la mancanza di strumenti adeguati, equilibri emotivi che inevitabilmente eventi di tale drammaticit\u00e0 andavano a scombussolare.\nFriedl inizia dunque ad annotare le proprie osservazioni e considerazioni circa il valore terapeutico dell'arte nell'infanzia e nell'adolescenza esponendole al resto degli insegnanti del campo e proponendosi di dedicarsi pi\u00f9 approfonditamente a questa tematica una volta terminata la guerra.\nA tal proposito, Friedl decide di catalogare per nome e data di realizzazione i disegni dei propri studenti che nasconde accuratamente in alcune valigie.\nLe valigie furono prelevate dall'esercito russo dopo la fine della guerra grazie all'aiuto di una delle studentesse di Friedl di nome Raja.\nI cinquemila dipinti (tra i quali molti anche della stessa Friedl) vennero custoditi a Praga dal professore William Groag. \nGroag decise comunque di mostrare la collezione al pubblico solamente una decina di anni dopo il loro rinvenimento. Buona parte dei disegni degli studenti di Friedl sono in seguito stati acquisiti dal museo ebraico di Praga e dal Beit Therensiestadt di Israele.\n \nLa fama.\nLa fama di Friedl Dicker Brandeis come artista inizia a consolidarsi solamente dopo il 1980 con la scoperta di circa 130 dipinti e un centinaio di lettere scritte dalla donna prevalentemente durante il periodo di detenzione a Terezin e conservate al Simon Wiesenthal Center di Los Angeles.\nEdith Kramer e gli alunni di Friedl.\nLa figura di Friedl come arte-terapeuta ante litteram e come insegnante d'eccezione emerge dai resoconti che i suoi studenti sopravvissuti fecero una volta che il nome della loro insegnante inizi\u00f2 a ritornare alla memoria.\nIl pi\u00f9 grande riscatto di Friedl si deve alla sua allieva Edith Kramer. \nNel 1938, per sfuggire alle leggi razziali, Edith Kramer emigra negli Stati Uniti d'America. Qui incontra la psichiatra e psicoanalista Margareth Naumburg con cui intraprende un progetto di ricerca legato all'espressione dei sentimenti tramite le immagini e all'arte terapia dedicando dunque i suoi studi e gran parte della sua vita a ci\u00f2 che Friedl non aveva potuto portare avanti.\n\u201cNessuno mai sulla terra avrebbe potuto darmi quello che lei mi ha dato: la comprensione dell'essenza delle cose e l'indignazione per la menzogna . Era una donna forsennata, straordinariamente lunatica, passionale. O amava qualcosa o la odiava. E non poteva sopportare affatto l'ipocrisia!\u201d.\nLa stima che molti studenti di Friedl nutrivano nei confronti della donna si pu\u00f2 leggere con ancor pi\u00f9 chiarezza nella raccolta delle testimonianze dei sopravvissuti di Terezin realizzata dall'artista, scrittrice e pedagoga russa Elena Makarova organizzatrice di mostre e autrice di svariati libri dedicati per l'appunto a Friedl.\nUn'ex studentessa di Friedl, Erna Furman, ha scritto ad esempio: \u201cL'insegnamento di Friedl, i tempi trascorsi a disegno con lei, sono tra i ricordi pi\u00f9 belli della mia vita. [\u2026] Friedl \u00e8 stata l'unica che ha insegnato, senza mai chiedere nulla in cambio. Lei dava semplicemente se stessa.\u201c."}
{"id": "5963439", "revid": "767487", "url": "https://it.wikipedia.org/wiki?curid=5963439", "title": "Naneun wang-iroso-ida", "text": "Naneun wang-iroso-ida (Hangul: \ub098\ub294 \uc655\uc774\ub85c\uc18c\uc774\ub2e4; titolo internazionale I Am a King), \u00e8 un film sudcoreano del 2012, inedito in Italia.\nTrama.\nIl film descrive i tre mesi che precedono l'incoronazione a re del principe Choon-nyung, successivamente Sejong il Grande. Sebbene il re sia ricordato come una figura leggendaria, per aver creato l'alfabeto coreano e aver fatto progredire nel paese la scienza e il diritto, precedentemente era una persona solitaria che amava soltanto stare nella biblioteca reale a leggere libri. Quando suo padre gli propose di diventare re, non apprezzando affatto gli altri due figli maggiori, Yangnyeong e Hyorseong, il giovane Choon-nyung decise di sfuggire dal palazzo prima della cerimonia d'incoronazione. Fuggendo, si imbatt\u00e9 in uno schiavo ubriaco e irascibile, Deok-chil con cui scambi\u00f2 i propri abiti. Data l'estrema somiglianza fra i due, lo schiavo venne incoronato re, mentre il principe fu costretto a vivere da povero. Uscito dal palazzo reale, vide con i suoi occhi la situazione della gente del suo regno, estremamente povera. Dopo varie peripezie, fu comunque scoperto lo scambio di ruoli: eletto re, Choon-nyung cambi\u00f2 radicalmente modo di fare e di essere, portando il suo paese al progresso.\nAccoglienza.\nIl film \u00e8 stato proiettato per la prima volta nei cinema sudcoreani l'8 agosto 2012. Il 13 agosto il film fu eccezionalmente proiettato nei giardini del Deoksugung (Seoul), per celebrare la Festa dell'Indipendenza coreana.\nIn tutto il film ha guadagnato 4,440,905 dollari."}
{"id": "5963448", "revid": "124123", "url": "https://it.wikipedia.org/wiki?curid=5963448", "title": "Angela Kepler", "text": "Biografia.\nSi \u00e8 laureata presso l'Universit\u00e0 di Canterbury,in Nuova Zelanda, e ha ottenuto il master all'universit\u00e0 delle Hawaii e il dottorato alla Cornell University, New York. Ha studiato anche all'universit\u00e0 di Oxford.\nHa condotto ricerche alle Hawaii, in Alaska, in Russia e ai Caraibi. Il suo nome \u00e8 commemorato da due specie di uccelli: la parula dell'elfin (\"Setophaga angelae\"), endemica di Porto Rico; e l'estinto rallo hawaiiano \"Porzana keplerorum\".\nHa una fattoria a Maui e coltiva circa 32 variet\u00e0 differenti di banana.\nOpere.\nPubblicazioni di Angela Kepler:"}
{"id": "5963452", "revid": "767487", "url": "https://it.wikipedia.org/wiki?curid=5963452", "title": "Palazzo Archinto (Milano, via Olmetto)", "text": "Palazzo Archinto \u00e8 un palazzo storico di Milano, situato in via Olmetto n. 6.\nStoria e descrizione.\nIl palazzo fu originariamente costruito nel XVII secolo su progetto di Francesco Maria Richini: l'edificio fu, fino alla seconda guerra mondiale, uno dei migliori esempi del barocco lombardo, quando fu quasi completamente distrutto dai bombardamenti alleati. Il palazzo fu ricostruito seguendo le antiche forme; tuttavia furono irrimediabilmente persi gli affreschi originali del palazzo, eseguiti nel corso degli anni da Vittorio Maria Bigari, Andrea Lanzani e Giambattista Tiepolo.\nIl palazzo presenta una facciata piuttosto semplice con tredici aperture: il pian terreno presenta un portale con spalle in bugnato; il piano nobile presenta finestre decorate con modanature piane rette da maschere a forma di leone, mentre il secondo piano presenta finestre decorate con cornici semplici. Tra le poche parti superstiti della struttura originale, si ha l'elegante cortile a portici che si affaccia sul giardino del palazzo."}
{"id": "5963468", "revid": "1123126", "url": "https://it.wikipedia.org/wiki?curid=5963468", "title": "Esarca apostolico", "text": ""}
{"id": "5963473", "revid": "1305772", "url": "https://it.wikipedia.org/wiki?curid=5963473", "title": "Palazzo Archinto", "text": "Per palazzo Archinto si possono intendere numerosi palazzi di propriet\u00e0 degli Archinto, famiglia della nobilt\u00e0 milanese:"}
{"id": "5963477", "revid": "1573940", "url": "https://it.wikipedia.org/wiki?curid=5963477", "title": "Furcifer campani", "text": "Furcifer campani () \u00e8 un piccolo sauro della famiglia Chamaeleonidae, endemico del Madagascar.\nDescrizione.\n\u00c8 un camaleonte di media taglia che raggiunge lunghezze di circa 14\u00a0cm.\nIl colore di fondo della livrea varia dal verde chiaro al marrone scuro, su cui spiccano numerose piccole macchie colorate che formano tre bande chiare che corrono orizzontalmente lungo i fianchi; attorno agli occhi possono essere presenti delle piccole macchie rosse.\nBiologia.\n\u00c8 una specie ovipara. Le uova hanno un periodo di incubazione da 7 a 10 settimane.\nDistribuzione e habitat.\nLa specie \u00e8 diffusa nella regione degli altopiani centrali del Madagascar, ad altitudini comprese tra 1.850 e 2.650\u00a0m s.l.m..\nPopola le savane montane, talora in simpatria con \"Furcifer lateralis\".\nConservazione.\nLa \"IUCN Red List\" classifica \"Furcifer campani\" come specie Vulnerabile.\nLa specie \u00e8 inserita nell'Appendice II della \"Convention on International Trade of Endangered Species\" (CITES).\nParte del suo areale \u00e8 protetto all'interno del Parco nazionale di Andringitra."}
{"id": "5963481", "revid": "1544559", "url": "https://it.wikipedia.org/wiki?curid=5963481", "title": "Football Club Sporting Benevento 1995-1996", "text": "Questa voce raccoglie le informazioni riguardanti il Football Club Sporting Benevento nelle competizioni ufficiali della stagione 1995-1996."}
{"id": "5963483", "revid": "767487", "url": "https://it.wikipedia.org/wiki?curid=5963483", "title": "Is Everybody Happy? (film 1929)", "text": "Is Everybody Happy? \u00e8 un film del 1929 diretto da Archie Mayo.\nTrama.\nVictor Moln\u00e1r, un direttore d'orchestra ungherese, ritiratosi dalla carriera, lascia Budapest ed emigra con la moglie e il figlio negli Stati Uniti. L\u00ec, la famigliola si installa in un appartamentino a buon mercato di New York. Il giovane Ted cerca di recuperare, ma con scarso successo, il suo rapporto con Lena, l'ex fidanzata partita prima di lui per l'America. La ragazza, che ora lavora alle Ziegfeld Follies, ormai lo squadra dall'alto in basso, trattandolo con sussiego. Senza lavoro - nessuno ha bisogno di un musicista classico - per pagare il padrone di casa, Ted impegna il suo prezioso violino, regalo dell'imperatore Francesco Giuseppe, raccontando ai genitori di aver trovato un lavoro. Passa invece il suo tempo al parco, dove si impratichisce a suonare il sax. L\u00ec conosce Gail, impiegata presso un impresario teatrale. Quando il padre scopre che Ted, invece di far parte di un'orchestra sinfonica, suona il jazz in un locale, gli viene un colpo. Aiutato da Gail, Ted mette su un'orchestrina jazz, diventando presto una star. Il suo successo lo riavvicina alla famiglia che festeggia con lui il Natale.\nProduzione.\nIl film fu prodotto dalla Warner Bros. (come The Vitaphone Corporation),\nLe scene danzate furono coreografate da Larry Ceballos.\nDistribuzione.\nDistribuito dalla Warner Bros., il film usc\u00ec nelle sale cinematografiche statunitensi il 19 ottobre 1929. La pellicola viene considerata perduta (cinque minuti del film sono visibili su YouTube) mentre la colonna sonora si trova conservata su dischi Vitaphone negli archivi dell'UCLA Film and Television Archive."}
{"id": "5963499", "revid": "550667", "url": "https://it.wikipedia.org/wiki?curid=5963499", "title": "Estinzione locale", "text": "Si definisce estinzione o estirpazione locale la condizione in cui una specie (o altro taxon ) cessa di esistere in una specifica area geografica di studio scelta, sebbene esista ancora altrove. Le estinzioni locali sono in contrasto con le estinzioni globali.\nLe estinzioni locali possono essere seguite da una sostituzione delle specie prelevate da altre localit\u00e0; la reintroduzione del lupo ne \u00e8 un esempio.\nLe estinzioni locali segnano un cambiamento nell'ecologia di un'area.\nAnimali in estinzione locale.\nEsempi di stock e popolazioni valutati dalla IUCN per la minaccia di estinzione locale:"}
{"id": "5963501", "revid": "599013", "url": "https://it.wikipedia.org/wiki?curid=5963501", "title": "Guido Winterberg", "text": "Carriera.\nPassato professionista in una formazione francese, \u00e8 stato gregario di Greg LeMond nei primi tre anni di carriera; successivamente ha corso per squadre svizzere che avevano come punti di riferimento Pascal Richard e Mauro Gianetti.\nHa ottenuto alcuni buoni piazzamenti in brevi corse a tappe come il Circuit Franco-Belge e il Giro di Calabria che vinse, ed il Tour de Suisse, la Setmana Catalana de Ciclisme e l'\u00c9toile de Bess\u00e8ges in cui fu terzo rispettivamente nel 1985, nel 1986 e nel 1987. Chiuse la Tirreno-Adriatico al settimo posto nel 1987.\nNel 1988 arriv\u00f2 secondo ai campionati svizzeri dietro Hubert Seiz."}
{"id": "5963503", "revid": "46291", "url": "https://it.wikipedia.org/wiki?curid=5963503", "title": "Bulbophyllum wadsworthii", "text": "Bulbophyllum wadsworthii \u00e8 una pianta della famiglia delle Orchidacee originaria delle foreste pluviali del Queensland (Australia nord-orientale)."}
{"id": "5963510", "revid": "2178917", "url": "https://it.wikipedia.org/wiki?curid=5963510", "title": "Vasca navale", "text": "In ingegneria navale la vasca navale \u00e8 un bacino d'acqua artificiale rettilineo che consente di effettuare prove idrodinamiche sperimentali su modelli navali. Si tratta dello strumento pi\u00f9 utilizzato nell'ambito dell'architettura navale.\nSebbene con il passare degli anni le tecniche di simulazione numerica CFD diventino sempre pi\u00f9 affidabili, la vasca navale costituisce, a tutt'oggi, il pi\u00f9 affidabile strumento per la previsione del comportamento in mare di carene, eliche navali e appendici. Gli esperimenti pi\u00f9 comunemente svolti in vasca navale riguardano:\nQuando l'impianto dispone di un generatore di onde artificiali, \u00e8 possibile studiare anche il comportamento della nave in mare mosso.\nStoria.\nLe prime prove comparative su modelli di navi risalgono a Leonardo da Vinci.\nIn tempi pi\u00f9 recenti, studi su modelli in un bacino rudimentale furono effettuati dall'architetto inglese F. H. Chapman per conto dei reali di Svezia. Da tali prove Chapman non riusc\u00ec per\u00f2 a trovare una teoria che consentisse di risalire al valore di resistenza al moto della nave al vero. Per vedere nascere tale teoria bisogner\u00e0 aspettare il 1874 quando William Froude mise a punto la legge della similitudine, una pietra miliare per l'ingegneria navale. Froude chiese e ottenne dall'Ammiragliato Britannico la costruzione di una vasca navale a Torquay. La vasca di Torquay fu il primo bacino con modelli di carene trainati in moto rettilineo uniforme da un carro dinamometrico. Dopo il Regno Unito, si dotarono di una vasca navale i Paesi Bassi nel 1873 e la Scozia nel 1884. Nel 1886 l'impianto di Torquay fu smantellato per essere sostituito dalla vasca navale di Haslar.\nNel 1889, per volere del Ministro della Marina Benedetto Brin, fu costruita la prima vasca navale in Italia a La Spezia.\nCon il passare degli anni il numero di vasche navali \u00e8 aumentato notevolmente in tutto il mondo. Per rendere confrontabili tra loro i risultati degli esperimenti condotti dai diversi impianti si rese necessaria la creazione di un organismo internazionale che riunisse tutte le pi\u00f9 importanti istituzioni operanti nel settore dell'architettura navale e che regolamentasse gli standard per le procedure di trasferimento al vero dei dati raccolti in vasca. Nacque cos\u00ec la \"International Conference of Tank Superintendents\", rinominata nel 1954 \"International Towing Tank Conference\" (ITTC).\nDescrizione.\nUna tipica vasca navale \u00e8 costituita da un lungo bacino in calcestruzzo ai cui lati lunghi sono presenti due binari del tutto simili a delle rotaie ferroviarie. Su di esse si sposta una struttura di grandi dimensioni, detta \"carro dinamometrico\". Durante una tipica prova di rimorchio, il carro dinamometrico trascina in moto rettilineo uniforme il modello di carena, cui \u00e8 collegato mediante particolari giunti meccanici. \u00c8 proprio grazie a tali giunti che \u00e8 possibile effettuare le misurazioni delle grandezze fisiche di interesse. Tali grandezze vengono registrate durante tutta la prova e sono poi rielaborate al calcolatore mediante opportuni software.\nIl carro dinamometrico pu\u00f2 avere una conformazione tale da poter ospitare, durante le prove, oltre a tutta la strumentazione di misurazione, anche i tecnici che lo controllano.\nQuanto pi\u00f9 la vasca navale \u00e8 grande, tanto migliore sar\u00e0 la qualit\u00e0 dei dati sperimentali ottenuti. Infatti il tratto iniziale e quello finale del bacino sono necessari alla accelerazione e alla decelerazione del carro dinamometrico e quindi una vasca pi\u00f9 lunga da la possibilit\u00e0 di provare un modello a velocit\u00e0 uniforme per un tempo pi\u00f9 lungo. La larghezza e la profondit\u00e0 del bacino sono invece importanti al fine di ridurre possibili fenomeni di interazione e interferenza tra il modello e le pareti della vasca. Le vasche navali possono raggiungere dimensioni notevoli, con lunghezze superiori al chilometro.\nUn generatore di onde per la simulazione in mare mosso talvolta completa l'impianto.\nPer la costruzione dei modelli, presso le vasche navali sono di solito presenti laboratori di supporto come una falegnameria e un'officina meccanica.\nVasche navali in Italia.\nIn Italia i principali istituti che dispongono di una vasca navale sono:\nTutti questi istituti sono membri della \"International Towing Tank Conference\".\nL'Universit\u00e0 degli Studi di Trieste ha avuto in passato un piccolo impianto, che risulta ormai in disuso.\nCuriosit\u00e0.\nData la notevole estensione lineare che le vasche pi\u00f9 grandi possono raggiungere, queste seguono nella loro forma la curvatura terrestre.\nLa vasca navale del Krylov State Research Centre di San Pietroburgo, tra le pi\u00f9 grandi al mondo, \u00e8 lunga ben 1324 metri (suddivisa in due vasche di 600 e 670 metri) larga 15 e profonda 7 metri, per una velocit\u00e0 massima di prova di 20 m/s.\nvoci correlate.\ningegneria navale\nIstituto di ingegneria del mare"}
{"id": "5963524", "revid": "46291", "url": "https://it.wikipedia.org/wiki?curid=5963524", "title": "Chusquea abietifolia", "text": "Chusquea abietifolia \u00e8 una pianta della famiglia delle Poacee originaria dei Caraibi."}
{"id": "5963542", "revid": "1543377", "url": "https://it.wikipedia.org/wiki?curid=5963542", "title": "Adam Menelaws", "text": "Fu attivo nell'Impero russo dal 1784 al 1831. Ebbe successo nei primi due decenni del XIX secolo come pittore di paesaggi e delle residenze delle famiglie Razumovskij e Stroganov; successivamente lavor\u00f2 come architetto per l'imperatore Alessandro I, specializzandosi in architettura neogotica. Dal 1825 al 1831 Menelaws, allora gi\u00e0 settantenne, divenne il primo architetto della real casa di Nicola I e di fatto l'architetto guida dell'impero. Salvo che per i suoi ultimi anni, della sua storia si hanno pochi documenti ed \u00e8 stata ricostruita dai biografia sulla base di pochi dati di archivio e tramite evidenze circostanziali; egli appartiene ancora alla categoria dei \"quasi sconosciuti\".\nBiografia.\nLe origini scozzesi di Menelaws furono confermate da lui stesso ad A. B. Granville, un viaggiatore inglese che pubblic\u00f2 un nel 1828 a Londra un resoconto sul suo viaggio. Non vi sono altre evidenze affidabili sui suoi primi anni sulla sua formazione ed esperienza prima del suo arrivo in Russia nel 1784. Membri della sua famiglia furono impresari edili ad Argyll; Howard Colvin e Dmitry Shvidkovsky ritengono che questi ultimi appartenessero alla medesima famiglia, ma questa opinione non \u00e8 stata avallata da ricerche d'archivio. Gli storici sorvolano sul suo anno di nascita: una registrazione dell'immigrazione del 1784 fa ritenere che egli sia arrivato in Russia verso i 35 anni di et\u00e0, quindi sarebbe nato intorno al 1748, mentre le registrazioni della Chiesa anglicana di San Pietroburgo forniscono come anno di nascita il 1756. Nel 1803 Menelaws asser\u00ec di provenire da una famiglia nobile inglese, ma le autorit\u00e0 russe si rifiutarono di riconoscere le sue dichiarazioni. All'inizio degli anni 1780 Charles Cameron, un architetto che lavorava per Caterina II di Russia dal 1779, pubblic\u00f2 un'offerta d'impiego sull'\"Edinburgh Evening News\", a firma Caterina di Russia, che invitava esperti in costruzioni edilizie a trasferirsi in Russia per lavorare al suo progetto a Carskoe Selo. Settantatr\u00e9 artigiani, tra i quali Adam Menelaws, accettarono di trasferirsi in Russia, alcuni con le loro famiglie, causando un'inutile protesta del Foreign Office. Tutti erano sufficientemente qualificati per diventare architetti professionisti o almeno aspiranti architetti in Russia; Cameron attribu\u00ec a Menelaws la qualifica di \"maestro delle volte\". Menelaws firm\u00f2 un contratto triennale per la costruzione dei bagni freddi vicino a San Pietroburgo e per l'addestramento di artigiani russi. Apparentemente il numero di professionisti scozzesi era troppo alto per Cameron, e un anno dopo Menelaws lo lasci\u00f2 per porsi al servizio di Nikolaj L'vov.\nL'vov, un compositore dilettante, poeta e architetto palladiano, era in quel periodo aiutante dello statista Aleksandr Bezborodko. Gli storici si dividono sul suo ruolo nella carriera di Menelaws: la tradizione vuole che sia stato L'vov a promuovere Menelaws, introducendolo nei progetti della Corona, mentre successivamente i ricercatori asseriscono che, al contrario, sia stata l'influenza di L'vov a frenare la carriera di Menelaws.\nInvece dell'architettura, nel maggio 1785, L'vov impieg\u00f2 Menelaws e William Heste nella ricerca di carbone fossile (a quei tempi la metallurgia russa dipendeva sia dal carbon fossile che da quello vegetale, che importava dall'Inghilterra e dal Galles). Nel 1786 Menelaws trov\u00f2 del carbone utilizzabile (\u00ab\u2026di qualit\u00e0 non inferiore a quello di Newcastle upon Tyne\u00bb) vicino a Borovi\u010di; nel 1790 la squadra di ricercatori di carbone aument\u00f2 di 10 professionisti. \u00c8 assai probabile che L'vov abbia usato la ricerca di carbone, sponsorizzata dallo Stato, come copertura per poter utilizzare il talento di architetto di Menelaws a proprio favore personale: dal 1785 al 1794 Menelaws fu regolarmente coinvolto nei progetti edilizi di L'vov.\nUn altro scozzese, Walter Irving, venne utilizzato da L'vov per costruire la sua ideale dimora estiva, il \"Tempio del Sole\", nell'Oblast' di Tver'; la sua arcata circolare, somigliante agli \"henge\" britannici, fu poi ricreata nei progetti propri di Menelaws. Il motivo della rotonda, comune agli ultimi lavori di Menelaws, fu molto probabilmente ispirata da L'vov.\nMenelaws spos\u00f2 Elizabeth Cave nel 1792; alla cerimonia parteciparono L'vov, Aleksej Olenin, presidente dell'Accademia russa di belle arti e numerosi membri della diaspora inglese e scozzese. Nel 1795 Menelaws cominci\u00f2 a lasciare il servizio di L'vov, dopo la costruzione della cattedrale di San Giuseppe a Mahil\u00eb\u016d, ma i due rimasero in contatto fino al decesso improvviso di L'vov, avvenuto nel 1803. Nel frattempo Menelaws era rimasto un servitore dello Stato di basso rango fino al suo arrivo. Dopo la morte di L'vov egli cerc\u00f2 di ritirarsi subito, ma di fronte alla rinuncia ai benefici della pensione, prefer\u00ec rimanere in servizio fino al 1806. Secondo Anthony Cross, il tardivo riconoscimento del suo talento ebbe probabilmente luogo con la sua attivit\u00e0 per la famiglia Razumovskij.\nNel XIX secolo Menelaws cre\u00f2 una serie di giardini all'inglese per i Razumovskij: il pi\u00f9 noto di questi a Gorenki (oggi Bala\u0161icha), \u00e8 citato nella \"Enciclopedia dell'architettura dei cottage, fattorie, ville\" per il suo panorama ed un orto botanico privato. Gli storici sono anche divisi sul fatto se Gorenki fosse stato progettato prima da Menelaws o L'vov. Nel 1801\u20131802 Menelaws progett\u00f2 e realizz\u00f2 il Palazzo dei Razumovskij nel quartiere moscovita di Basmannyj; Il palazzo fu distrutto dall'incendio del 1812 e ricostruito pi\u00f9 tardi da Afanasij Grigor'ev. Un altro grande parco, il Maryno degli Stroganov fu realizzato vicino a San Pietroburgo nel 1813. Tutti questi progetti panoramici perirono con la fine del XIX secolo. I progetti dei parchi di Menelaws utilizzavano rovine gotiche come punto d'appoggio. Menelaws fu strumentale nelle operazioni della scuola di Maryno istituita nel 1819 dai Golicyn per insegnare ai paesani la tecnica di costruzione con il massone. L'introduzione della tecnologia costruttiva del massone \u00e8 normalmente riconosciuta a L'vov, ma pu\u00f2 anche essere ricondotta direttamente all'esperienza scozzese del Menelaws. Dmitry Shvidkovsky sostiene che Menelaws, e non Cameron, fu il progettista del palazzo dei Razumovskij a Baturyn, ma altri storici respingono questa ipotesi.\nNegli anni 1810 Alessandro I invit\u00f2 Menelaws a riprogettare il Parco di Alessandra a Carskoe Selo, partendo da un decrepito serraglio. Il nuovo progetto proposto da Menelaws creava l'illusione di un progetto completamente nuovo, ma che ora preservava accuratamente la struttura di un parco normale realizzato nel secolo precedente; secondo L'vov, Menelaws \u00ab\u2026fuse l'arte di Kent e di Le N\u00f4tre\u00bb.\nMenelaws progett\u00f2 e realizz\u00f2 12 strutture, comprese la Porta Egizia e tre padiglioni: L'ampio \"Arsenale\" (1819\u20131834) costruito sul luogo del \"Mon Bijou\", opera di Francesco Bartolomeo Rastrelli negli anni 1750, la \"White Tower\" (1821\u20131827), una casa per il giovane Granduca e la \"Cappella\" (1825\u20131828), una \"folly\" L'uso di un romanticismo eclettico era giustificato come simbolo della Nuova Europa forgiata al Congresso di Vienna, ma era anche segno del ritorno di Alessandro I al misticismo. Il parco di Alessandro fu occupato da Nicola I, allora suo erede presuntivo, anche lui tendente all'eclettismo ed al retaggio medievale, come sarebbe diventato evidente pi\u00f9 tardi, durante il suo regno.\nNicola divenne il \u00ab\u2026maggior apprezzativo protettore [di Menelaws], che gli offr\u00ec l'opportunit\u00e0 ad uno stadio piuttosto avanzato della sua vita\u00bb. In effetti il suo pi\u00f9 importante incarico, il Parco di Alessandra, ebbe inizio quando lui aveva circa 70 anni di et\u00e0.\nPoco prima della sua morte, avvenuta nel 1824, Alessandro I aveva fornito al suo successore oltre 1,15\u00a0km\u00b2 di terra sulla costa del golfo di Finlandia, ad est di Peterhof. Il nuovo Parco di Alessandra, commissionato a Menelaws, divenne l'ultimo, e il meglio conservato, progetto dell'architetto. Il lavoro inizi\u00f2 con la pianificazione del paesaggio e lo scavo di due grassi laghetti artificiali; dopo la morte di Alessandro I, Nicola I incaric\u00f2 Menelaws di costruire la sua residenza estiva, il \"Cottage\" asimmetrico. Esternamente esso era pi\u00f9 inglese che gotico; l'influenza gotica era pi\u00f9 evidente nell'interno progettato da Menelaws. Il parco, impostato in stile inglese, comprendeva percorsi sinuosi intorno ai laghetti ed aveva una Cappella gotica (chiesa privata dei Romanov, progettata da Karl Friedrich Schinkel) come suo punto focale (essa fu completata da Ludwig Charlemagne, tre anni dopo la morte di Menelaws). Si \u00e8 pensato che Nicola I volesse effettivamente traslare i resti di Aleksandr Nevskij nella cappella. Il parco ha degli impianti di minor rango: un \"rifugio per animali\", ove venivano ricoverati i vecchi cavalli non pi\u00f9 a servizio nel palazzo, una fattoria e un serraglio con padiglioni di lama ed elefanti. Gli elefanti vissero nel parco fino al 1911 ed era loro consentita l'uscita all'aperto durante l'estate.\nMenelaws mor\u00ec a San Pietroburgo durante l'epidemia di colera del 1831."}
{"id": "5963551", "revid": "767487", "url": "https://it.wikipedia.org/wiki?curid=5963551", "title": "Cornelia Calegari", "text": "Biografia.\nCornelia nasce a Bergamo da Bartolomeo Calegari e Claudia Furietti. Le sue capacit\u00e0 compositive e canore sono presto scoperte e apprezzate dai suoi stessi concittadini, tanto che nel 1659, a soli 15 anni, viene pubblicata la sua prima opera: \"Mottetti a voce sola\". Il 19 aprile del 1661 prende i voti definitivi come monaca benedettina presso il Convento di Santa Margherita a Milano scegliendo il nome religioso di Maria Cattarina. Muore presumibilmente intorno al 1662.\nProduzione musicale.\nLa sua carriera inizia nell'era d'oro della musica e della composizione conventuale; diviene una delle pi\u00f9 famose ed apprezzate musiciste in questo ambito. Le sue abilit\u00e0 le fanno guadagnare il titolo di \"Divina Euterpe\", dal nome della musa della musica.\nCalegari scrive composizioni musicali complesse, messe a sei voci con accompagnamento strumentale, madrigali, canzonette, vespri e altra musica sacra. \u00c8 nota per la sua capacit\u00e0 di trasmettere grandi emozioni con il suo lavoro, in un'epoca in cui gran parte della musica non era concepita per questo scopo. Nel 1663 il Vescovo Alfonso Litta costringe di fatto al silenzio la nuova \"era musicale\" dando ordine di non organizzare esibizioni musicali per i tre anni successivi; addebitando a tale musica gli scandali riguardanti la moralit\u00e0 che interessano tutta la regione.\n\u00c8 probabile che questi provvedimenti, insieme con il malcontento, nato tra le autorit\u00e0 e il convento dove si trova Calegari, circa la sua dote spirituale, siano stati la causa pi\u00f9 importante della scomparsa di ogni traccia della sua musica. Di essa restano solo resoconti scritti. Altra ipotesi \u00e8 che invece suor Maria Catterina sia morta molto giovane, poco dopo la sua entrata in convento, intorno al 1662.\nOpere.\nDalle notizie disponibili, risulta che abbia scritto:"}
{"id": "5963552", "revid": "1573940", "url": "https://it.wikipedia.org/wiki?curid=5963552", "title": "Lygodactylus montanus", "text": "Lygodactylus montanus \u00e8 un sauro della famiglia Gekkonidae, endemico del Madagascar."}
{"id": "5963560", "revid": "729019", "url": "https://it.wikipedia.org/wiki?curid=5963560", "title": "Dornier Do H", "text": "Il Dornier Do H \"Falke\" fu un aereo da caccia monoposto, monomotore e monoplano ad ala alta, sviluppato dalla divisione aeronautica dell'azienda tedesca Dornier-Metallbauten GmbH nei primi anni venti e rimasto allo stadio di prototipo.\nProgettato dal titolare Claudius Dornier, pur essendo un modello per l'epoca tecnologicamente avanzato non riusc\u00ec a trovare commesse per l'avvio alla produzione in serie venendo valutato unicamente dalla United States Navy, con la designazione Wright WP-1, ma senza successo.\nStoria del progetto.\nNei primi anni venti, le limitazioni all'aviazione militare e civile imposte alla Repubblica di Weimar al termine della prima guerra mondiale dal Trattato di Versailles, non permettendo che uno sbocco minoritario nel mercato nazionale avevano compromesso la solidit\u00e0 economica delle aziende aeronautiche attive nell'oramai scomparso Impero tedesco.\nLe limitazioni riguardavano soprattutto la produzione a fini militari che tuttavia, dato il panorama internazionale ancora gravato da conflitti interni, premisero al Reichswehrministerium, il ministero della difesa tedesco del periodo, di poter sviluppare segretamente i primi velivoli da combattimento emettendo specifiche per la realizzazione dei modelli, costruiti illegalmente in territorio tedesco, al fine di ricostituire la propria forza aerea.\nIn quest'ambito Claudius Dornier, progettista di alcuni modelli utilizzati dalla Luftstreitkr\u00e4fte durante la Grande Guerra, decise comunque di proseguire l'attivit\u00e0 in campo aeronautico, sia in previsione di una riapertura del mercato interno che per partecipare con i propri modelli a specifiche emesse da compagnie e forze aeree straniere.\nA tale scopo nei primi anni venti avvi\u00f2 lo sviluppo di un nuovo caccia basandosi sull'esperienza acquisita nella realizzazione del biplano Zeppelin-Lindau D.I. Il modello era caratterizzato da un'impostazione tecnica moderna, un velivolo realizzato interamente in metallo dotato di velatura monoplana con l'unico piano alare posizionato alto a parasole e collegato alla fusoliera unicamente da quattro montantini centrali. Per il resto riproponeva l'aspetto generale dei pari ruolo del periodo, cellula monoposto con abitacolo aperto posto appena dietro l'apertura ricavata sul bordo d'uscita alare, impennaggio classico monoderiva, gruppo motoelica traente posizionato sul naso, con motore Hispano-Suiza motore V8 raffreddato a liquido abbinato ad un'elica lignea bipala, e carrello d'atterraggio biciclo fisso pi\u00f9 pattino posteriore.\nPer riuscire ad aggirare le restrizioni, gli esemplari, cinque in tutto ed identificati dall'azienda come Do H, vennero realizzati due unit\u00e0 dalla sussidiaria svizzera AG f\u00fcr Dornier-Flugzeuge (Doflug) di Altenrhein am Bodensee e gli altri tre in Italia dalla Societ\u00e0 Anonima Italiana di Costruzioni Meccaniche di Marina di Pisa. Il primo Do H venne portato in volo il 1\u00ba novembre 1922, non ottenendo tuttavia riscontri nelle ordinazioni, cos\u00ec nel tentativo di allargare la gamma di offerta nel 1923 ne venne realizzata una variante idrovolante a scarponi, indicata Dornier Seefalke e motorizzata con un BMW IVa V-12 da 350 PS (261\u00a0kW).\nI due esemplari di costruzione italiana furono oggetto di interesse da parte dei vertici militari. Il governo italiano sottoscrisse in data 25 agosto 1923 un contratto di fornitura per due esemplari, ai quali vennero assegnate le MM.24 e MM.25, pi\u00f9 una cellula da avviare a prove statiche per una cifra complessiva di \u00a3 410.000, successivamente approvato con decreto dell'8 dicembre, con termine di consegna per il 10 dicembre. La relazione tecnica redatta nel gennaio 1924 dichiar\u00f2 che la cellula sottoposta a prove di rottura diede esito negativo, con conseguente valutazione negativa per l'acquisizione per la Regia Aeronautica, valutazione rimasta tale anche dopo il secondo esemplare giunto per ulteriori prove di valutazione.\nUn \"Seefalke\" venne inviato via mare negli Stati Uniti d'America alla Wright Aeronautical Company che lo equipaggi\u00f2 con un motore Wright-Hisso H-3, l'Hispano-Suiza 8 che produceva su licenza. In questa configurazione venne valutato dall'United States Navy, la marina militare statunitense, con la designazione Wright WP-1. Le prove che ne seguirono, pur risultate positive, non riuscirono a convincere i vertici della marina ad equipaggiare le proprie unit\u00e0 aeree con un modello monoplano, considerato troppo avanzato per le loro esigenze."}
{"id": "5963563", "revid": "61051", "url": "https://it.wikipedia.org/wiki?curid=5963563", "title": "Societ\u00e0 Anonima Italiana di Costruzioni Meccaniche", "text": ""}
{"id": "5963573", "revid": "1305772", "url": "https://it.wikipedia.org/wiki?curid=5963573", "title": "Bugaboo", "text": "Bugaboo, o Bugaboo (The Flea) come appare sulla custodia, \u00e8 un videogioco sviluppato nel 1983 dalla spagnola Indescomp, inizialmente per ZX Spectrum, e pubblicato da Quicksilva. Nel gioco si controlla una pulce impegnata a fuggire con salti di precisione da una caverna.\nUscirono poi versioni per Commodore 64 e MSX con il titolo Booga-Boo, sempre con l'aggiunta di \"(The Flea)\" (\"la pulce\" in inglese) solo sulla custodia.\nPer Amstrad CPC il gioco usc\u00ec con il titolo Roland in the Caves, dando inizio a una serie di titoli editi da Amsoft con protagonista Roland, ma non correlati tra loro a parte il nome.\nModalit\u00e0 di gioco.\nIl giocatore controlla la pulce Bugaboo che, attraverso un'apertura nel terreno, \u00e8 precipitata in fondo a un'intricata caverna e deve cercare di risalire in superficie. La pulce \u00e8 raffigurata come un esserino con due lunghe gambe piegate, mentre l'ambiente \u00e8 un mondo colorato e surreale con strana vegetazione, che nell'introduzione viene presentato come un pianeta alieno.\nL'area di gioco \u00e8 bidimensionale, ben pi\u00f9 grande dello schermo, con visuale laterale e scorrimento in tutte le direzioni. Il giocatore pu\u00f2 far scorrere la visuale a piacimento, anche indipendentemente dalla posizione della pulce, per osservare i dintorni. La pulce pu\u00f2 posarsi solo sul fondo piatto della caverna o sui numerosi ripiani orizzontali che sporgono dalle rocce.\nI movimenti della pulce si limitano al salto verso sinistra o verso destra, ad angolazione fissa e distanza variabile, anche molto lontano se si riesce a trovare una traiettoria libera. Il giocatore pu\u00f2 regolare la potenza del salto tenendo premuto il relativo tasto o inclinato il joystick; una barra indicatrice della potenza cresce rapidamente col tempo e quando il giocatore rilascia il controllo la pulce salta.\nUn altro indicatore di livello dice a quale profondit\u00e0 ci si trova.\nNella caverna si pu\u00f2 incontrare una specie di pterodattilo o drago intenzionato a divorare la pulce, contro il quale l'unica difesa \u00e8 fuggire o infilarsi in passaggi non raggiungibili dal mostro perch\u00e9 troppo grosso. Nelle versioni non Spectrum sono presenti anche piante carnivore immobili che devono essere evitate. Gli urti e le cadute da qualsiasi altezza invece non sono letali. Non c'\u00e8 un limite di tempo, ma si ottiene un punteggio pi\u00f9 alto se si riesce a uscire prima.\nStoria.\nLa versione originale di \"Bugaboo\" per Spectrum venne realizzata per la Indescomp da Francisco Su\u00e1rez Garc\u00eda e Francisco Portalo Calero, accreditati come Paco &amp; Paco, e rappresenta il primo videogioco commerciale noto prodotto in Spagna.\nDeriva da un semplice gioco sviluppato da Su\u00e1rez per il Sinclair ZX81 intitolato \"La pulga\" (\"la pulce\" in spagnolo), basato sulla simulazione del moto parabolico con grafica composta da caratteri; qui la pulce \u00e8 rappresentata da un asterisco, ma sono gi\u00e0 presenti la caverna terrazzata e il concetto di salto proporzionale al tempo di pressione del tasto. Il programma per ZX81 venne proposto per la pubblicazione a Indescomp, che per\u00f2 prefer\u00ec puntare direttamente sullo sviluppo del gioco per l'allora emergente ZX Spectrum.\n\"La pulga\" per ZX81 non risulta essere uscito come prodotto commerciale, tuttavia sembra che Indescomp avesse perlomeno in progetto anche un'edizione di questa versione nel 1984.\nIl titolo \"La pulga\" venne poi usato dalle versioni spagnole di \"Bugaboo\".\nIl gioco ebbe un notevole successo anche all'estero, ottenendo ad esempio un titolo di \"gioco del mese\" da \"Computer and Video Games\", e segn\u00f2 un importante passo nell'industria del software spagnola, che cominci\u00f2 a suscitare attenzione nel mondo.\nDiverse recensioni sulla stampa dell'epoca evidenziarono l'originalit\u00e0, la qualit\u00e0 grafica e la difficolt\u00e0 del gioco, nonostante il suo semplice meccanismo.\nL'unico seguito ufficiale di \"Bugaboo\" \u00e8 \"Poogaboo\", pubblicato nel 1991 da Opera Soft per Amstrad CPC, DOS, MSX e ZX Spectrum.\nCi sono stati diversi remake, tra cui \"QQ#2 The Flea\" sviluppato per PC sotto la direzione dello stesso Su\u00e1rez quasi 30 anni dopo."}
{"id": "5963574", "revid": "33689", "url": "https://it.wikipedia.org/wiki?curid=5963574", "title": "Booga-Boo (The Flea)", "text": ""}
{"id": "5963575", "revid": "33689", "url": "https://it.wikipedia.org/wiki?curid=5963575", "title": "Bugaboo (The Flea)", "text": ""}
{"id": "5963576", "revid": "33689", "url": "https://it.wikipedia.org/wiki?curid=5963576", "title": "Roland in the Caves", "text": ""}
{"id": "5963587", "revid": "287204", "url": "https://it.wikipedia.org/wiki?curid=5963587", "title": "Yisroel ben Shmuel di Shklov", "text": "Biografia.\nYisroel ottenne la fiducia del Gaon di Vilna e fu scelto per organizzare la pubblicazione del suo commentario alle prime due parti dello \"Shulchan Arukh \". Quello della sezione \"Orach Chayim\" fu pubblicato a Shklov nel 1803. Yisroel pubblic\u00f2 anche le note del suo maestro al Trattato Shekalim del Talmud di Gerusalemme, con un proprio commento dal titolo \"Taklin Chadtin \" (Minsk, 1812). In seguito emigr\u00f2 nella Palestina ottomana e divenne capo spirituale delle congregazioni tedesche e polacche di Safed e poi di Gerusalemme. Fu l\u00ec soprannominato \"Ashkenazi\" (il \"Tedesco\"), nome dato a tutti gli ebrei di origine tedesca, in contrapposizione ai sefarditi, ebrei originari della Spagna e del Portogallo.\nDopo una permanenza di parecchi anni in Terra Santa, Yisroel ben Shmuel and\u00f2 in Europa in qualit\u00e0 di \"ShaDaR\" (emissario dei rabbini), per raccogliere sussidi caritatevoli per gli ebrei palestinesi poveri residenti presso lo \"Yishuv haYashan\", ed in tale capacit\u00e0 viaggi\u00f2 in Lituania e altre parti della Russia.\nOpere.\nDi ritorno in Palestina, Yisroel scrisse la sua opera principale, \"Pe'at ha-Shulchan,\" intesa come una sorta di supplemento allo \"Shulchan Arukh\", fornendo tutte le leggi agricole obbligatorie soltanto in Terra Santa e omesse da Rabbi Joseph Caro nel suo codice. Incorpor\u00f2 inoltre in tale libro le note di Elijah, Gaon di Vilna al Trattato Zeraim del primo ordine della Mishnah, dando inoltre un proprio commentario voluminoso intitolato \"Beit Yisrael.\" L'opera fu pubblicata a Safed nel 1836 dalla casa editrice/tipografia di Yisrael ben Avraham Back.\nYisroel ben Shmuel \u00e8 anche l'autore di \"Nachalah u-Menuchah,\" raccolta di responsa ebraici citata nella \"Beit Yisrael\". Un resoconto del suo rabbinato a Gerusalemme \u00e8 dato da Mendel ben Aaron, nella propria cronaca \"Kore ha-'Ittim\" (Vilna, 1840)."}
{"id": "5963594", "revid": "2175", "url": "https://it.wikipedia.org/wiki?curid=5963594", "title": "Ijsselham", "text": ""}
{"id": "5963595", "revid": "1714743", "url": "https://it.wikipedia.org/wiki?curid=5963595", "title": "Eleonora di Woodstock", "text": "Origine.\nEleonora, come ci viene confermato dal \"Kronijk van Arent toe Bocop\" era la figlia terzogenita del re d'Inghilterra, Edoardo II e di Isabella di Francia, che, secondo lo storico e genealogista francese, Pierre de Guibours, detto P\u00e8re Anselme de Sainte-Marie o pi\u00f9 brevemente P\u00e8re Anselme, nel suo\"Histoire g\u00e9n\u00e9alogique et chronologique de la maison royale de France\", era figlia del re di Francia, Filippo IV il Bello e della regina di Navarra, contessa di Champagne e Brie, Giovanna I di Navarra, che, secondo le \"Gesta Philippi Tertii Francorum Regis\", era la figlia secondogenita del re di Navarra (col nome di \"Enrico I\") e conte di Champagne e Brie (col nome di \"Enrico III\"), Enrico di Navarra e di Bianca d'Artois.&lt;br&gt;Edoardo II d'Inghilterra era figlio del re d'Inghilterra e duca d'Aquitania, Edoardo I e di Eleonora di Castiglia, figlia del re di Castiglia, Ferdinando III \"il Santo\" e di Giovanna di Dammartin, Contessa di Ponthieu.&lt;br&gt;Eleonora era sorella minore del futuro Edoardo III d'Inghilterra. \nBiografia.\nEleonora era nata a Woodstock, pi\u00f9 precisamente al Palazzo di Woodstock, il 18 giugno 1318, e il nome le venne impartito probabilmente in onore della nonna paterna Eleonora di Castiglia.\nInfanzia.\nEleonora crebbe in un clima politico tumultuoso con il padre in eterno conflitto con coloro che disprezzavano i suoi favoriti e con la moglie che, parimenti, avrebbe voluto vederli cacciati. Quando il favorito del padre Ugo Despenser ebee una crescente influenza su suo padre i rapporti tra i suoi genitori peggiorarono, e quando ci fu una guerra tra Inghilterra e Francia in Guienna nel 1324 a causa dei possedimenti inglesi, Despenser priv\u00f2 la regina dei suoi tre figli pi\u00f9 piccoli, giustificandosi con l'affermazione che la loro madre, Isabella, nativa francese, avrebbe potuto incitare i suoi figli a tradire suo padre. Eleonore e sua sorella minore Giovanna furono inizialmente affidate in custodia alla cugina Eleonora de Clare, moglie di Ugo e poi alle cure di Isabella Despenser, sorella di Ugo e sposata con Rodolfo Morthermer, un cognato del re. Per i successivi due anni, Eleonora visse a castello di Pleshey e al Castello di Marlborough, propriet\u00e0 di Monthermer. Quando la regina Isabella, madre di Eleonora ebbe il sopravvento, nell'autunno 1326, a Bristol, le furono riconsegnate le figlie, Eleonora e Giovanna, che in precedenza erano state affidate a Ugo Despenser il Vecchio, padre di Ugo e Isabella Despenser . Nell'estate del 1328, Eleonore e sua madre accompagnarono sua sorella Giovanna a Berwick, dove si spos\u00f2 con Davide, l'erede al trono scozzese. \nMatrimonio.\nNel 1325 iniziarono i negoziati fra Inghilterra e Castiglia per un fidanzamento fra Eleonora e Alfonso XI di Castiglia, di pochi anni pi\u00f9 vecchio di lei, anche se poi le cose si arenarono per problemi per la dote.&lt;br&gt;Nell'estate del 1330, sua madre si adoper\u00f2 per un matrimonio di Eleonora ed il fratello, Giovanni con i figli del re francese Filippo VI di Valois, per migliorare i rapporti tra Inghilterra e Francia; tuttavia, poich\u00e9 i negoziati di pace fallirono, anche i piani matrimoniali furono annullati.\n&lt;br&gt;Eleonora, a Nimega, nel maggio 1332, and\u00f2 sposa al Conte di Gheldria e di Zutphen, Rinaldo II, che, come ci viene confermato dal \"Kronijk van Arent toe Bocop\" era il figlio maschio primogenito del Conte di Gheldria e di Zutphen, Rinaldo I e della sua seconda moglie, Margherita Dampierre o di Fiandra, che, secondo il \"Kronijk van Arent toe Bocop\", era figlia del Conte di Fiandra, Guido di Dampierre e della sua seconda moglie Isabella di Lussemburgo (\u2020 1298), figlia di Enrico IV di Lussemburgo e di Margherita de Bar.&lt;br&gt;Il matrimonio era stato combinato da una delle cugine della madre, Giovanna di Valois, assieme al marito, Guglielmo, Conte di Hainaut e conte d'Olanda e di Zelanda.&lt;br&gt;L'8 giugno del 1331 era stato redatto il contratto di matrimonio come da documento n\u00ba 252 del \"Gedenkwaardigheden uit de Geschiedenis van Gelderland (Arnhem), Eeerste Deel\".\nSuo marito, Rinaldo II, appoggi\u00f2 il re Edoardo III, suo cognato dal 1331, nelle sue pretese sul trono francese, combattendo, durante la guerra dei cent'anni al fianco di Edoardo III nelle Fiandre, divenendo suo rappresentante reale nelle Fiandre.&lt;br&gt;Il 19 marzo 1339, suo marito, Rinaldo II, fu riconosciuto duca di Gheldria e conte di Zutphen al parlamento di Francoforte da Ludovico il Bavaro.\nNon ostante la nascita di due figli, il matrimonio non fu felice. Nel 1338, il conte Rinaldo II la band\u00ec dalla sua corte per il fatto che Eleonora aveva la Lebbra, probabilmente con l'intenzione di annullare il matrimonio e risposarsi; Eleonore allora si present\u00f2 nel Palazzo Ducale di Nimega, di fronte alla corte e apr\u00ec il cappotto; i cronisti non sono d'accordo sul fatto che fosse completamente nuda o che indossasse un velo trasparente sotto il cappotto, ma fu evidente che non era lebbrosa; suo marito dovette quindi riprenderla a corte. \nSuo marito, Rinaldo II mor\u00ec ad Arnhem, per una caduta di cavallo il 12 ottobre 1343, e fu sepolto nell'abbazia di Graefenthal, vicino a Goch.&lt;br&gt;Essendo i suoi figli maschi minorenni gli succedette il primogenito, Rinaldo, con la reggenza di Eleonora, che, come reggente ebbe sempre molte difficolt\u00e0 a che venisse riconosciuta dai sudditi e l'anno dopo fu costretta a lasciare l'incarico. \nCoinvolgimento nella lotta di potere dei suoi figli e morte.\nDal 1350, Eleonora sostenne le rivendicazioni del figlio minore Edoardo, che cre\u00f2 una accesa rivalit\u00e0 tra i due fratelli; Eleonora e Rinaldo ebbero poi una disputa circa il dissenso sorto fra i due fratelli, e Rinaldo III, respinti i tentativi di riconciliazione di sua madre, le confisc\u00f2 tutte le sue propriet\u00e0, quindi Eleonore si trasfer\u00ec nel monastero cistercense di Deventer e il 22 aprile 1355 Eleonora mor\u00ec in povert\u00e0 all'abbazia Cistercense di Deventer, e secondo il \"Kronijk van Arent toe Bocop\", fu sepolta, accanto al marito, nell'abbazia di Graefenthal, Goch, Circondario di Kleve.\nFigli.\nEleonora a Rinaldo diede due figli:"}
{"id": "5963598", "revid": "287204", "url": "https://it.wikipedia.org/wiki?curid=5963598", "title": "Il Novellino (disambigua)", "text": ""}
{"id": "5963605", "revid": "270680", "url": "https://it.wikipedia.org/wiki?curid=5963605", "title": "Rai Das", "text": ""}
{"id": "5963607", "revid": "486946", "url": "https://it.wikipedia.org/wiki?curid=5963607", "title": "TV7 Triveneta", "text": ""}
{"id": "5963629", "revid": "305330", "url": "https://it.wikipedia.org/wiki?curid=5963629", "title": "Hautot padre e figlio", "text": "Hautot padre e figlio (\"Hautot p\u00e8re et fils\") \u00e8 un racconto di Guy de Maupassant pubblicato nel 1889.\nTrama.\nIl signor Hautot, un ricco proprietario terriero normanno poco pi\u00f9 che quarantenne, vedovo da molto tempo, ama da anni Caroline, una giovane donna che vive nella vicina citt\u00e0 di Rouen ma che non ha osato sposare per una promessa fatta a suo tempo alla defunta moglie. L'uomo viene gravemente ferito in un incidente di caccia. Prima di morire informa il proprio figlio ventenne C\u00e9saire della sua relazione e lo incarica di informare l'amante della sua morte e di darle del danaro. Dopo la morte del padre, il figlio esegue la sua missione; si accorge di provare simpatia e tenerezza per la donna, scopre l'esistenza di un fratellino, decide di mantenere con la giovane le abitudini del padre.\nCritica.\nIl racconto fu pubblicato dapprima su \"L'\u00c9cho de Paris\" del 5 gennaio 1889, fu ripreso in varie riviste e pubblicato infine in volume nella raccolta \"La mano sinistra\" nello stesso anno. Chiaravelli lo definisce un \u00abpudico racconto di sentimenti\u00bb e afferma che ha influenzato i crepuscolari italiani e, dopo la traduzione in inglese ad opera di Saroyan, i minimalisti americani. Roger Ferdinand ne trasse un lavoro teatrale, rappresentato per la prima volta il 10 maggio 1931 al Th\u00e9\u00e2tre du Grand Guignol, tradotto in italiano da Carla Faraglia e replicato pi\u00f9 volte con successo da Alfredo Sainati e Bella Starace."}
{"id": "5963632", "revid": "1718925", "url": "https://it.wikipedia.org/wiki?curid=5963632", "title": "Adalberto Cencetti", "text": "Biografia.\nDiscepolo di Adamo Tadolini, port\u00f2 avanti la grande tradizione della scultura neoclassica, iniziata da Canova. Esord\u00ec con un busto femminile, all'esposizione romana del 1871. Nel 1875 vinse il concorso per la grande scultura di Luigi Galvani, a Bologna, che termin\u00f2 nel 1879. Cencetti espose a Torino, nel 1880, le sculture \"Tentazione\" e \"Il Gioiello della Vedova\"; nel 1884, sempre a Torino, espose la scultura \"Troppo presto\". Nel 1893, a una esposizione romana, il nudo \"Ignara mali\" fu acquistato dalla Galleria Nazionale d'Arte Moderna. Cencetti ha fatto parte del gruppo di artisti denominati i XXV della campagna romana.\nEsegu\u00ec nel 1888 il busto dello storico Alfred von Reumont, per l'Accademia di San Luca; a Cavour, nel 1889, scolp\u00ec il busto di Alessandro Plochi\u00f9 (che era fratello della madre di Giovanni Giolitti), opera che si trova nel Palazzo Municipale; scolp\u00ec il monumento funebre del generale Pietro Roselli, al Verano. Il Museo Revoltella di Trieste acquist\u00f2 nel 1877 due suoi busti, realizzati in terracotta.\nLe sculture monumentali.\nLe sue opere pi\u00f9 imponenti sono: "}
{"id": "5963633", "revid": "124123", "url": "https://it.wikipedia.org/wiki?curid=5963633", "title": "Bhagat Sunder", "text": "Bhagat Sunder \u00e8 uno dei santi devoti, ind\u00f9 o sufi, dei quali alcuni scritti sono stati inseriti, come inni di preghiera, nel Libro Sacro dei Sikh, il Guru Granth Sahib, che contiene le opere di diciassette autori che hanno seguito la via del bhakti, e che sono chiamati Bhagat, anche se per qualche autore, alcuni (tra cui Sunder) siano solo da definire \"Gursikh\": cio\u00e8 un sikh devoto ad un guru. \nSunder, denominato anche Sundar o Baba Sundar era secondo la tradizione, discendente di uno dei guru fondatori del Sikhismo, Guru Amar Das; secondo alcuni studiosi sarebbe un suo pronipote, secondo altri, invece, un nipote. \nSei inni di Sunder si trovano nel Guru Granth Sahib alle pagine 923 e 924. Sono stati raccolti sotto il titolo di \"Ramkali Sadu\" e rievocano la vita del suo celebre avo, Guru Amar Das, una vita dedicata completamente all'Onnipotente, soprattutto attraverso la meditazione."}
{"id": "5963636", "revid": "123813990", "url": "https://it.wikipedia.org/wiki?curid=5963636", "title": "TV7 Triveneta Friuli Venezia Giulia", "text": "TV7 TRIveneta Friuli Venezia Giulia \u00e8 una rete televisiva italiana che trasmette in Friuli Venezia Giulia sul canale 12 del digitale terrestre ed in Veneto sul canale 89 del digitale terrestre.\nA seguito della chiusura della redazione friulana di TV7 TRIveneta Friuli Venezia Giulia, su questo canale vengono trasmessi gli stessi programmi di TV7 TRIveneta Network."}
{"id": "5963637", "revid": "124123", "url": "https://it.wikipedia.org/wiki?curid=5963637", "title": "Alice Day", "text": "Biografia.\nIninzi\u00f2 la sua carriera come una delle Bathing Beauty (le bellezze al bagno) di Mack Sennett, ma, come attrice, non oscur\u00f2 mai la carriera della sorella minore Marceline, che divent\u00f2 invece una star recitando a fianco di grandi attori quali John Barrymore e Lon Chaney.\nDopo aver recitato in pi\u00f9 di sessanta film, in gran parte cortometraggi, lasci\u00f2 il cinema dopo aver sposato, nel 1930, l'uomo d'affari Jack B. Cohn, dal quale ebbe due figli e da cui divorzi\u00f2 nel 1939.\nRiconoscimenti.\nFu una delle tredici WAMPAS Baby Stars del 1928."}
{"id": "5963639", "revid": "481666", "url": "https://it.wikipedia.org/wiki?curid=5963639", "title": "Bathing Beauty", "text": ""}
{"id": "5963647", "revid": "1305772", "url": "https://it.wikipedia.org/wiki?curid=5963647", "title": "No Money", "text": "No Money \u00e8 un singolo del duo musicale svedese Galantis, pubblicato il 31 marzo 2016."}
{"id": "5963651", "revid": "270680", "url": "https://it.wikipedia.org/wiki?curid=5963651", "title": "Sunder", "text": ""}
{"id": "5963652", "revid": "270680", "url": "https://it.wikipedia.org/wiki?curid=5963652", "title": "Sundar", "text": ""}
{"id": "5963654", "revid": "270680", "url": "https://it.wikipedia.org/wiki?curid=5963654", "title": "Baba Sundar", "text": ""}
{"id": "5963655", "revid": "767487", "url": "https://it.wikipedia.org/wiki?curid=5963655", "title": "Casa Cornaggia Medici", "text": "Casa Cornaggia Medici \u00e8 un edificio storico di Milano situato in via Santa Marta n. 25.\nStoria e descrizione.\nLa costruzione del palazzo fu iniziata alla fine del XVII secolo e consta di due fabbricati, di cui il principale si affaccia su via Santa Marta, mentre il secondo da sull'adiacente via Bagnera. La facciata su via Santa Marta presenta 7 aperture ed \u00e8 impostata su tre piani: elemento di spicco del fronte \u00e8 il portale in granito ad arco ribassato caratterizzato da una forte strombatura con concio di chiave decorato da una cartella in stucco. Le finestre su tutti e tre i piani sono decorati da semplici cornici in muratura, mentre al piano nobile sono presenti tra balconi in ferro battuto con decorazioni a greca. Il cortile si presenta porticato con colonne di ordine tuscanico che reggono archi a sesto ribassato."}
{"id": "5963667", "revid": "465169", "url": "https://it.wikipedia.org/wiki?curid=5963667", "title": "Middle (singolo)", "text": "Middle \u00e8 un singolo del disc jockey francese DJ Snake, pubblicato nel 2015 e realizzato in collaborazione con il cantante britannico Bipolar Sunshine. \u00c8 estratto dall'album di debutto di DJ Snake, \"Encore\".\nTracce.\nDownload digitale\nVideo musicale.\nIl videoclip della canzone \u00e8 stato diretto dal regista statunitense Colin Tilley e vede la partecipazione degli attori Josh Hutcherson e Kiersey Clemons."}
{"id": "5963672", "revid": "287204", "url": "https://it.wikipedia.org/wiki?curid=5963672", "title": "One More Time (Craig David)", "text": "One More Time \u00e8 un singolo del cantante britannico Craig David, pubblicato nel 2016 ed estratto dall'album \"Following My Intuition\"."}
{"id": "5963683", "revid": "1305772", "url": "https://it.wikipedia.org/wiki?curid=5963683", "title": "Low Life", "text": "Low Life \u00e8 un singolo del rapper statunitense Future, pubblicato nel 2016 ed estratto dall'album \"Evol\". Al brano ha collaborato il cantante canadese The Weeknd."}
{"id": "5963684", "revid": "767487", "url": "https://it.wikipedia.org/wiki?curid=5963684", "title": "Palazzo Casnedi", "text": "Palazzo Casnedi \u00e8 un edificio storico di Milano situato in via San Tomaso 5.\nStoria e descrizione.\nLa casa fu eretta a partire dal 1775 ad opera del Piermarini, che progett\u00f2 un edificio a sette aperture che si articola su tre piani. Il fronte del palazzo \u00e8 racchiuso ai lati da bugne in granito, che riprendono e rafforzano l'andamento delle lesene lungo tutta la facciata: tali partiture verticali, assieme all'uso di fasce marcapiano a scandire le partiture orizzontali, sono una decorazione ampiamente utilizzata nelle sue opere dal Piermarini. Al centro della facciata \u00e8 il portale a con arco a tutto sesto racchiuso da due lesene in granito rosa che reggono mensole di ordine dorico che sorreggono a loro volta il balcone a balaustri del piano nobile.\nIl piano nobile \u00e8 decorato con finestre architravate sormontate da modanature rettilinee. All'interno si trova il cortile porticato a tre aperture, con colonne di ordine dorico che reggono alternativamente archi e volte architravate. All'interno, al piano nobile, si trova il salone d'onore decorato con stucchi e affreschi di Giocondo Albertolli e Domenico Pozzi."}
{"id": "5963688", "revid": "2074952", "url": "https://it.wikipedia.org/wiki?curid=5963688", "title": "Kamasi Washington", "text": "Ha esordito con una partecipazione nell'album To Pimp a Butterfly del rapper Kendrick Lamar, per poi pubblicare, nel 2015, il suo acclamato e premiato disco triplo The Epic.\nBiografia.\nFiglio di musicisti, Washington \u00e8 nato a Los Angeles ed \u00e8 cresciuto ad Inglewood, California. Torna nella sua citt\u00e0 natale per gli studi e l\u00ec perfeziona la sua tecnica sassofonistica. Forma anche un gruppo musicale con Kenny Burrell, Billy Higgins e il trombettista Gerald Wilson. Washington realizza l'album Young Jazz Giants nel 2004. La sua fama inizia a crescere e comincia a collaborare con artisti come Wayne Shorter, Herbie Hancock, Horace Tapscott, Gerald Wilson, Lauryn Hill, Nas, Snoop Dogg, George Duke, Chaka Khan, Flying Lotus, Thundercat, Francisco Aguabella, the Pan Afrikaan People's Orchestra e Raphael Saadiq.\nA cavallo tra il 2015 e il 2016, per Washington arriver\u00e0 una fulminea consacrazione. \nDopo i primi tre album autoprodotti, incide The Epic, un triplo album (quasi 3 ore di musica): il disco riceve numerose lodi dalla critica per le sue contaminazioni funky e gli stilemi fusion.\nNel 2016, vince tre riconoscimenti della rivista musicale DownBeat per il Miglior album, Miglior artista jazz emergente e Miglior sassofonista emergente."}
{"id": "5963704", "revid": "71433", "url": "https://it.wikipedia.org/wiki?curid=5963704", "title": "Looper - In fuga dal passato", "text": ""}
{"id": "5963706", "revid": "76963", "url": "https://it.wikipedia.org/wiki?curid=5963706", "title": "Terri White", "text": "Biografia.\nHa debuttato a Broadway nel 1980, con la prima produzione americana del musical \"Barnum\" con Glenn Close; la White interpretava Joice Heath, un ruolo che ha ricoperto anche nel primo e nel secondo tour statunitense. Torn\u00f2 a recitare a Broadway nel 1989, con il musical \"Welcome to the Club\" e poi di nuovo nel 2009 in \"Finian's Rainbow\", per cui \u00e8 stata candidata all'Outer Critics Circle Award e Drama Desk Award alla miglior attrice non protagonista in un musical. Nel 2010 \u00e8 stata nuovamente a Broadway con \"Chicago\" e nel 2012 ha recitato in \"Follies\" con Bernadette Peters, Ron Raines, Jan Maxwell, Danny Burstein, Elaine Paige e Rosalind Elias.\n\u00c8 omosessuale e sposata con Donna Barnett dal 2011."}
{"id": "5963718", "revid": "81197654", "url": "https://it.wikipedia.org/wiki?curid=5963718", "title": "Dizionario dell'Omo Salvatico", "text": ""}
{"id": "5963723", "revid": "122757739", "url": "https://it.wikipedia.org/wiki?curid=5963723", "title": "Colleen Fitzpatrick (attrice)", "text": "Ha recitato in numerosi musical a Broadway, Off Broadway e nel resto degli Stati Uniti. Tra le sue apparizioni pi\u00f9 famose si ricordano: \"1776\" (New Jersey, 1988), \"Into the Woods\" (Broadway, 1988), \"Cats\" (Broadway, 1990), \"Hello, Dolly!\" (Houston, 1992; con Madeline Kahn), \"Passion\" (Broadway, 1994; 2004), \"Anyone Can Whistle\" (Carnegie Hall, 1995), \"Mamma Mia!\" (tour statunitense, 2004) \"Lestat\" (Broadway, 2006), \"Sunday in the Park with George\" (Broadway, 2008) e \"Merrily We Roll Along\" (New York, 2012). Nel 2011 ha interpretato DeeDee West nel musical \"Follies\" a Broadway ed era anche la sostituta di Jan Maxwell nel ruolo della protagonista Phyllis; and\u00f2 in scena tre volte al posto della Maxwell quando l'attrice fu investita da un furgoncino."}
{"id": "5963725", "revid": "599013", "url": "https://it.wikipedia.org/wiki?curid=5963725", "title": "Franca Peggion", "text": "Biografia.\nNel 1956 partecipa ai Giochi olimpici di Melbourne nei 100 metri piani, venendo eliminata, a causa di un infortunio, nella 2\u00aa serie delle batterie di qualificazione.\nSuccessivamente a questa esperienza, diventa, nel 1957, campionessa italiana di pentathlon. Inoltre ha conquistando un record nella staffetta 4\u00d7100 m."}
{"id": "5963728", "revid": "580197", "url": "https://it.wikipedia.org/wiki?curid=5963728", "title": "Chiara Ferragni", "text": "Biografia.\nFiglia di Marco Ferragni, dentista, e Marina Di Guardo, scrittrice, ha due sorelle minori: Francesca (nata nel 1989) e Valentina (nata nel 1992) e un fratello unilaterale da parte di padre. Ha frequentato il liceo classico \"Daniele Manin\" di Cremona e ha in seguito studiato presso la facolt\u00e0 di giurisprudenza dell'Universit\u00e0 Bocconi, senza tuttavia terminare gli studi.\nVita privata.\nA ottobre del 2016 ha ufficializzato la relazione con il rapper italiano Fedez. La coppia si \u00e8 sposata il 1\u00ba settembre 2018 a Noto, in Sicilia, con una cerimonia privata riservata ad amici e parenti, e ha due figli: Leone, nato il 19 marzo 2018 a West Hollywood, e Vittoria, nata il 23 marzo 2021 a Milano.\nCarriera.\nNel 2009 crea insieme a Riccardo Pozzoli il blog \"The Blonde Salad\". Nel 2010 ha presentato una linea di scarpe ed \u00e8 stata ospite degli MTV TRL Awards. A dicembre del 2013 ha collaborato con Steve Madden per la progettazione di una collezione di scarpe per la primavera 2014. Ad agosto 2014 Ferragni \u00e8 giudice ospite nella tredicesima edizione di \"Project Runway\". Ad aprile la Ferragni diventa la prima fashion blogger ad apparire su una copertina di \"Vogue\", quando viene selezionata per l'editoriale di aprile di \"Vogue Spagna\".\nNel 2016 \u00e8 diventata \"global ambassador\" di Pantene, testimonial di Amazon moda e ha posato per l'edizione statunitense di \"Vanity Fair\". \"Forbes\" l'ha inserita nella lista \"30 Under 30 Europe: The Arts\" del 2016. Ad agosto del 2016, Mattel ha creato una versione Barbie di Chiara Ferragni.\nNel 2017 viene nominata sempre dalla rivista \"Forbes\" \u00abl'influencer di moda pi\u00f9 importante al mondo\u00bb, e viene scelta da Swarovski come testimonial della collezione natalizia, accanto alle top model Karlie Kloss, Naomi Campbell e Fei Fei Sun.\nIl 6 dicembre 2017 viene premiata a Roma come Top Digital Leader e nella categoria Web Star italiane donne, nell'ambito della prima ricerca sulla leadership digitale in Italia. Nel 2018 viene scelta come testimonial dall'azienda di gioielleria Pomellato e dall'azienda di intimo Intimissimi, in quest'ultima affiancando la modella Gisele B\u00fcndchen.\nDal 2016 ha iniziato a gestire autonomamente tali ambiti di attivit\u00e0. Uno studio del 2017 ha descritto il suo modello comunicativo come una modalit\u00e0 frequente e naturale di apparire nei social, attenta a valorizzare l'immagine corporea, coerente con la tendenza \"fashion\" e con una strategia commerciale di lungo termine che si propone di mantenere alto il livello di interazione degli utenti col suo profilo web e la discussione da esso generata. Nel 2019 \u00e8 protagonista del documentario \"Chiara Ferragni - Unposted\", diretto da Elisa Amoruso e incentrato sul ruolo giocato dai social network nell'influenzare e determinare il mondo del business. In Italia il documentario ha incassato euro nel corso dei tre giorni di programmazione. Nel 2020 partecipa al singolo \"Non mi basta pi\u00f9\" della rapper Baby K.\nIl 9 aprile 2021 Diego Della Valle ha annunciato l'ingresso di Ferragni nel CdA di Tod's. Nell'estate dello stesso anno lancia la propria linea di gioielli.\nIl 9 dicembre 2021 viene distribuito su Amazon Prime Video il programma \"The Ferragnez\".\nFilantropia.\nA marzo del 2020, a seguito della pandemia di COVID-19 in Italia e dell'emergenza sanitaria nel Paese, lancia assieme al marito una raccolta fondi per l'ospedale San Raffaele per aumentare i posti letto della terapia intensiva e sostenere numerose associazioni e organizzazioni di volontariato per sostenere l'emergenza. La coppia ha effettuato una donazione di 100.000 euro, raggiungendo in poco tempo a 4,5 milioni di euro grazie a 206.000 donatori e a 180.000 condivisioni. Da marzo a maggio 2020 hanno raccolto quasi 17 milioni di euro, divenendo il crowdfunding pi\u00f9 grande d'Europa e tra le 10 pi\u00f9 grandi campagne del mondo.\nControversie.\nNel mese di ottobre 2018 la festa di compleanno di Fedez organizzata al supermercato Carrefour a Milano genera polemiche sui social network e sui mass media dopo che svariate story pubblicate su Instagram dalla coppia mostrano gli invitati giocare con il cibo.\nRiconoscimenti.\nA dicembre 2020 il comune di Milano ha conferito a Chiara Ferragni e al marito Fedez l'Ambrogino d'oro per l'impegno nella raccolta fondi a seguito della Pandemia di COVID-19 del 2020 in Italia."}
{"id": "5963738", "revid": "481666", "url": "https://it.wikipedia.org/wiki?curid=5963738", "title": "Derby d'amore", "text": ""}
{"id": "5963743", "revid": "1001457", "url": "https://it.wikipedia.org/wiki?curid=5963743", "title": "Sharknado 2", "text": ""}
{"id": "5963744", "revid": "767487", "url": "https://it.wikipedia.org/wiki?curid=5963744", "title": "Rosario Harriott", "text": "Carriera.\nClub.\nHa sempre giocato nel campionato giamaicano.\nNazionale.\nHa esordito in nazionale nel 2015.\nViene convocato per la Copa Am\u00e9rica Centenario negli Stati Uniti."}
{"id": "5963746", "revid": "110157", "url": "https://it.wikipedia.org/wiki?curid=5963746", "title": "Le Bas-S\u00e9gala", "text": "Le Bas-S\u00e9gala \u00e8 un comune francese del dipartimento dell'Aveyron della regione dell'Occitania.\n\u00c8 stato creato il 1\u00ba gennaio 2016 dalla fusione dei preesistenti comuni di La Bastide-l'\u00c9v\u00eaque, Saint-Salvadou e Vabre-Tizac.\nIl capoluogo \u00e8 la localit\u00e0 di La Bastide-l'\u00c9v\u00eaque."}
{"id": "5963748", "revid": "767487", "url": "https://it.wikipedia.org/wiki?curid=5963748", "title": "Michael Binns", "text": "Carriera.\nClub.\nHa sempre giocato nel campionato giamaicano.\nNazionale.\nHa esordito in Nazionale nel 2016.\nViene convocato per la Copa Am\u00e9rica Centenario negli Stati Uniti."}
{"id": "5963752", "revid": "1543377", "url": "https://it.wikipedia.org/wiki?curid=5963752", "title": "Andrew Vanzie", "text": "Carriera.\nClub.\nHa sempre giocato nel campionato giamaicano.\nNazionale.\nHa esordito in Nazionale nel 2011.\nViene convocato per la Copa Am\u00e9rica Centenario negli Stati Uniti."}
{"id": "5963763", "revid": "1543377", "url": "https://it.wikipedia.org/wiki?curid=5963763", "title": "Antonino Mangano", "text": "Biografia.\nPartecipa ai Campionati europei di atletica leggera 1974, nella maratona, ritirandosi a causa di un infortunio. Prende parte anche alle Universiadi di Mosca del 1973, posizionandosi al 10\u00ba posto nella specialit\u00e0 dei 10000 metri piani.\nAttualmente \u00e8 tecnico presso l'Assindustria Sport Padova."}
{"id": "5963771", "revid": "767487", "url": "https://it.wikipedia.org/wiki?curid=5963771", "title": "Mart\u00edn G\u00f3mez", "text": "Carriera.\nNazionale.\nHa esordito in Nazionale nel 2009.\nViene convocato per la Copa Am\u00e9rica Centenario del 2016 negli Stati Uniti, in sostituzione dell'infortunato Ismael D\u00edaz."}
{"id": "5963782", "revid": "1272592", "url": "https://it.wikipedia.org/wiki?curid=5963782", "title": "Ospedale del Delta", "text": ""}
{"id": "5963786", "revid": "115531017", "url": "https://it.wikipedia.org/wiki?curid=5963786", "title": "Averardo di Averardo de' Medici", "text": "Biografia.\nFiglio di Averardo de' Medici e Benricevuta de' Sizi, fu eletto priore nel 1309 e gonfaloniere della repubblica nel 1314, scelto da Pietro di Gravina, conte di Gravina, capitano generale della parte guelfa in Toscana e Romagna per conto del fratello Roberto, re di Napoli, angustiato dalla guerra contro il ghibellino Uguccione della Faggiola. Nel 1311 Teghia de' Sizi cedette ad Averardo, forse per ragioni economiche, la met\u00e0 del patronato della Chiesa di San Tommaso di Firenze e nel 1350 i suoi cugini riceveranno l'altra met\u00e0 da Giovanni de' Sizii. Averardo fu uno dei primi Medici ad accumulare ricchezze con l'attivit\u00e0 mercantile.\nI figli di Averardo fondarono la compagnia \"filii Averardi\", attivit\u00e0 bancaria, della quale si hanno notizie fino al 1330.\nDiscendenza.\nAverardo spos\u00f2 Mandina Arrigucci di Fiesole ed ebbero sei figli:"}
{"id": "5963787", "revid": "767487", "url": "https://it.wikipedia.org/wiki?curid=5963787", "title": "Eybir Bonaga", "text": "Carriera.\nClub.\nHa giocato nel campionato panamense e colombiano.\nNazionale.\nHa esordito in Nazionale nel 2009, partecipando a due edizioni della Gold Cup."}
{"id": "5963788", "revid": "1103791", "url": "https://it.wikipedia.org/wiki?curid=5963788", "title": "Nette Framework", "text": "Nette Framework \u00e8 un framework open source per la creazione di applicazioni web in PHP\u00a05 e PHP 7. Nette Framework si focalizza sull'eliminazione dei rischi sulla sicurezza, supporta AJAX, DRY, KISS, MVC e riutilizzo del codice. Utilizza la programmazione basata sugli eventi ed utilizza in gran parte l'utilizzo dei componenti. L'autore originale di Nette Framework \u00e8 David Grudl e del suo sviluppo odierno se ne occupa la Nette Foundation. Nette Framework \u00e8 un software libero, distribuito sotto licenza GNU GPL e licenza Nette, che deriva dalla licenza BSD originale (vecchia a 4 clausole).\nL'autore di Nette Framework organizza corsi di formazione che in parte possono sostituire pezzi di documentazione. Ogni mese si svolge un incontro non formale dei sostenitori di Nette Framework, chiamato l\"'ultimo sabato\" organizzato a Praga, Brno ed altre citt\u00e0. L'ingresso \u00e8 gratis.\nRequisiti.\nNette Framework ha bisogno di PHP 5.3.1 o maggiore. Altri requisiti sono possibili testare sul server grazie al tool Requirements Checker.\nAutoloading.\nNetteLoader.\nIn ambiente di produzione \u00e8 possibile caricare un unico file.\n&lt;?php\nrequire_once 'Nette/loader.php';\nRobotLoader.\n$loader = new RobotLoader();\n$loader-&gt;addDirectory('libs');\n$loader-&gt;register();\nEliminazione e ricerca degli errori.\nNette Framework ci offre una serie di strumenti potenti per l'individuazione e trattamento di eventuali errori.\nTuning.\nStrumenti di debug per catturare gli errori che derivano dalla compilazione del programma. Semplifica i classici messaggi di errore permettendo quindi un debug efficace dell'applicazione. Per utilizzarli basta semplicemente attivare il debug.\n&lt;?php\nrequire 'libs/Nette/loader.php';\nDebug::enable();\nCollegamento a FireBug.\nLa comunicazione tra FireBug e Nette\\Debug permette di inviare i messaggi attraverso un canale separato al di fuori del browser. Le informazioni non si perdono quindi nel caso in cui il testo si deforma nella pagina, ma si visualizzano chiaramente in una nuova finestra. Gli errori a livello di E_NOTICE e E_WARNING sono inviati a FireBug in maniera automatica. \u00c8 necessario aver installata almeno la seconda versione di FireFox. Scaricasi Firebug e FirePHP almeno la versione 0.2. Nette \\ debug comunica con Firebug tramite intestazioni HTTP. \u00c8 quindi necessario chiamare la funzione di registrazione prima che lo script PHP inizi a scrivere qualche cosa. Naturalmente \u00e8 possibile attivare il buffer di uscita e il ritardo di uscita.\nConsole.\nNette Debug console \u00e8 una finestra pop-up in cui \u00e8 possibile visualizzare una variabile.\n&lt;?php\n$pole = array(1,2,3,5);\nDebug::consoleDump($pole);\nLog degli errori.\nIn un ambiente di produzione, dove non \u00e8 appropriato ne auspicabile utilizzare alcuni dei metodi precedenti per visualizzare gli errori, Nette Framework ci fornisce uno strumento per catturare gli errori e registrarli in un log testuale dove si pu\u00f2 vedere esattamente ci\u00f2 che \u00e8 accaduto e correggerli. Tale funzionalit\u00e0 deve essere abilitata ed impostare il percorso in cui \u00e8 possibile scrivere.\nDebug::enable(Debug::DETECT, '%logDir%/php_error.log', 'admin@example.com');\nIl parametro Debug::DETECT significa che Nette deve da solo capire se \u00e8 un server di produzione o di sviluppo. L'altro parametro \u00e8 il percorso del log mentre l'ultimo parametro \u00e8 l'indirizzo email a chi inviare un alert in caso di errori. La email viene inviata una solo volta.\nModalit\u00e0 di sviluppo o di produzione.\nNette distingue 2 modalit\u00e0 in base al server in cui \u00e8 installato. La modalit\u00e0 di sviluppo cerca di fornire tutte le informazioni al programmatore ad esempio la velocit\u00e0 di esecuzione routing o un dettagliato report degli errori. Nella modalit\u00e0 di produzione Nette nasconde determinate informazioni e permette di loggare gli errori lontano da occhi indiscreti.\nNette Framework riesce da solo a capire in quale ambiente si trova. Lo capisce tramite l'indirizzo IP del fornito dal server. Se i server sono dietro a proxy il riconoscimento non potrebbe avvenire correttamente, in questo caso \u00e8 necessario impostare la modalit\u00e0 a mano.\nDebug::enable(Debug::DEVELOPMENT);\nDebug::enable(Debug::PRODUCTION);\nForms.\nNette d\u00e0 al programmatore uno strumento molto potente per la creazione di form. Il Framework si occupa di organizzare e controllare tutti gli elementi del modulo. Controlla anche gli accessi/invii contro un probabile attacco. \nVantaggi di Nette Framework.\n$form = new Form();\n$form-&gt;addText('name','Inserire il nome')\n -&gt;addRule(Form::FILLED,'Inserire il proprio nome');\n$form-&gt;addPassword('password','Inserire la propria password')\n -&gt;addRule(Form::FILLED,'Inserire la password');\n$form-&gt;addSubmit('login','Login');\necho $form;\nRouting, Cool URL.\nA differenza di molti altri frameworks, \u00e8 possibile impostare il formato dell'URL, come ultima cosa nell'intera applicazione. Permette il routing bidirezionale, che viene utilizzato sia per l'analisi e la generazione dei percorsi. Il Cool URL \u00e8 importante anche per il SEO, i motori di ricerca valutano l'indirizzo che diventa parte importante del sito e quindi influisce sulla posizione del motore di ricerca. Allo stesso tempo, gli indirizzi sono pi\u00f9 facili da leggere e diventa pi\u00f9 facile da ricordare. Nette nasconde le direttive mod_rewrite e non \u00e8 necessario utilizzarle per definire le route. Ci\u00f2 evita errori.\nEsempi di URL classico:\nURL in Nette:"}
{"id": "5963791", "revid": "125344770", "url": "https://it.wikipedia.org/wiki?curid=5963791", "title": "Roberto Bauce", "text": "Carriera.\nHa partecipato a varie gare di rally valide per il Campionato del Mondo e per il Campionato europeo, tra cui spiccano il Rally di Monte Carlo, quello di Sanremo e quello della Costa d'Avorio."}
{"id": "5963792", "revid": "30610", "url": "https://it.wikipedia.org/wiki?curid=5963792", "title": "The Cat's Meow", "text": ""}
{"id": "5963807", "revid": "1546219", "url": "https://it.wikipedia.org/wiki?curid=5963807", "title": "San Antonio del T\u00e1chira", "text": "San Antonio del T\u00e1chira \u00e8 una citt\u00e0 del Venezuela situata nello Stato di T\u00e1chira e in particolare nel comune di Bol\u00edvar."}
{"id": "5963809", "revid": "81448602", "url": "https://it.wikipedia.org/wiki?curid=5963809", "title": "Societ\u00e0 Sportiva Maceratese 1922 2015-2016", "text": ""}
{"id": "5963810", "revid": "1543377", "url": "https://it.wikipedia.org/wiki?curid=5963810", "title": "Santa Ana del T\u00e1chira", "text": "San Antonio del T\u00e1chira \u00e8 una citt\u00e0 del Venezuela situata nello Stato di T\u00e1chira e in particolare nel comune di C\u00f3rdoba."}
{"id": "5963813", "revid": "481666", "url": "https://it.wikipedia.org/wiki?curid=5963813", "title": "The Cat's Meow (film 2001)", "text": ""}
{"id": "5963815", "revid": "486946", "url": "https://it.wikipedia.org/wiki?curid=5963815", "title": "Journal d'une femme de chambre", "text": ""}
{"id": "5963816", "revid": "6923", "url": "https://it.wikipedia.org/wiki?curid=5963816", "title": "Sch\u00fctte-Lanz", "text": "La Luftschiffbau Sch\u00fctte-Lanz, conosciuta semplicemente come Sch\u00fctte-Lanz, fu un'azienda aeronautica tedesca, principalmente nota per la costruzione di dirigibili ad uso militare e civile nei primi decenni del XX secolo.\nBrevemente attiva anche nella produzione di automobili e, durante la prima guerra mondiale, di aerei militari, il livello raggiunto nella costruzione dei suoi modelli di dirigibili rigidi era pari se non, grazie ad alcune diverse tecnologie utilizzate, superiore alla pi\u00f9 nota concorrente Luftschiffbau Zeppelin.\nStoria.\nL'azienda \u00e8 stata fondata dall'industriale Karl Lanz e l'ingegnere Johann Sch\u00fctte il 22 aprile 1909 a Rheinau, localit\u00e0 ora integrata nel tessuto urbano di Mannheim, mentre l'impianto di produzione era situato a Br\u00fchl nei pressi di Mannheim. La principale differenza costruttiva dei loro dirigibili da quelli realizzati dalla Luftschiffbau Zeppelin stava nel loro materiale da costruzione della struttura del telaio, in legno, a differenza del duralluminio impiegato dai concorrenti. Solo in un secondo tempo, nella progettazione di dirigibili da trasporto passeggeri pianificati per la produzione nel dopoguerra, era stato previsto il passaggio al duralluminio anche per i propri modelli.\nFino ad allora, per\u00f2, la Sch\u00fctte-Lanz aveva prodotto, oltre a circa 500 aerei realizzati negli stabilimenti di Zeesen, nel Brandeburgo, solamente dirigibili per uso militare. Al termine della prima guerra mondiale, le limitazioni all'aviazione militare e civile imposte alla Repubblica di Weimar dal Trattato di Versailles crearono i presupposti per la chiusura dell'azienda che, non avendo commesse nel mercato nazionale ne avevano compromesso la solidit\u00e0 economica, sorte comune alle aziende aeronautiche attive nell'oramai scomparso Impero tedesco. Impossibilitata a continuare l'attivit\u00e0 l'azienda chiuse nel 1925."}
{"id": "5963817", "revid": "1318658", "url": "https://it.wikipedia.org/wiki?curid=5963817", "title": "Marius Schneider", "text": "Biografia.\nStudi\u00f2 filologia, piano e composizione a Strasburgo, dove nel 1924 sostenne i suoi primi esami di piano, poi al Conservatorio di Parigi e alla Sorbonne con Andr\u00e9 Pirro, infine all'Universit\u00e0 di Berlino, dove nel 1930 si diplom\u00f2 con Johannes Wolf sostenendo una tesi sull'\"Ars Nova del XIV secolo in Francia e in Italia\". Tra i suoi insegnanti ebbe Achille Philip, Alfred Cortot, Eug\u00e8ne Cools e Maurice Ravel.\nInsegnamento.\nDopo il diploma, fu assistente di Curt Sachs e di Erich Moritz von Hornbostel, al quale successe, nel 1933, alla direzione del Berliner Phonogramm-Archiv. Nell'1934 pubblic\u00f2, a Berlino, una monumentale \"Storia della Polifonia\". A partire dal 1944 intraprese lo studio del simbolismo musicale nella musica primitiva e in quella della civilt\u00e0 antiche, presso il dipartimento di etnomusicologia dell'Istituto di Musicologia di Barcellona, dove insegn\u00f2 musicologia e incontr\u00f2 la sua seconda moglie, che come lui fuggiva dal regime nazionalsocialista. A met\u00e0 degli anni Cinquanta torn\u00f2 definitivamente in Germania e nel 1955 ottenne l'abilitazione all'Universit\u00e0 di Colonia, dove insegn\u00f2 fino al 1968, per trasferirsi poi all'Universit\u00e0 di Amsterdam (1968-1970), pur continuando a partecipare a conferenze in tutto il mondo. Nel 1970 e nel 1971 tenne corsi e seminari estivi presso l'Istituto ticinese di alti studi a Lugano.\nFu introdotto in Italia, nel 1970, da Alfredo Cattabiani, in qualit\u00e0 di direttore editoriale della casa editrice Rusconi, e da El\u00e9mire Zolla, che ne ha curato alcune opere.\nOpere tradotte in italiano.\nSaggi pubblicati su \"Conoscenza Religiosa\" (Firenze, 1969-1983):"}
{"id": "5963818", "revid": "1573940", "url": "https://it.wikipedia.org/wiki?curid=5963818", "title": "Chiesa di Sant'Antonino (Borgo Val di Taro)", "text": "La chiesa di Sant'Antonino \u00e8 un luogo di culto cattolico dalle forme barocche e neoclassiche situato accanto ai resti del castello medievale in piazza XI Febbraio a Borgo Val di Taro, in provincia di Parma e diocesi di Piacenza-Bobbio.\nStoria.\nL'originario luogo di culto dedicato a sant'Antonino fu edificato a partire dal 1226 per sostituire la decentrata pieve romanica di San Giorgio; quest'ultima, fondata dai monaci colombaniani dell'abbazia di San Colombano di Bobbio, a cui apparteneva il territorio, e documentata gi\u00e0 nel 972, sorgeva all'esterno del borgo e dipendeva per diritto di patronato dai Platoni; la potente famiglia acconsent\u00ec a rinunciare ai propri privilegi in favore della chiesa di Sant'Antonino soltanto nel XVII secolo, in seguito alla scomparsa dell'antica pieve verso la fine del XVI secolo.\nNel 1606 il duca Ranuccio I Farnese concesse ai borghigiani la possibilit\u00e0 di ricostruire la piccola e fatiscente chiesa, ma i lavori furono avviati soltanto verso la met\u00e0 del XVII secolo e completati nel 1667; il nuovo tempio barocco fu solennemente consacrato dal vescovo Giuseppe Giandemaria il 25 settembre di quell'anno.\nNel 1925 la facciata fu riedificata in forme neoclassiche, su progetto dell'architetto Celli.\nTra il 2002 e il 2005 furono eseguiti importanti lavori di restauro, che interessarono il prospetto principale, le fronti longitudinali, il tetto e le superfici interne dipinte.\nDescrizione.\nLa chiesa si sviluppa su un impianto a croce latina, con una navata unica di quattro campate, sei cappelle laterali, transetto e presbiterio a pianta rettangolare.\nLa simmetrica facciata tripartita, interamente intonacata, \u00e8 preceduta da una monumentale scalinata poligonale in pietra, suddivisa in cinque rampe, di cui quella centrale affiancata da due piedistalli con statue marmoree raffiguranti leoni accovacciati. Il prospetto \u00e8 suddiviso orizzontalmente in due parti da un'alta trabeazione sostenuta dai capitelli dorici di due lesene alle estremit\u00e0 e due lesene binate ai lati dell'ampio portale centrale d'ingresso; quest'ultimo, delimitato da cornice in pietra, \u00e8 preceduto da un protiro leggermente aggettante, retto da colonne con capitelli corinzi; al centro della trabeazione si staglia l'iscrizione \"AD HONOREM S. ANTONINI M.\", su cui si innalza il frontone circolare modanato, che inquadra un bassorilievo rotondo raffigurante \"Sant'Antonino a cavallo\".\nSuperiormente nel mezzo della parte centrale si apre una trifora con pilastrini corinzi, all'interno di un'ampia arcata a tutto sesto in aggetto; ai lati lesene binate con capitelli corinzi sostengono la trabeazione, al cui centro si staglia l'iscrizione \"D.O.M. ANNO SANCTO MCMXXV PIO XI P.M.\"; a coronamento il grande frontone triangolare modanato, retto da mensoline, racchiude lo stemma di sant'Antonino in cotto. Lateralmente si sviluppa una balaustra chiusa, che si conclude alle estremit\u00e0 con i basamenti di due statue raffiguranti \"San Pietro\" e \"San Paolo\".\nI lati sono suddivisi in tre parti, corrispondenti alle cappelle laterali, da una serie di lesene con capitelli dorici, a sostegno dell'alta trabeazione, in continuit\u00e0 con la facciata; pi\u00f9 avanti aggetta il pi\u00f9 alto transetto, al cui centro si apre un'ampia finestra strombata a lunetta, uguale a quelle delle tre campate. Chiuso fra gli edifici, si innalza sul retro il campanile, con cella campanaria aperta sui quattro lati attraverso monofore ad arco a tutto sesto, coronato da una cupoletta in rame.\nIl prospetto posteriore a capanna si eleva su via Cesare Battisti, stretto tra i palazzi adiacenti; vi si aprono due alte monofore ad arco a tutto sesto delimitate da cornici in pietra e, superiormente, un rosone centrale.\nAll'interno la navata \u00e8 coperta da una volta a botte intonacata suddivisa in tre campate; ai lati si innalza una serie di alte lesene con capitelli dorici, a sostegno della trabeazione in aggetto; le tre ampie arcate affrescate a tutto sesto di ogni fianco si aprono sulle profonde cappelle laterali; in corrispondenza del transetto la crociera \u00e8 coperta da una cupola ovale su pennacchi, interamente decorata con affreschi.\nIl presbiterio, leggermente sopraelevato e coperto da una volta a botte dipinta, \u00e8 preceduto dall'arco a tutto sesto con paraste angolari a fascio. Al centro si innalza l'altare maggiore in marmo bianco di Carrara, realizzato in forme barocche da Giuseppe Castegnoli nel 1874; superiormente vi sono collocate due settecentesche sculture lignee dorate raffiguranti angeli, provenienti dall'altare dell'Addolorata del ramo destro del transetto; la struttura \u00e8 preceduta dall'altare a mensa con paliotto in marmi del XVII secolo. Sul fondo \u00e8 collocato il coro ligneo intagliato risalente al 1667.\nCappelle laterali.\nLe prime tre campate della navata sono affiancate da altrettante cappelle chiuse superiormente da volte a botte, in parte decorate con affreschi; i due pi\u00f9 alti e profondi rami del transetto ospitano altre due cappelle, con analoga copertura; gli altari sono contraddistinti dalle monumentali ancone barocche, ricche di decorazioni.\nLato destro.\nA destra, oltre la prima campata con cappella contenente un confessionale, si aprono le successive cappelle dedicate a sant'Antonio da Padova, al Sacro Cuore e, in corrispondenza del transetto, alla Madonna del Carmine.\nLa terza in origine apparteneva in giuspatronato alla Comunit\u00e0 di Borgo Val di Taro. Al centro \u00e8 collocato l'altare marmoreo barocco detto \"di san Carlo Borromeo\", decorato con gli stemmi del Comune; al suo interno sono conservate le spoglie di sant'Antonino martire, come attestato anche dall'epigrafe \"Corpus S. Antonini Martyris hic quiescit\" (\"Il corpo di Sant'Antonino martire riposa qui\"); in realt\u00e0 il corpo ivi tumulato non appartiene al santo di Piacenza, sepolto nella basilica della citt\u00e0, ma, secondo alcuni studiosi, a un santo omonimo proveniente dalle catacombe di Roma, che fu inviato dal papa Clemente IX nel 1667, in occasione della consacrazione della nuova chiesa, su richiesta del governatore di Piacenza Giulio Platoni. Una nicchia sulla parete destra ospita una statua lignea dipinta raffigurante \"San Carlo Borromeo\", risalente al XVIII secolo.\nLa cappella del transetto ospita all'interno di ricche cornici due dipinti seicenteschi raffiguranti l\"'Annunciazione\", dipinta da Alessandro Gherardini, e la \"Madonna col Bambino e Santi\", realizzata da un allievo di Giovanni Lanfranco.\nLato sinistro.\nA sinistra, oltre la prima campata con cappella contenente un confessionale, si aprono le successive cappelle dedicate ai santi Anna e Gioacchino, a san Giuseppe e, in corrispondenza del transetto, al Crocifisso.\nLa prima cappella ospita tre pregevoli dipinti, raffiguranti la \"Caduta di San Paolo\", dipinta da Francesco Merano nel 1644 e proveniente dal monastero di San Paolo, \"San Ludovico di Francia\", realizzato da Antonio Gemmi nel 1836 e donato dalla duchessa Maria Luigia, e \"San Francesco\", eseguito da Massimo Pettenati nel 1872 su copia di un originale di Guido Reni.\nLa terza cappella in origine apparteneva in giuspatronato alla famiglia Boveri; al centro si innalza dietro all'altare della reposizione l'ancona settecentesca in marmi policromi su colonne con capiteli corinzi, coronata da un frontone spezzato ornato con statue di putti, ghirlande e, nel mezzo, lo stemma nobiliare della casata; la pala raffigura \"San Giuseppe sul letto di morte\", dipinta da Angelo Bertinelli.\nA fianco si eleva il pulpito ligneo donato dalla famiglia Celi nella seconda met\u00e0 del XVII secolo; sviluppato su pianta poligonale, \u00e8 decorato con altorilievi raffiguranti la \"Vergine\", \"San Carlo Borromeo\", \"Sant'Antonino\", \"San Paolo\" e un \"Santo domenicano\".\nLa cappella del transetto ospita il monumentale altare con ancona lignea dorata e riccamente intagliata, realizzata da Lorenzo Aili nel 1676; la struttura si innalza su due colonne coronate da capitelli corinzi, affiancate dalle sculture di due angeli, a sostegno dell'alto frontone decorato; all'interno si staglia, tra due statue dorate raffiguranti l\"'Addolorata\" e \"San Giovanni Evangelista\", un crocifisso ligneo quattrocentesco. Sulla sinistra \u00e8 appeso all'interno di una ricca cornice dorata un olio rappresentante \"Sant'Antonino a cavallo\", dipinto da Cesare Beseghi nel 1844 e donato dalla duchessa Maria Luigia.\nOrgano.\nSopra all'ingresso della chiesa \u00e8 posizionato, all'interno di una cantoria lignea barocca, un grande organo da 1800 canne, realizzato nel 1795 dalla ditta Serassi, decorato sul frontone dorato e intagliato con lo stemma del Comune di Borgo Val di Taro; lo strumento fu interamente restaurato nel 1977."}
{"id": "5963822", "revid": "124123", "url": "https://it.wikipedia.org/wiki?curid=5963822", "title": "Lorenzo Cecconi", "text": "Biografia.\nLorenzo Cecconi era figlio di un restauratore di dipinti. Ha studiato a Roma all'Accademia di San Luca, sotto la guida di Aurelio Tiratelli. Dipinge, a olio e ad acquerello, paesaggi e figure agresti, come le \"Lavandaie di Ceccano\", quadro che \u00e8 esposto alla Societ\u00e0 Amatori e Cultori a Roma, nel 1886. Predilige la gamma tonale dei verdi e dei grigi, per rappresentare l'effetto luce, un po' malinconico, della pioggia e del cielo coperto. Tra le sue opere: \"Pineta di Ostia\" e \"Raccolta delle canne\".\n1890: alla Mostra internazionale della Citt\u00e0 di Roma alcune opere di Lorenzo Cecconi, tra cui \"Verso sera\" (dipinto che \u00e8 considerato il suo capolavoro) e \"Di ritorno dal paese\", sono notate da Giovanni Costa (detto Nino). Il re Umberto I acquista un suo dipinto. 1900: i suoi paesaggi \"Il torrente\" e \"Pioggia autunnale\" sono esposti alla Triennale di Milano. 1901: alla mostra romana della Associazione \"In arte libertas\" \u00e8 esposto il suo dipinto \"Tra il s\u00ec ed il no\". 1902: \u00e8 esposto \"L'addio\". 1904: Cecconi entra nel sodalizio dei XXV della campagna romana, con il soprannome \"Gallinaccio\", poi modificato in \"Pollo d'India\" dopo il suo viaggio in India. Da questo lungo soggiorno, compiuto per eseguire restauri, Lorenzo Cecconi riporta studi di gusto orientaleggiante che espone alla Mostra Coloniale del 1934. \nHa partecipato inoltre a mostre a Palermo, a Napoli, a Berlino, a Vienna, a Barcellona e a Chicago. Ha vinto due volte il premio di paesaggio \"Werstappen\", offerto dalla Accademia di San Luca."}
{"id": "5963834", "revid": "124123", "url": "https://it.wikipedia.org/wiki?curid=5963834", "title": "Adolphe-F\u00e9lix Cals", "text": "Biografia.\nAdolphe-F\u00e9lix Cals nacque in una famiglia assai modesta e non priva di molte difficolt\u00e0. Anche l'ambiente in cui viveva non era dei pi\u00f9 tranquilli. Adolphe si\nrifugi\u00f2 allora nel disegno e nella pittura sin da giovanissimo. La fragilit\u00e0 della sua salute, inoltre, indusse i genitori ad evitargli lavori pesanti. Cos\u00ec, considerando anche le sue inclinazioni, essi lo mandarono a scuola di disegno presso l'incisore Anselin, e, alla morte di questi, lo fecero entrare nello Studio di Ponce, e infine in quello di Bosq, che gli insegn\u00f2 l'incisione a bulino.\nPertanto, solo nel 1828, quando fu ammesso nell'atelier di L\u00e9on Cogniet, Cals cominci\u00f2 a dipingere. Cogniet, da convinto artista accademico e neoclassico non vedeva di buon occhio la nascente tendenza pittorica che si sarebbe chiamata Impressionismo ed era spesso in forte tensione con coloro che iniziavano a praticarla. Cals fu infastidito da questo clima polemico e rimase poco tempo nell'atelier. Quanto gli bastava per imparare i fondamenti tecnici della pittura; poi lasci\u00f2 Cogniet e si mise a lavorare da solo.\nDal 1835 inizi\u00f2 ad esporre con regolarit\u00e0 al \"Salon\", portando ritratti e paesaggi. Dopo diversi anni, nel 1860, il mercante d'arte di \"rue Laffitte\", Pierre\u2013Firmin Martin, detto \u00ab le p\u00e8re Martin \u00bb, apprezz\u00f2 i suoi quadri. Cominci\u00f2 cos\u00ec per Cals un periodo del tutto nuovo e felice: Martin gli fece vendere alcuni lavori e gli present\u00f2 il conte Armand Doria. Quest'ultimo invit\u00f2 Cals nel suo castello di Orrouy, ed egli, fra il 1869 e il 1870, dipinse diversi paesaggi e diversi interni, molti studi di donna e vari ritratti che furono acquistati dagli amici del conte. Per riconoscenza Cals realizz\u00f2 allora dei ritratti di Martin e di sua moglie che oggi si trovano a Honfleur, nel Museo Eug\u00e8ne Boudin.\nNel medesimo tempo, 1863, espose al \"Salon dei Rifiutati\", a fianco di Monet, Degas, Pissarro. Influenzato dallo stile di Jean-Baptiste Camille Corot e di Johan Barthold Jongkind, Cals lavor\u00f2 con tinte pi\u00f9 neutre, appena velate di grigio, meno brillanti, avvicinandosi cos\u00ec ancor pi\u00f9 agli impressionisti, ma senza tuttavia adottare la loro tecnica, come fece notare Victor Jannesson nel suo lavoro su Cals scritto nel 1913 (vedi Bibliografia).\nDal 1871 visse fra Parigi e Honfleur (famosa localit\u00e0 sull'estuario della Senna meta di molti artisti), finch\u00e9 nel 1873 si decise a trasferirsi in quella cittadina normanna, affacciata sul mare, dove risiedevano molti altri pittori. Amico di Jongking e di Eug\u00e8ne Boudin, Cals frequent\u00f2 spesso gli artisti in pensione della fattoria di Saint-Sim\u00e9on e dipinse persino dal vero la stessa fattoria.\nStabilitosi dunque a Honfleur con sua figlia, durante gli ultimi dieci anni della sua vita Cals ritrasse allora il porto di Honfleur, il suo mare e i mestieri del mare: una pittura seria, forte e molto umana. Dai suoi ritratti, di una sensibilit\u00e0 estrema, l'anima del soggetto traspare in ogni sua sfumatura.\nDipinse molto anche a Montmartre dove ebbe un atelier dal 1845 al 1859. Quando espose al Salon del 1853 abitava al n\u00ba 6bis di \"rue Saint-Jean\", e anche dopo il suo trasferimento a Honfleur mantenne il suo appartamento in \"boulevard de Rochechouart\" a Parigi.\nMonet lo invit\u00f2 a partecipare alla prima mostra degli impressionisti nel 1874, poi ancora nel 1876, fino al 1881. Cals era il pi\u00f9 vecchio di quella nuova generazioni di artisti, alcuni dei quali lo consideravano da qualche decennio come uno dei precursori dell'impressionismo, anche per la sua tecnica di trattare la luce per mezzo di piccole pennellate.\nCals mor\u00ec a settant'anni nella sua casa di Honfleur, nell'autunno del 1880.\nOpere.\nElenco parziale delle opere presenti in collezioni pubbliche."}
{"id": "5963836", "revid": "61051", "url": "https://it.wikipedia.org/wiki?curid=5963836", "title": "Selve Automobilwerke AG", "text": ""}
{"id": "5963839", "revid": "122873737", "url": "https://it.wikipedia.org/wiki?curid=5963839", "title": "Brav\u00eco delle Botti", "text": "Il Brav\u00eco delle Botti \u00e8 la sfida che si disputa ogni anno a Montepulciano tra le 8 contrade di Montepulciano (\"Cagnano\", \"Collazzi\", \"Gracciano\", \"Le Coste\", \"Poggiolo\", \"San Donato\", \"Talosa\", \"Voltaia\"), l'ultima domenica di agosto in onore del santo patrono, Giovanni Battista\nEtimologia.\nLa parola \"brav\u00eco\" deriva dal latino tardo \"brav\u012bum\" e si riferisce al premio assegnato alla contrada vincitrice, consistente in un panno dipinto recante l'immagine del patrono della citt\u00e0.\nStoria.\nIl Brav\u00eco trae le sue origini nel XIV secolo e originariamente, cos\u00ec come il pi\u00f9 noto Palio di Siena, era corso con i cavalli. In seguito, verso la fine del XVII secolo, venne soppresso per motivi di ordine pubblico.\nLa versione attuale risale al 1974 quando un parroco, Don Marcello Del Balio, ebbe l'originale idea di trasformare l'antica corsa di cavalli con la corsa delle botti.\nNel 1993 si \u00e8 svolto oltre al Brav\u00eco \"normale\", un Brav\u00eco \"straordinario\", dedicato a Telethon.\nSvolgimento.\nLa corsa si svolge lungo le vie principali della citt\u00e0: due uomini detti \"spingitori\" (solitamente atleti, in molti casi maratoneti) spingono una botte del peso di 80\u00a0kg per il percorso, lungo circa 1700 metri. La partenza \u00e8 presso la Colonna del Marzocco, mentre l'arrivo \u00e8 situato in \"Piazza Grande\", sul sagrato del Duomo di Montepulciano.\nLa mattina della festa, le contrade si riuniscono in \"Piazza Grande\" per assistere all'estrazione dell'ordine di partenza e di sfilata. Alla partenza infatti le botti sono sistemate su due file (parallele) di quattro. Seguono la \"Sbandierata\" e la \"Marchiatura a fuoco delle Botti\".\nAlle ore 12 si svolge la Santa Messa, durante la quale il vescovo impartisce la benedizione alle contrade, agli spingitori e alle botti.\nDopo il pranzo in contrada, verso le 15.30 comincia il \"Corteo Storico\" lungo le vie cittadine: un insieme di colori con personaggi in costume d'epoca, tamburini e sbandieratori.\nAlle 19 sono i rintocchi della campana della torre del Palazzo comunale a dare il via alla corsa. Inizia la gara tra l'entusiasmo dei Poliziani che incoraggiano gli spingitori della propria contrada lungo le faticose salite della citt\u00e0.\nDopo la verifica, da parte dei giudici di gara, della regolarit\u00e0 della corsa, viene consegnato il Brav\u00eco alla contrada che per prima \u00e8 arrivata sul sagrato del Duomo.\nIniziano poi grandi festeggiamenti nella contrada vincitrice. Dopo la cena i contradaioli vittoriosi portano in corteo, sia nel centro storico che nelle altre contrade, il Brav\u00eco appena vinto."}
{"id": "5963843", "revid": "1008732", "url": "https://it.wikipedia.org/wiki?curid=5963843", "title": "Giant GRB Ring", "text": "Il Giant GRB Ring (in italiano traducibile: \"Anello gigante di lampi di raggi gamma\") \u00e8 una enorme struttura di galassie che si estende per una lunghezza complessiva di 5,6 miliardi di anni luce.\nLa sua scoperta \u00e8 stata annunciata nell'agosto 2015 da un gruppo di astronomi ungheresi e americani, alcuni dei quali comunicarono nel 2013 la scoperta della pi\u00f9 grande struttura mai individuata nell'Universo osservabile, la Great Gamma-Ray Burst Wall (o NQ2-NQ4 GRB overdensity) talora denominata, impropriamente, \"Grande muraglia di Ercole-Corona Boreale\", delle dimensioni di circa 10 miliardi di anni luce.\nSia il Giant GRB Ring che la Great Gamma-Ray Burst Wall sono state individuate attraverso la mappatura di lampi gamma verificatisi in zone remote dell'universo, mediante strumenti situati a terra e satelliti in orbita e che sono elencati nel Gamma Ray Burst Online Index, un catalogo che raccoglie i lampi gamma registrati.\nIn tal modo sono stati individuati 9 lampi gamma situati ad una distanza dalla Terra (tra 2672 e 2866 megaparsec) e redshift (0,785 &lt; z &lt; 0,859) piuttosto simili. Tale gruppo di lampi gamma, a cui corrispondono altrettante galassie, formano nell'insieme una struttura circolare del diametro di 36\u00b0, che equivale ad una estensione di 5,6 miliardi di anni luce.\nLe analisi statistiche effettuate hanno portato alla conclusione che tale configurazione ha molte probabilit\u00e0 di essere reale in quanto vi \u00e8 una sola probabilit\u00e0 su 20.000 che la distribuzione circolare sia frutto del caso.\nOvviamente la scoperta del Giant GRB Ring, come del Great Gamma-Ray Burst Wall, pone dei problemi su come spiegare l'esistenza di strutture di tali dimensioni, nell'universo a grande scala, che eccedono il limite teorico di 1,2 miliardi di anni luce, in quanto contraddicono il principio cosmologico che vuole, a tali grandezze, che l'Universo sia omogeneo e isotropico.\nIn alternativa ad una struttura vera e propria circolare, potrebbe trattarsi della proiezione di una sfera dove i lampi gamma si sono succeduti ad un intervallo di circa 250 milioni di anni.\n\u00c8 stata infine calcolata la massa totale Giant GRB Ring che \u00e8 stimata in 1017 - 1018 masse solari nel caso di una struttura ad anello, e di 1018 - 1019 masse solari nel caso di una sfera.\nEvidentemente saranno necessari ulteriori studi per chiarire la natura di queste strutture, di cui esistono altri esempi, come lo Huge-LQG di 4 miliardi di anni luce, lo U1.11 di 2,5 miliardi di anni luce, il Clowes-Campusano LQG di 2 miliardi di anni luce e lo stesso Sloan Great Wall di 1,37 miliardi di anni luce."}
{"id": "5963845", "revid": "406204", "url": "https://it.wikipedia.org/wiki?curid=5963845", "title": "Bruscello Poliziano", "text": "Il Bruscello Poliziano \u00e8 una manifestazione teatrale che si svolge dal 1939 ogni anno a Montepulciano nel mese di agosto, sul Sagrato della cattedrale di Santa Maria Assunta, in Piazza Grande.\nDescrizione.\nIl \"bruscello\" \u00e8 una forma di teatro popolare e contadino, tipicamente toscano, recitato e cantato da attori non professionisti. \u00c8 una rappresentazione, a volte epico-drammatica, a volte farsesca, di episodi della vita di tutti i giorni, creati da immaginazioni popolari o da fatti realmente accaduti, tratti della storia o della letteratura. La parola \"bruscello\" deriva da \"arboscello\", \"broscello\", \"bruscello\".\nIl tema della manifestazione, che mescola canto e recita, varia di anno in anno. Soggetti, testi e sceneggiatura si devono tutti alla creativa spontaneit\u00e0 dei \"bruscellanti\", una compagnia che pratica questo genere per amor di tradizione e diletto."}
{"id": "5963855", "revid": "729019", "url": "https://it.wikipedia.org/wiki?curid=5963855", "title": "Stazione di Barbusi (FMS)", "text": "La stazione di Barbusi delle Ferrovie Meridionali Sarde era una fermata ferroviaria a servizio dell'omonima frazione del comune di Carbonia, situata lungo la dismessa linea San Giovanni Suergiu-Iglesias.\nStoria.\nLe origini della fermata risalgono agli anni venti del Novecento, nell'ambito della fase di costruzione di una rete ferroviaria a scartamento ridotto per il Sulcis-Iglesiente portata avanti per conto della Ferrovie Meridionali Sarde. I lavori di costruzione della linea e della fermata furono eseguiti tra il 1923 ed il 1926, ed entrambe furono inaugurate il 13 maggio 1926, con l'avvio del servizio ferroviario il successivo 23 maggio. L'impianto serv\u00ec principalmente la frazione di Barbusi, posta alcune centinaia di metri pi\u00f9 a est, sebbene parte del traffico locale si dirott\u00f2 in seguito verso la omonima stazione delle FS, in funzione dal 1956.\nL'attivit\u00e0 nella fermata fu comunque espletata anche nei lustri successivi sino al 1\u00ba settembre 1974, data di cessazione del servizio ferroviario sull'intera rete FMS. L'impianto fu quindi dismesso ed in seguito disarmato, mentre i fabbricati vennero abbandonati.\nStrutture e impianti.\nDal 1974 la fermata di Barbusi non \u00e8 pi\u00f9 attiva e l'infrastruttura ferroviaria \u00e8 stata smantellata negli anni successivi. Lo scalo fu costruito a valle dell'abitato omonimo a ridosso del corso del rio Flumentepido, ed \u00e8 posto a breve distanza dal tracciato della ferrovia Villamassargia-Carbonia.\nDurante gli anni di attivit\u00e0 la fermata a livello infrastrutturale era dotata del singolo binario di corsa a scartamento da 950 mm, affiancato da un fabbricato viaggiatori. Questo edificio, l'unico rimasto dello scalo bench\u00e9 in stato di degrado, presenta le caratteristiche dei fabbricati degli scali minori aperti con la ferrovia, aventi estensione su due piani con tetto a falde, pianta rettangolare, e due ingressi sui lati maggiori. In origine era posto anche un ulteriore fabbricato per le ritirate, poi demolito dopo la chiusura della ferrovia, mentre \u00e8 ancora presente nell'area dell'impianto il rifornitore idrico. Tale infrastruttura \u00e8 composta da una cisterna metallica posta in cima ad una costruzione in muratura sorretta da quattro pilastri.\nLa direzione del movimento avveniva in loco.\nMovimento.\nLa fermata fu chiusa al servizio ferroviario il 1\u00ba settembre 1974, sino a quel momento era servita dai treni viaggiatori delle FMS.\nServizi.\nL'impianto era dotato di servizi igienici."}
{"id": "5963867", "revid": "481666", "url": "https://it.wikipedia.org/wiki?curid=5963867", "title": "Ralph Cedar", "text": ""}
{"id": "5963868", "revid": "1354930", "url": "https://it.wikipedia.org/wiki?curid=5963868", "title": "Partecipanti al Giro d'Italia 1997", "text": "Elenco dei partecipanti al Giro d'Italia 1997.\nIl Giro d'Italia 1997 fu l'ottantesima edizione della corsa. Alla competizione presero parte 18 squadre, ciascuna delle quali composta da dieci corridori, per un totale di 180 ciclisti. La corsa part\u00ec il 17 maggio da Venezia e termin\u00f2 l'8 giugno a Milano; in quest'ultima localit\u00e0 portarono a termine la competizione 110 corridori. \nCorridori per nazione.\nLe nazionalit\u00e0 rappresentate nella manifestazione sono 16; in tabella il numero dei ciclisti suddivisi per la propria nazione di appartenenza:"}
{"id": "5963870", "revid": "2021626", "url": "https://it.wikipedia.org/wiki?curid=5963870", "title": "Fantasport", "text": "I fantasport sono giochi in cui i partecipanti sono tenuti a creare delle formazioni sportive virtuali, scegliendo in un parco di sportivi professionisti reali. Una volta creata la formazione - o squadra - i partecipanti si sfidano a vicenda, conquistando dei punti a seconda delle prestazioni degli atleti scelti durante eventi sportivi reali. I fantasport possono essere giocati praticamente su qualsiasi sport reale, che sia di gruppo o individuale: calcio, football americano, baseball, basket, ciclismo, hockey, boxe, motociclismo e via dicendo.\nSecondo questa accezione, il \"fantacalcio\", popolare gioco italiano, rientra pienamente all'interno dei fantasport. La fama di questa tipologia di giochi si deve soprattutto alla sua versione online, esplosa inizialmente negli USA, e che dal 2015 sta prendendo piede anche in Europa. Bisogna specificare che il successo dei fantasport online \u00e8 stato dovuto soprattutto alla loro forma giornaliera, che prende il nome di \"daily fantasy sport\" (dall'inglese daily, che vuol dire appunto giornaliero). In questa versione del gioco gli utenti sono chiamati ad affrontarsi in competizioni giornaliere, in cui si ha quindi la possibilit\u00e0 di creare una squadra, iscriversi ad un contest e vincere dei premi durante la stessa giornata, o al limite nell'arco di pochissimi giorni. L'aggettivo \"daily\" serve a differenziare la forma pi\u00f9 classica di fantasy sport, dove i giocatori sono costretti a scegliere una rosa di giocatori all'inizio di una stagione sportiva, per poi schierarli di volta in volta durante tutti i match dell'anno.\nL'avvento dei fantasy sport online ha anche permesso la realizzazione di contest con premi milionari. Dal 2016 i fantasport online sono stati legalizzati anche in Italia, presentando un nuovo prodotto nel mondo del gioco d'azzardo."}
{"id": "5963871", "revid": "144796", "url": "https://it.wikipedia.org/wiki?curid=5963871", "title": "Pauline F\u00e9licit\u00e9 de Mailly", "text": "Biografia.\nEra la seconda figlia di Louis III de Mailly-Nesle, marchese de Nesle e de Mailly, principe d'Orange, e di sua moglie, Armande F\u00e9lice de La Porte Mazarin. La madre era figlia di Paul Jules de La Porte, duca Mazzarino e de La Meilleraye, figlio della celebre avventuriera, Ortensia Mancini e nipote del cardinale Mazzarino.\nPauline F\u00e9licit\u00e9 aveva anche una sorellastra minore, Henriette de Bourbon (1725-1780), Mademoiselle de Verneuil, nata dalla relazione della madre con il duca di Borbone, il primo ministro di Luigi XV (1723-1726).\nNella sua giovent\u00f9, Pauline F\u00e9licit\u00e9 era conosciuta come \"Mademoiselle de Nesle\".\nAmante di Luigi XV.\nNel 1738, Pauline ha scritto a sua sorella maggiore, la madame de Mailly, amante ufficiale del re, chiedendo di essere invitata a corte. Ricevette l'invito, e durante la sua permanenza sedusse il re, che si innamor\u00f2 appassionatamente di lei.\nMademoiselle de Nesle poi \u00e8 diventata la seconda amante ufficiale di Luigi XV, anche se la sorella ha mantenuto la posizione di ma\u00eetresse en titre. Il re la copr\u00ec di doni, il pi\u00f9 grande \u00e8 il castello di Choisy-le-Roi. Per fornirla di uno status adeguato a corte, il re organizz\u00f2 il suo matrimonio. Il 28 settembre 1739, spos\u00f2 Jean Baptiste F\u00e9lix Hubert de Vintimille, conte di Vintimille e marchese di Luc. La nuova contessa di Vintimille rimase presto incinta, si presume del re.\nMorte.\nVenne descritta come pi\u00f9 alta e spiritosa della sorella maggiore. A causa della sua sete di denaro e della sua influenza politica, fu rapidamente odiata dal popolo e dalla corte.\nIl suo periodo come amante reale dur\u00f2 poco; mor\u00ec ochi giorni dopo aver dato alla luce il presunto figlio del re nel 1741. Il suo cadavere fu esposto nella citt\u00e0 di Versailles, ma durante la notte le guardie lasciarono la stanza, dove si svolgeva la veglia, per andare a bere e una folla irruppe, mutilando il cadavere della \"puttana del re\".\nSia il re sia la sorella maggiore, rimasero profondamente sconvolti per la sua morte, e si dice che Madame de Mailly cominci\u00f2 a lavare i piedi dei poveri in segno di rimorso.\nIl figlio del re e di madame de Vintimille \u00e8 stato chiamato Charles Emmanuel Marie Magdelon e ricevette i titoli del padre legale, marchese di Luc, di Arcs, di Castelnau-de-Guers e di Savigny-sur-Orge, conte de Vintimille e di Marsiglia, barone d'Ollioules, di Vins e di Sanary, signore di Roquefeuil e di Seilhon. Per la somiglianza al presunto padre naturale, fu chiamato \"Demi-Louis\", il \"piccolo Louis\". Fu allevato dalla famiglia del padre legale de Vintimille. Il re si prese cura dei suoi bisogni, ma non gli ha mai prestato molta attenzione. Pi\u00f9 tardi, Madame de Pompadour volle far sposare la figlia con lui, ma il re si oppose.\nGli eredi.\nCharles Emmanuel Marie Magdelon de Vintimille, marchese du Luc, ufficialmente figlio del marchese Jean Baptiste Hubert F\u00e9lix de Vintimille du Luc, e la moglie di quest'ultimo, Pauline F\u00e9licit\u00e9 de Mailly. Nato a Versailles, 2 settembre 1741, dal 1780 maresciallo di campo, mor\u00ec a Fontainebleau il 14 febbraio 1814.\nCharles sposa nel 1764 Adelaide de Castellane (1746-1770), figlia di Gaspard, marchese de Castellane, visconte di Esparron, maresciallo di campo del re, cavaliere di St. Louis, e Ren\u00e9e Fournier. Ha tre figli:\nCon Charles Emmanuel de Vintimille si estingue la linea maschile della famiglia de Vintimille du Luc. Il figlio Charles Felix, aveva combattuto nell'esercito di emigranti, esiliati dalla Rivoluzione, e poi in quello del Regno di Napoli, morto prima del padre senza discendenza maschile."}
{"id": "5963874", "revid": "481666", "url": "https://it.wikipedia.org/wiki?curid=5963874", "title": "Off His Trolley", "text": ""}
{"id": "5963889", "revid": "126257", "url": "https://it.wikipedia.org/wiki?curid=5963889", "title": "Oleksandr Zin\u010denko", "text": "Caratteristiche tecniche.\nDotato di una buona tecnica individuale, velocit\u00e0 e duttilit\u00e0, nasce calcisticamente come ala ma nel corso degli anni, ha arretrato il suo raggio d'azione fino ad occupare stabilmente il ruolo di terzino sinistro, sua posizione tipica nel Manchester City. Il commissario tecnico della nazionale Ucraina Andrij \u0160ev\u010denko lo ha shierato come centrocampista, quinto in difesa, trequartista tra le linee e l\u2019attaccante aggiunto, a seconda dei momenti e dell\u2019inerzia delle partite.\nCarriera.\nClub.\nCresciuto calcisticamente per dieci anni nelle giovanili dello Shakhtar Donetsk, nel 2014 passa ai russi dell'Ufa.\nIl 4 luglio 2016 viene ingaggiato dal Manchester City, con cui firma un contratto quinquennale. Il 26 agosto seguente si trasferisce in prestito al PSV Eindhoven.\nA fine prestito fa ritorno a Manchester. Il 9 gennaio 2019 segna la sua prima rete in maglia \"Citizens\" in Coppa di Lega inglese nella partita vinta 9-0 in casa contro il .\nIl 29 maggio 2021 gioca, da titolare, la sua prima finale di Champions League; il match vede tuttavia la sconfitta del Manchester City contro il Chelsea.\nNazionale.\nDopo aver fatto tutta la trafila delle nazionali giovanili ucraine, il 12 ottobre 2015 esordisce in nazionale maggiore, subentrando a Ruslan Rotan' all 87' contro la Spagna; questa convocazione era dovuta al fatto che nel mentre la aveva tentato di naturalizzarlo, e facendolo giocare questa partita ci\u00f2 non era pi\u00f9 possibile. Il 29 maggio 2016, in un'amichevole contro la Romania, segna il suo primo gol in Nazionale, diventando il pi\u00f9 giovane marcatore della selezione ucraina a 19 anni e 165 giorni, battendo il precedente record di Andrij \u0160ev\u010denko.\nViene convocato per gli Europei del 2016 in Francia, dove viene impiegato in tutti e tre i match della fase a gironi.\nIl 24 marzo 2021 indossa la fascia di capitano nella partita di Qualificazioni al campionato mondiale 2022 contro la Francia diventando a 24 anni e 98 giorni il pi\u00f9 giovane di sempre della selezione ucraina.\nPochi mesi dopo viene convocato per gli europei.\nStatistiche.\nPresenze e reti nei club.\n\"Statistiche aggiornate al 3 luglio 2021.\""}
{"id": "5963890", "revid": "729019", "url": "https://it.wikipedia.org/wiki?curid=5963890", "title": "Gujarati (Unicode)", "text": "Gujarati \u00e8 un blocco Unicode. \u00c8 costituito dagli 85 caratteri compresi nell'intervallo U+0A80-U+0AFF.\nComprende i simboli dell'alfasillabario gujarati utilizzato per la lingua gujarati."}
{"id": "5963896", "revid": "1543377", "url": "https://it.wikipedia.org/wiki?curid=5963896", "title": "Ecoregione marina", "text": "Le ecoregioni marine sono ecoregioni (regioni ecologiche) degli oceani e mari identificati e definiti sulla base delle caratteristiche biogeografiche. Le ecoregioni marine non comprendono le terre emerse, anche quando queste sono masse insulari con una superficie relativamente ridotta rispetto all'acqua circostante, come nel caso delle ecoregioni terrestri dell'Oceania.\nIntroduzione.\nUna definizione pi\u00f9 completa descrive le ecoregioni come \u201c\"aree con una composizione delle specie relativamente omogenea, chiaramente distinguibili da quelle adiacenti\"\u201d dominate da \u201c\"un ridotto numero di ecosistemi e/o una forma distinta di organizzazione delle caratteristiche oceanografiche o topografiche\"\u201d. Ecologicamente, \u201c\"sono unit\u00e0 fortemente coese, sufficientemente ampie da comprendere al loro interno i processi ecologici o vitali per la maggior parte delle specie sedentarie\".\u201d\nEcoregioni marine del mondo.\nIl sistema globale di classificazione delle ecoregioni marine del mondo (\"Marine Ecoregions of the World\u2014MEOW\") \u00e8 stato messo a punto da un gruppo internazionale di ricercatori, che comprendeva le principali organizzazioni di conservazione, istituzioni accademiche e organizzazioni intergovernative. Il file di overlay con le ecoregioni \u00e8 disponibile per il download come file ArcGIS Shapefile.\nIl sistema ha una forte base biogeografica, ma \u00e8 stato concepito per supportare le azioni di conservazione per gli ecosistemi marini.\nSuddivisioni.\nLe ecoregioni marine sono state raggruppate in due livelli: Regni e Provincie. Si ha quindi una organizzazione di questo tipo:\nQuesto schema del WWF/Nature Conservancy attualmente copre solo le aree costiere e della piattaforma continentale; le ecoregioni degli oceani profondi non sono ancora state prese in considerazione.\nRegni marini.\nI regni marini (\"realms\" nella definizione originaria), costituiscono la suddivisione di livello pi\u00f9 alto delle ecoregioni marine. Possono essere considerati equivalenti alle ecozone terrestri. Sono definiti come \"grandi aree di costa oceanica, bentonica a pelagica, al cui interno le biota sono coerenti al livello tassonomico pi\u00f9 elevato. I regni marini hanno degli elevati livelli di endemismo, con taxa unici a livello di genere e famiglia.\"\nSono stati individuati 12 regni marini:\nProvince marine.\nCiascun regno marino \u00e8 suddiviso in province marine, che costituiscono pertanto l'aggregazione di secondo livello delle ecoregioni marine. Le provincie vengono definite come, \"grandi aree definite dalla presenza di biota distinti che hanno almeno una certa coesione rispetto al periodo di evoluzione. Le province hanno un certo livello di endemismo, principalmente a livello di specie. Sebbene l'isolamento storico ha avuto un ruolo, molte di queste biota si sono formate a causa di caratteristiche abiotiche distintive che hanno circoscritto i loro confini. Queste possono includere caratteristiche geomorfologiche (isole isolate o mari semichiusi); caratteristiche idrografiche (correnti, correnti di risalita, dinamiche dei ghiacci); o influenze geochimiche (elementi nutrienti e salinit\u00e0).\"\nSono state individuate 62 provincie marine:\nEcoregioni.\nLa classificazione delle ecoregioni marine del mondo ha portato ad individuare 232 ecoregioni.\nAltre classificazioni delle ecoregioni marine.\nAltre classificazioni delle ecoregioni marine o di aree simili sono state ampiamente sviluppate a livello nazionale e regionale e in alcuni casi anche a livello planetario.\nOgnuno di questi sistemi, insieme a un certo numero di classificazioni biogeografiche in uso regionalmente, \u00e8 stato usato per definire il sistema MEOW. La lista del WWF Global 200 identifica inoltre un certo numero di habitat principali che corrispondono ai biomi terrestri: polare, piattaforme continentali e mari temperati, zone di risalita temperate, zone di risalita tropicali, zone coralline tropicali, zone pelagiche, zone abissali, e zone adopelagiche (fosse oceaniche).\nUna delle prime classificazioni complete \u00e8 stata quella delle 53 province costiere di Briggs nel 1974. Il sistema dei 64 grandi ecosistemi marini ha una copertura quasi planetaria su base biogeografica. \nIl World Wildlife Fund\u2014WWF ha identificato 43 ecoregioni marine prioritarie, nell'ambito della lista Global 200."}
{"id": "5963898", "revid": "121686542", "url": "https://it.wikipedia.org/wiki?curid=5963898", "title": "Giuseppe Feyles", "text": "Biografia.\nDopo una laurea in Filosofia, intraprende una carriera come professore di liceo, per poi entrare in RAI nel 1984 in qualit\u00e0 di autore televisivo e regista. Negli anni ottanta collabora con la casa cinematografica Cristaldifilm.\nNel 1991 entra in Fininvest, ricoprendo il ruolo di produttore esecutivo di numerose trasmissioni, tra le quali \"Sgarbi quotidiani\", \"Scene da un matrimonio\", i programmi di Alberto Castagna \"Sar\u00e0 vero?\", \"Complotto di famiglia\", \"Casa Castagna\", \"Fornelli d'Italia\", \"C'era una volta la fattoria\" e \"Gentes\".\nDopo diversi anni di attivit\u00e0 in azienda, diventa direttore di Rete 4 il 1\u00ba gennaio 2007, ruolo che manterr\u00e0 fino al 2 novembre 2014; durante la sua direzione nascono \"Quarto grado\" e \"Quinta colonna\", talk show di successo di prima serata, e vanno in onda serie TV come \"Downton Abbey\". Contestualmente riceve anche l'incarico di direttore del canale digitale Iris, cui si \u00e8 affiancato a partire dal 2013 anche \"TOP Crime\".\nLasciata la direzione della terza rete Mediaset in mano a Sebastiano Lombardi e dei canali digitali a Marco Costa, gli viene affidata la funzione di \"Coordinatore produzioni intrattenimento Roma\"."}
{"id": "5963902", "revid": "144796", "url": "https://it.wikipedia.org/wiki?curid=5963902", "title": "Diane Ad\u00e9la\u00efde de Mailly", "text": "Biografia.\nEra la terza figlia di Louis III de Mailly-Nesle, marchese de Nesle e de Mailly, principe d'Orange, e di sua moglie, Armande F\u00e9lice de La Porte Mazarin. La madre era figlia di Paul Jules de La Porte, duca Mazzarino e de La Meilleraye, figlio della celebre avventuriera, Ortensia Mancini e nipote del cardinale Mazzarino.\nDiane Ad\u00e9la\u00efde aveva anche una sorellastra minore, Henriette de Bourbon (1725-1780), Mademoiselle de Verneuil, nata dalla relazione della madre con il duca di Borbone, il primo ministro di Luigi XV (1723-1726).\nNella sua giovent\u00f9, Diane Ad\u00e9la\u00efde era conosciuta come \"Mademoiselle de Montcavrel\". Nel gennaio 1742, spos\u00f2 Louis de Brancas, duca di Lauraguais.\nEra una dama di compagnia di Maria Leszczy\u0144ska.\nAmante di Luigi XV.\nNel 1726, la sorella Louise Julie, spos\u00f2 suo cugino, Louis Alexandre de Mailly, conte de Mailly. Poco dopo attir\u00f2 l'attenzione del re Luigi XV, e divenne una sua amante. Anche se era diventata l'amante del re nel 1732, madame de Mailly non \u00e8 stato ufficialmente riconosciuta come ma\u00eetresse en titre fino al 1738. Louise Julie non us\u00f2 la sua nuova posizione a corte per arricchirsi o per interferire in politica.\nNel 1738, ha ricevuto una lettera da sua sorella minore, Pauline-F\u00e9licit\u00e9, che chiedeva di essere presentata a corte. Al suo arrivo a corte, Pauline-F\u00e9licit\u00e9 sedusse il re e divenne la sua amante.\nMorte.\nMor\u00ec il 30 novembre 1769."}
{"id": "5963904", "revid": "481666", "url": "https://it.wikipedia.org/wiki?curid=5963904", "title": "A Sweet Pickle", "text": ""}
{"id": "5963905", "revid": "773636", "url": "https://it.wikipedia.org/wiki?curid=5963905", "title": "Division 2 1979-1980", "text": "La Division 2 1979-1980 \u00e8 stata la quarantunesima edizione della Division 2, la seconda serie del campionato francese di calcio. Composta da 36 squadre divise in 2 gironi \u00e8 stata vinta dall', che ha avuto la meglio nell'incontro per il titolo con il , comunque promosso.\nI capocannonieri sono stati Alain Polaniok del Reims e Bernard Ferrigno del Tours con 16 gol per il girone A, e Jacques Vergnes del Montpellier e Robert Pintenat del Tolosa con 19 gol per il girone B.\nGirone A.\nClassifica finale.\nUES Montmorillon ripescato in 2.Divisione dopo la rinuncia dei Pierrots Strasburgo alla promozione\nBarrages promozione.\n - 0-0 / 2-3\n (D1) - (D2) 6-0 / 2-4 \n - 4-0 / 0-1"}
{"id": "5963910", "revid": "287204", "url": "https://it.wikipedia.org/wiki?curid=5963910", "title": "La Grita", "text": "La Grita \u00e8 una citt\u00e0 del Venezuela situata nello Stato di T\u00e1chira e in particolare nel comune di Jauregui."}
{"id": "5963912", "revid": "1318658", "url": "https://it.wikipedia.org/wiki?curid=5963912", "title": "Biloxi Blues", "text": "Biloxi Blues \u00e8 un'opera teatrale semi-autobiografica del commediografo statunitense Neil Simon, debuttata a Los Angeles nel 1984. La commedia ha debuttato a Broadway nel 1985 ed \u00e8 rimasta in scena per oltre cinquecento repliche, vincendo il Tony Award alla migliore opera teatrale. Da essa, nel 1988, Mike Nichols ne ha tratto il film \"Frenesie... militari\" (omonimo nel titolo originale), con sceneggiatura dello stesso Neil Simon e protagonista Matthew Broderick.\nTrama.\nEugene Morris Jerome \u00e8 un ragazzo di vent'anni che vive a Brooklyn quando viene chiamato alle armi per combattere in guerra. Eugene viene mandato a Biloxi, in Mississippi, per l'addestramento e qui conosce reclute da ogni parte del Paese, tra cui il giovane e intelligente Arnold Epstein, che si oppone al tirannico sergente Merwin J. Toomey."}
{"id": "5963917", "revid": "767487", "url": "https://it.wikipedia.org/wiki?curid=5963917", "title": "Palazzo Visconti Aimi", "text": "Palazzo Visconti Aimi \u00e8 un edificio storico di Milano situato in via Filodrammatici n. 10\nStoria e descrizione.\nIl palazzo risale al Seicento, quando fu costruito a fianco della chiesa di San Lorenzo in Torrigia. Il palazzo, difficilmente apprezzabile nella sua monumentalit\u00e0 per via della stretta strada su cui affaccia, \u00e8 composto da tre piani: il pian terreno in bugnato semplice \u00e8 centrato sul portale a sesto acuto in granito con concio di chiave decorato con una cartella; il portale \u00e8 quindi sormontato da una balconata sorretta da mensole decorate. Le finestre sono decorate con cornici semplici con un cartiglio in sommit\u00e0, eccezion fatta per le finestre sulla balconata al piano nobile, decorate con complessi timpani.\nAll'interno si trova il cortile porticato con colonne di ordine tuscanico a reggere archi ribassati: si entra negli ambienti interni tramite un androne decorato con affreschi e tele di Luca Giordano, mentre le sale interne presentano tracce di affreschi secenteschi."}
{"id": "5963926", "revid": "287204", "url": "https://it.wikipedia.org/wiki?curid=5963926", "title": "Rubio (Venezuela)", "text": "Rubio \u00e8 una citt\u00e0 del Venezuela situata nello Stato di T\u00e1chira e in particolare nel comune di Jun\u00edn."}
{"id": "5963930", "revid": "481666", "url": "https://it.wikipedia.org/wiki?curid=5963930", "title": "Should Husbands Marry?", "text": ""}
{"id": "5963931", "revid": "767487", "url": "https://it.wikipedia.org/wiki?curid=5963931", "title": "Chivacoa", "text": "Chivacoa \u00e8 una citt\u00e0 del Venezuela situata nello Stato di Yaracuy e in particolare nel comune di Bruzual."}
{"id": "5963934", "revid": "92723", "url": "https://it.wikipedia.org/wiki?curid=5963934", "title": "Torch Song Trilogy (opera teatrale)", "text": "Torch Song Trilogy \u00e8 una trilogia teatrale scritta da Harvey Fierstein e debuttata nella sua forma completa nel 1982. La trilogia \u00e8 costituita da tre commedie: \"The\" \"International Stud\" (1978), \"Fugue in a Nursery\" (1979) e \"Widows and Children First!\" (1979). Dalla trilogia \u00e8 stato tratto il film \"Amici, complici, amanti\" di Paul Bogart. \"Torch Song Trilogy\" rimase in scena per 1222 repliche a Broadway e valse a Harvey Fierstein il Tony Award alla migliore opera teatrale e il Tony Award al miglior attore protagonista in uno spettacolo. Nel 2017 Fierstein ha profondamente rimaneggiato l'opera per un nuovo allestimento dell'Off Broadway, tagliando circa un'ora e un quarto dal testo originale e reintitolando la pi\u00e8ce semplicemente \"Torch Song.\"\nTrama.\n\"The International Stud\".\nLa commedia inizia nel camerino in cui Arnold si sta truccando da drag queen per andare in scena. Dopo che Lady Blues ha cantato la prima torch song, Arnold comincia a lamentarsi con il pubblico per la sua mancanza di fortuna nel trovare l'uomo perfetto, nonostante tutti i tentativi, umiliazioni e scoperte spiacevoli. Tuttavia, Arnold non si scoraggia perch\u00e9 sa di avere molto da offrire e che l'uomo dei suoi sogni potrebbe essere proprio dietro l'angolo. Al bar gay chiamato \"The international stud\" (\"lo stallone internazionale), Arnold incontra Ed Reiss, i due sono immediatamente attratti l'uno dall'altro e lasciano il locale per andare a casa di Arnold.\nQuattro mesi dopo, Arnold \u00e8 a casa ad espettare una telefonata di Ed, che ora \u00e8 diventato il suo amante. Impaziente, Arnold telefona ad Ed, che sembra a disagio, \u00e8 evasivo e alla fine ammette che sta frequentando un'altra persona, una donna di nome Laurel. L'uomo si dichiara bisessuale e vorrebbe vivere da etero per facilitarsi la vita ed il rapporto con i genitori: \u00e8 proprio a loro che Ed sta per presentare Laurel, un fatto che ferisce profondamente Arnold. Il protagonista allora decide di chiudere la relazione con Ed e torna all'International Stud con l'amico Murray. Ma ad Arnold i locali gay non piacciono e dopo aver fatto sesso con uno sconosciuto nella black room ammette con se stesso che non trover\u00e0 certo in un posto cos\u00ec il grande amore.\nCinque mesi dopo la loro rottura, Ed va a trovare Arnold in camerino dopo la sua performance. Arnold \u00e8 ancora ferito e tratto con freddezza l'ex, che per\u00f2 rifiuta di andarsene; Ed confessa di essere ancora con Laurel, anche se la loro relazione non \u00e8 perfetta. L'uomo \u00e8 combattutto e vorrebbe un'altra occasione da Arnold: il protagonista \u00e8 ancora innamoratissimo, ma rifiuta perch\u00e9 non vuole avere il cuore spezzato una seconda volta. Ed lascia il camerino e Arnold riflette sull'esperienza vissuta, sperando ancora di trovare il grande amore in futuro.\n\"Fugue in a Nursery\".\nDopo un anno dall'ultimo incontro tra Ed ed Arnold, Laurel telefona al protagonisto per invitarlo a trascorrere il weekend con lei e il compagno nella loro casa di campagna; Arnold accetta controvoglia e ottiene di portare il suo nuovo fidanzato, il diciottenne Alan, con lui. Laurel sa tutto della bisessualit\u00e0 di Ed e si sente fiera di essere cos\u00ec moderna da accettare di avere l'ex del compagno a casa nel weeked, ma l'arrivo degli ospiti rovina il suo sogno: c'\u00e8 della tensione tra Ed ed Arnold, un fatto che disturba sia Laurel che Alan. Ed in particolare \u00e8 geloso di Alan e se ne lamenta con Laurel, che capisce di essersi messa da sola in una situazione fastidiosa. Alan, un bellissimo modello ed ex gigolo, \u00e8 profondamente innamorato di Arnold e continua a chiedergli se c'\u00e8 ancora qualcosa tra lui ed Edd, un'insinuazione che Arnold rigetta.\nEd legge agli ospiti un articolo di giornale sulla relazione tra un'ottantenne e un quindicenne e Laurel \u00e8 disgustata dal fatto che il compagno trovi la cosa sexy. Le due coppie parlano di amore e relazioni e tutti e quattro sono d'accordo sul fatto che in ogni storia ci sia un partner che ama pi\u00f9 dell'altro. Arnold ed Ed riescono a stare un po' da soli, un fatto che fa ingelosire ulteriormente Alan e Laurel, che si aspettano spiegazioni su come i due ex abbiano trascorso il tempo insieme. Pi\u00f9 tardi Alan confessa ad Arnold che Laurel ci ha provato con lui, il che per Arnold \u00e8 la riprova del fatto che la donnia sia segretamente attratta da uomini gay. Si scopre anche che Laurel ed Ed si sono incontrati mentre facevano terapia di gruppo, un fatto che Ed aveva gi\u00e0 confessato ad Arnold in mattinata.\nLa mattina dopo Laurel sveglia la coppia gay e chiede loro di venire in chiesa con lei ed Ed, ricevendo un netto rifiuto. Rimasta sola con il fidanzato, Laurel rivela ad Ed che il weekend non sta andando secondo le sue aspettative e che il suo vero scopo era far trovare Ed ed Arnold nuovamente insieme per vedere se il fidanzato avrebbe preferito ancora lei all'ex. Dopo pranzo, Arnold e Laurel lavano i piatti e la donna gli chiede se si vuole riprendere Ed, un'accusa che il protagonista rifiuta. Ma Laurel sa che i due si continuano a telefonare assiduamente perch\u00e9 ha visto i tabulati telefonici e scopre con orrore che \u00e8 stato Ed a riallacciare i rapporti con Arnold. \nLa mattina dopo la vita torna alla normalit\u00e0 per Arnold a New York, che per\u00f2 riceve una telefonata inaspettata da Ed: Laurel lo ha lasciato. Ed infatti le ha detto tutto della sua scappatella con Alan, una notizia con cui Laurel non pu\u00f2 convivere. Arnold confronta Alan sul tradimento ed il ragazzo lo accusa di averlo fatto perch\u00e9 Arnold non ha mai preso seriamente la loro relazione n\u00e9 detto di amarlo. Arnold realizza quindi di amare il ragazzo e decide di impegnarsi di pi\u00f9 nella relazione con Alan. Alcuni mesi dopo Laurel viene a trovare Arnold per dirgli che lei ed Ed si sposeranno, ma che lui non \u00e8 invitato. La notizia per\u00f2 non turba Arnold, ormai profondamente innamorato di Alan, con cui \u00e8 diventato il proprietario di un cane e che vorrebbe ufficializzare le cose con il ragazzo in una cerimonia.\n\"Widows and Children First!\".\nSono passati cinque anni e la scena si svolge nel piccolo appartamento di Arnold a Manhattan. Ed sta preparando la colazione per Arnold e David, il quindicenne gay che il protagonista ha preso in affidamento. Ed e Laural si sono lasciati ed ora l'uomo vive da Arnold in attesa di trovare un nuovo appartamento; Laurel gli telefona chiedendogli di riprovarci con il matrimanio, ma Ed non se la sente e rifiuta. Arnold \u00e8 agitatissimo perch\u00e9 aspetta la visita di un'assistente sociale che, se superata positivamente, potrebbe far s\u00ec che lui adotti ufficialmente David. Ma il vero motivo della sua ansia \u00e8 che la madre, la formidabile Mrs Beckoff, sta venendo in visita da lui.\nSi scopre presto che Arnold e la madre si vogliono molto bene, ma la somiglianza di carattere ed il fatto che la donna disapprovi l'omosessualit\u00e0 del figlio rendono il rapporto teso e difficile. Mrs Beckoff \u00e8 sconvolta quando scopre che Arnold intende adottare David, ritenendo \"la scelta di vita\" del figlio inadatta per un genitore. Arnold, allo stesso tempo, \u00e8 risentito perch\u00e9 la madre non ha mai preso sul serio il suo dolore per la morte di Alan, ucciso sotto casa in un attacco omofobo: per il protagonista la perdita del compagno, con cui aveva firmato le pratiche dell'affido, \u00e8 un lutto simile a quello che la madre ha provato nel perdere il marito, un paragone che fa infuriare la signora Beckoff.\nIntanto David offre ad Ed di aprirsi con lui sul tema del divorzio con Laurel, un'offera rifiutata da Ed. David allora suggerisce al nuovo coinquilino di riprovarci con Arnold, a cui il ragazzo vuole moltissimo bene. La mattina dopo Ed propone ad Arnold di riprovarci ma il protagonista declina e gli suggerisce di non lasciare andare Laurel. Ed \u00e8 deluso, ma David lo incoraggia e gli ricorda che Arnold ci mette sempre un po' ad accettare le cose. Infatti poco dopo, quando Ed sta uscendo per andare al lavoro, Arnold gli suggerisce in modo pi\u00f9 conciliante che l'ipotesi di una relazione tra loro non sia da scartare. Mrs Beckoff si prepara per andare in aeroporto e madre e figlio fanno pace e decidono di essere pi\u00f9 comprensivi e aperti l'uno nei confronti dell'altra. I due si salutano e mentre Arnold si affaccia alla finestra per vederle prendere il taxi la radio comincia a suonare una canzone che David ha fatto dedicare al protagonista."}
{"id": "5963935", "revid": "1428919", "url": "https://it.wikipedia.org/wiki?curid=5963935", "title": "Yaritagua", "text": "Yaritagua \u00e8 una citt\u00e0 del Venezuela situata nello Stato di Yaracuy e in particolare nel comune di Pe\u00f1a."}
{"id": "5963954", "revid": "599013", "url": "https://it.wikipedia.org/wiki?curid=5963954", "title": "Frank Siebeck", "text": "Biografia.\nAtleta della Germania Est, dopo aver conquistato la medaglia d'argento ai campionati europei juniores del 1968, nel 1970 giunse secondo nei 60 ostacoli ai campionati europei indoor e l'anno seguente vinse il titolo europeo assoluto ai campionati di Helsinki.\nNel 1972 giunse quinto alle Olimpiadi di Monaco di Baviera e nei tre anni successivi sal\u00ec per altrettante volte sul podio dei campionati europei indoor: fu infatti primo nel 1973, terzo nel 1974 e secondo nel 1975. Alle Olimpiadi di Montr\u00e9al 1976 giunse quinto nella seconda semifinale e venne perci\u00f2 escluso dalla finale pur avendo ottenuto un tempo migliore del quarto classificato della prima semifinale.\nVita privata.\nSuo figlio Mark, nato nel 1975, \u00e8 stato un giocatore di pallavolo di livello internazionale."}
{"id": "5963959", "revid": "424673", "url": "https://it.wikipedia.org/wiki?curid=5963959", "title": "Lu\u00eds Carlos Quintanilha", "text": ""}
{"id": "5963978", "revid": "73843", "url": "https://it.wikipedia.org/wiki?curid=5963978", "title": "Ginnastica ai Giochi della XVII Olimpiade - Concorso a squadre femminile", "text": "La competizione del concorso a squadre femminile di Ginnastica artistica dei Giochi della XVII Olimpiade si \u00e8 svolta alle Terme di Caracalla a Roma dal 6 al 8 settembre 1960."}
{"id": "5963979", "revid": "155634", "url": "https://it.wikipedia.org/wiki?curid=5963979", "title": "Open di Francia 2016 - Doppio leggende under 45", "text": "Juan Carlos Ferrero e Carlos Moy\u00e1 erano i campioni in carica del torneo doppio leggende under 45.\nIl duo spagnolo si \u00e8 confermato campione battendo in finale S\u00e9bastien Grosjean e Fabrice Santoro con il punteggio di 6-4, 6-4."}
{"id": "5963984", "revid": "80598", "url": "https://it.wikipedia.org/wiki?curid=5963984", "title": "Cara maestra", "text": "Cara maestra \u00e8 un brano musicale scritto e cantato nel 1962 dal cantante italiano Luigi Tenco.\nFu pubblicato per la prima volta sul vinile a 33 giri Luigi Tenco, successivamente fu ripubblicato nel 1967 nel 45 giri, contenente sul Lato A \"Se stasera sono qui\".\nStoria e contenuto.\nIl brano era stato incluso nel suo primo 33 giri, uscito nel novembre 1962, in cui troviamo Mi sono innamorato di te, \"Angela\". A causa del brano \"Cara maestra\" il disco fu \"censurato\", in particolare per la parte di testo che critica esplicitamente la chiesa. Pochi giorni pi\u00f9 tardi usc\u00ec un 45 giri contenente le prime due canzoni Mi sono innamorato di te/Angela. Si lacera intanto il rapporto con la casa discografica Ricordi, infatti l'album successivo lo pubblica con la Jolly.\nNel docufilm del 1977 di Paolo Poeti, Vedrai che cambier\u00e0, \u00e8 stata ricostruita la seduta della commissione d'ascolto che avrebbe bocciato il brano definendolo \"un comizio politico\"."}
{"id": "5963987", "revid": "767487", "url": "https://it.wikipedia.org/wiki?curid=5963987", "title": "Freddy Got Fingered", "text": "Freddy Got Fingered \u00e8 un film del 2001 co-scritto, diretto ed interpretato da Tom Green.\nTrama.\nGordon Brody \u00e8 un fumettista disoccupato di 28 anni che vuole ottenere un contratto per poter lavorare in una serie televisiva animata. Non avendo dunque un lavoro, si trasferisce a Los Angeles, dove lavora in fabbrica. Un giorno Gordon mostra i suoi disegni a Dave Davidson, l'amministratore delegato di un importante studio d'animazione, che gli dice che i suoi disegni non sono male, ma che i concetti rappresentati sono privi di senso. Scoraggiato, decide di lasciare il lavoro e torna a vivere dai suoi genitori a Portland.\nIl padre Jim, visibilmente frustato e stanco, gli consiglia di dimenticarsi di essere un fumettista e di trovarsi un lavoro. Mentre si allena su un halfpipe di legno costruito da Gordon, il suo amico Darren cade e si rompe una gamba. In ospedale Gordon fa la conoscenza di Betty, un'infermiera molto attraente, che ha il bizzarro sogno di creare una sedia a rotelle a razzo. Vista la sua situazione disagiata, Gordon, insieme ai suoi genitori, decide di andare ad una sessione di terapia familiare. L\u00ec Gordon accusa falsamente il padre di tastare continuamente il fratello minore Freddy, che si ritrova in una casa per bambini molestati sessualmente, mentre la madre di Gordon, Julie, lascia il marito e finisce per avere un appuntamento con Shaquille O'Neal.\nMentre si ubriaca, Jim fa notare a Gordon quanto egli sia una delusione per lui. Colpito dalle parole del padre, Gordon decide di abbandonare le sue aspirazioni di fumettista e si trova un lavoro in un negozio che produce sandwich. Dopo aver visto al telegiornale la notizia del successo che ha avuto l'infermiera Betty con la sua sedia a rotelle a razzo, Gordon decide di continuare a seguire il suo sogno. Cos\u00ec va ad Hollywood presentandosi con un progetto basato sul suo rapporto con il padre: una serie animata chiamata \"Zebre in America\". Dopo aver mostrato il progetto a Davidson, questi lo apprezza e d\u00e0 a Gordon un assegno da 1 milione di dollari, che usa per spostarsi in Pakistan, trascinando dentro anche il padre.\nAccoglienza.\nIncassi.\nCon un budget stimato in , il film ha incassato $ a livello mondiale, di cui $ in Nord America.\nCritica.\nIl film ha ricevuto critiche generalmente negative, tanto da venire considerato uno dei peggiori film mai realizzati. Sul sito Rotten Tomatoes riporta un punteggio del 10% di recensioni positive. Il \"Toronto Star\" ha dato al film 1 stella su 5 e il critico Roger Ebert non diede al film neanche una stella affermando: \u00abQuesto film non raschia il fondo del barile. Questo film non \u00e8 il fondo del barile. Questo film non \u00e8 sotto il fondo del barile. Questo film non merita neanche di essere menzionato nella stessa frase con dei barili. Potrebbe arrivare il giorno in cui \"Freddy Got Fingered\" verr\u00e0 visto come una pietra miliare del neo-surrealismo. Non arriver\u00e0 mai il giorno in cui verr\u00e0 descritto come divertente\u00bb."}
{"id": "5963988", "revid": "155634", "url": "https://it.wikipedia.org/wiki?curid=5963988", "title": "Open di Francia 2016 - Doppio leggende femminile", "text": "Kim Clijsters e Martina Navr\u00e1tilov\u00e1 erano le campionesse in carica del torneo doppio leggende femminile. In questa edizione le due giocatrici non hanno partecipato insieme: Kim Clijsters ha fatto coppia con Tracy Austin-Holt, venendo eliminata ai gironi, mentre Martina Navr\u00e1tilov\u00e1 con Lindsay Davenport.\nProprio il duo americano \u00e8 diventato campione sconfiggendo in finale Conchita Mart\u00ednez e Nathalie Tauziat con il punteggio di 6-3, 6-2."}
{"id": "5963989", "revid": "729019", "url": "https://it.wikipedia.org/wiki?curid=5963989", "title": "Stazione di Sant'Antonio (Caldaro)", "text": "La stazione di Sant'Antonio () era il capolinea della ferrovia Bolzano-Caldaro, e serviva il centro abitato di Sant'Antonio, frazione di Caldaro sulla Strada del Vino; la stessa era integrata con la stazione inferiore della funicolare della Mendola.\nStoria.\nLa stazione venne inaugurata il 19 ottobre 1903 a cura della Eisenbahn Tirols contestualmente al prolungamento della linea realizzato per collegare l'allora nuova funicolare della Mendola. Tale sezione, in considerazione della forte pendenza, era elettrificata in corrente continua a 650 V, prima ferrovia elettrica a scartamento ordinario del regno austungarico. Nel 1911 la trazione elettrica, elevata a 1200 V, venne estesa all'intero percorso.\nAl termine della prima guerra mondiale, con il passaggio dell'Alto Adige dall'Austria all'Italia, l'esercizio della linea pass\u00f2 provvisoriamente in carico alle Ferrovie dello Stato alle quali, nel 1923, subentr\u00f2 a sua volta la neocostituita Societ\u00e0 Anonima Ferrovia Transatesina (SAFT).\nIl 1\u00ba gennaio 1960 la Societ\u00e0 per Azioni Ferrovia del Renon subentr\u00f2 nell'esercizio della ferrovia che gi\u00e0 nell'agosto 1963, in considerazione del cattivo stato di rotabili e impianti, cess\u00f2 il servizio passeggeri sostituendolo con autocorse. Per alcuni anni prosegu\u00ec il trasporto merci. L'ultimo viaggio fu effettuato il 28 giugno 1971.\nL'impianto rimane attivo quale capolinea inferiore della funicolare."}
{"id": "5963990", "revid": "580197", "url": "https://it.wikipedia.org/wiki?curid=5963990", "title": "WFC Rossiyanka", "text": ""}
{"id": "5963991", "revid": "599013", "url": "https://it.wikipedia.org/wiki?curid=5963991", "title": "Jean-Marie Grezet", "text": "Prese parte a cinque edizioni consecutive dei campionati del mondo su strada.\nCarriera.\nCorridore solido, anche se non vincente consegu\u00ec significativi piazzamenti sia nelle grandi classiche che nelle corse in linea del panorama ciclistico europeo, soprattutto italiane e francesi.\nAnche nelle brevi corse a tappe riusc\u00ec a mettere in fila buone prestazioni. Nel 1983 colse tre importanti podi al Tour de Suisse, alla Parigi-Nizza e al Crit\u00e9rium International, mentre nel 1984 fu secondo al Tour de Romandie e nel 1986 terzo al Tour M\u00e9diterran\u00e9en.\nAbile cronoman, prese parte a numerose edizioni sia del Grand Prix des Nations che del Trofeo Baracchi, piazzandosi spesso nei primi dieci della classifica."}
{"id": "5963992", "revid": "1601148", "url": "https://it.wikipedia.org/wiki?curid=5963992", "title": "Lawrence Grant", "text": ""}
{"id": "5964000", "revid": "155634", "url": "https://it.wikipedia.org/wiki?curid=5964000", "title": "Open di Francia 2016 - Doppio leggende over 45", "text": "Guy Forget e Henri Leconte erano i campioni in carica del torneo doppio leggende over 45, ma Guy Forget non ha preso parte a questa edizione. Henri Leconte ha fatto coppia con Arnaud Boetsch, ma \u00e8 stato eliminato al girone.\nSergi Bruguera e Goran Ivani\u0161evi\u0107 \u00e8 diventato campione battendo in finale Yannick Noah e C\u00e9dric Pioline con il punteggio di 6-3, 7-62."}
{"id": "5964008", "revid": "247222", "url": "https://it.wikipedia.org/wiki?curid=5964008", "title": "Esiste che", "text": "Esiste che \u00e8 il secondo album del cantautore italiano Alessandro Errico, pubblicato dall'etichetta discografica Sugar nel 1997.\nL'album, disponibile su musicassetta e compact disc, contiene il brano \"E penser\u00f2 al tuo viso\", che partecipa al Festival di Sanremo 1997 come aspirante alla sezione \"Campioni\", obiettivo che non viene raggiunto.\nDal disco viene tratto anche il singolo intitolato \"L'uomo dei sogni\"."}
{"id": "5964012", "revid": "71155", "url": "https://it.wikipedia.org/wiki?curid=5964012", "title": "The Blonde Salad", "text": ""}
{"id": "5964014", "revid": "729019", "url": "https://it.wikipedia.org/wiki?curid=5964014", "title": "Dornier Do K", "text": "Il Dornier Do K fu un aereo da trasporto passeggeri monomotore monoplano ad ala alta, sviluppato dalla divisione aeronautica dell'azienda tedesca Dornier-Metallbauten GmbH nei primi anni venti.\nIl modello, pur se identificato dalla stessa sigla, venne realizzato in tre prototipi diversi tra loro nella motorizzazione e nella cellula, passando da una soluzione monomotore del Do K1, con propulsore posizionato sul naso, a quella quadrimotore del Do K2, con due coppie di motori in configurazione traente-spingente collocati in due gondole subalari, a quella del Do K3, con soluzione propulsiva simile ma nuova fusoliera e nuova ala.\nBench\u00e9 l'ultima configurazione generale si fosse rivelata la pi\u00f9 promettente, il modello non si concretizz\u00f2 nella produzione in serie."}
{"id": "5964017", "revid": "113019522", "url": "https://it.wikipedia.org/wiki?curid=5964017", "title": "Francesca!!!", "text": "Francesca!!! \u00e8 il terzo album in studio della cantante italiana Francesca Schiavo, pubblicato nel 1995 dalla It.\nL'album, disponibile su musicassetta e compact disc, contiene il brano \"Amore e guerra\", che partecipa al Festival di Sanremo 1995 come aspirante alla sezione \"Campioni\", obiettivo che non viene raggiunto."}
{"id": "5964036", "revid": "483097", "url": "https://it.wikipedia.org/wiki?curid=5964036", "title": "Armenise", "text": ""}
{"id": "5964037", "revid": "22475", "url": "https://it.wikipedia.org/wiki?curid=5964037", "title": "Rumore di Perlin", "text": "Il rumore di Perlin \u00e8 un tipo di rumore descritto nel 1983 dall'informatico statunitense Ken Perlin. Il suo creatore ha ricevuto nel 1997 un Oscar alla tecnica per lo sviluppo dell'algoritmo. Una versione estesa del rumore tradizionale \u00e8 stata brevettata nel 2001."}
{"id": "5964039", "revid": "22475", "url": "https://it.wikipedia.org/wiki?curid=5964039", "title": "Perlin noise", "text": ""}
{"id": "5964040", "revid": "767487", "url": "https://it.wikipedia.org/wiki?curid=5964040", "title": "Lupo the Butcher", "text": "Lupo the Butcher, letteralmente \"Lupo il macellaio\", \u00e8 un cortometraggio animato del 1987, diretto da Danny Antonucci, futuro creatore della serie animata \"Ed, Edd &amp; Eddy\". Prodotto dalla International Rocketship Limited, il corto raccolse consensi in tutto il mondo e diede vita ad un genere di animazione orientato verso un pubblico adulto.\nTrama.\nIl protagonista \u00e8 uno psicotico macellaio italo-canadese chiamato Lupo, lamentoso del proprio lavoro. Un giorno si ritrova ad affettare un pezzo di carne; ogni pezzo che taglia cade per terra, e ogni volta il macellaio diventa sempre pi\u00f9 arrabbiato e insulta la carne. Successivamente taglia accidentalmente il proprio pollice, e inspiegabilmente tutto il suo corpo cade a pezzi. Il sangue sgorga a terra, e i vari pezzi del corpo di Lupo giacciono ammucchiati. Durante i titoli di coda per\u00f2 la testa di Lupo \u00e8 ancora viva e salta davanti allo schermo, continuando a lamentarsi e lanciare insulti, finch\u00e9 non si addormenta.\nProduzione.\nDanny Antonucci, che ha lavorato in animazione dal 1970, ha deciso di creare il suo primo lavoro da solista. Egli era stanco delle persone che reputavano l'animazione solo per i bambini, perci\u00f2 ha voluto creare un \"personaggio in cui le persone avrebbero creduto\". Essendo Antonucci di origine italiana, decise di creare un personaggio immigrato italiano, coinvolto in problemi causati dalla sua nazionalit\u00e0 in un altro paese; da giovane infatti lui e i suoi genitori ebbero difficolt\u00e0 ad adattarsi alle culture canadesi. Originariamente il corto intitolava \"Lupo the Barber\" (\"Lupo il barbiere\"), ma successivamente ottenne il titolo attuale. Il protagonista si ispira a suo padre e a suo zio. Il corto usc\u00ec nel 1987 e fu proiettato al festival d'animazione \"Spike &amp; Mike's\" dove venne accolto caldamente. Negli anni successivi Antonucci fond\u00f2 la a.k.a. Cartoon, con cui cre\u00f2 le serie animate \"The Brothers Grunt\" di MTV e la pi\u00f9 celebre \"Ed, Edd &amp; Eddy\" di Cartoon Network.\nAltri media.\nIl personaggio di Lupo \u00e8 stato utilizzato per alcune pubblicit\u00e0 delle aziende Converse e Levi Strauss e del canale MTV.\nAntonucci progett\u00f2 un sequel del corto, chiamato \"Meat the family\", incentrato su Lupo e la sua famiglia; pur avendo realizzato alcuni concept, non fu mai realizzato. Nel novembre 2020, la A.k.a. Cartoon ha annunciato sulla propria pagina Facebook una serie animata basata sul corto, che verr\u00e0 distribuita su Netflix."}
{"id": "5964041", "revid": "439868", "url": "https://it.wikipedia.org/wiki?curid=5964041", "title": "Ospedale di Cona", "text": ""}
{"id": "5964043", "revid": "123904901", "url": "https://it.wikipedia.org/wiki?curid=5964043", "title": "Ezio Ottaviani", "text": "Biografia.\nInsegnante di scuole medie si trasfer\u00ec a Terni dopo la seconda guerra mondiale e si iscrisse fin da giovane al Partito Comunista. Con la sua elezione a Sindaco di Terni nel 1958, e soprattutto a partire dalla sua terza elezione nel 1966, si apr\u00ec una nuova fase di dialogo tra la borghesia ternana e la classe politica fino ad allora di estrazione operaia attraverso la ricerca di consensi ampi, sempre ancorati a una visione a largo spettro del futuro. \nFu un sindaco molto popolare a Terni che port\u00f2 il Partito Comunista ai suoi massimi storici nei voti dei ternani: le elezioni amministrative, che ebbero luogo nel mese di novembre 1964, dissero apertamente che gli elettori ternani volevano un\u2019amministrazione di sinistra: il Pci ebbe il 42,5 per cento dei voti; il Psiup il 3,4; il Psi il 13,4; la Dc il 21,9 il Psdi 3,5, Pri 2,9, Pli 4,2; Msi 8,2.\n\u00c8 stato inoltre per due legislature Senatore della Repubblica dal 1976 al 1983. A Terni \u00e8 intitolata una piazza alla sua memoria. \u00c8 stato inoltre consigliere comunale a Norcia ed Assessore della Regione dell'Umbria.\nCon l'istituzione della Regione Umbria di cui oltre a essere stato assessore all'assetto del territorio, \u00e8 stato uno dei padri fondatori."}
{"id": "5964044", "revid": "481666", "url": "https://it.wikipedia.org/wiki?curid=5964044", "title": "A Gentleman of Paris", "text": ""}
{"id": "5964045", "revid": "81202267", "url": "https://it.wikipedia.org/wiki?curid=5964045", "title": "Lupo The Butcher", "text": ""}
{"id": "5964050", "revid": "633110", "url": "https://it.wikipedia.org/wiki?curid=5964050", "title": "Yuzuki", "text": "Lo , sino al 1\u00ba agosto 1928 denominato , \u00e8 stato un cacciatorpediniere della Marina imperiale giapponese, undicesima unit\u00e0 appartenente alla classe Mutsuki. Fu varato nel marzo 1927 dal cantiere navale di Fujinagata.\nAppartenente alla 23\u00aa Divisione, nei primi mesi di guerra contribu\u00ec alla difesa delle molteplici operazioni anfibie nel Pacifico centrale e sud-occidentale, partecipando marginalmente anche alla battaglia del Mar dei Coralli (4-8 maggio 1942). Assegnato a una formazione di seconda linea della 4\u00aa Flotta, non ebbe quasi nessuna parte nella campagna di Guadalcanal e dall'inizio di settembre rimase di pattuglia nelle acque delle isole Marshall: anche per gran parte del 1943 condusse regolari ricognizioni e assist\u00e9 saltuariamente navi danneggiate o affondate da sommergibili statunitensi. Unito con il gemello \"Uzuki\" nella 30\u00aa Divisione, pass\u00f2 a operare con l'8\u00aa Flotta verso la fine dell'anno e al principio del 1944, dopo l'abbandono della base di Rabaul, fu assegnato a compiti di sorveglianza nelle isole Palau; in maggio fu posto agli ordini dell'effimera Flotta del Pacifico centrale e poi, incrementata la dotazione contraerea, da settembre intraprese viaggi di scorta da e per le Filippine. Giunto a Manila di scorta alla portaerei \"Junyo\", a dicembre fu aggregato all'ultima fase della costosa operazione TA, l'invio di rinforzi e rifornimenti a Leyte via mare. Nel tardo pomeriggio del 12, sulla rotta del ritorno, fu gravemente danneggiato e affond\u00f2 diverse ore dopo essere stato evacuato.\nCaratteristiche.\nLo \"Yuzuki\" presentava una lunghezza fuori tutto di 102,41 metri, una larghezza massima di 9,14 metri, un pescaggio pari a 3,05 metri; il dislocamento a vuoto era di tonnellate, a pieno carico ascendeva a ,40 tonnellate. L'impianto propulsore era formato da quattro caldaie Kampon, due turbine a ingranaggi a vapore Parsons, due alberi motore dotati di elica: sviluppava \u00a0shp e una velocit\u00e0 massima di 33,5 nodi (63,7\u00a0km/h), inferiore a quanto richiesto (37 nodi). La scorta di 420 tonnellate di olio combustibile consentiva un'autonomia massima di miglia alla velocit\u00e0 di 14/15 nodi (circa chilometri a 27-28\u00a0km/h). L'armamento, distribuito lungo l'asse longitudinale dello scafo, era composto da quattro cannoni Type 3 da 120\u00a0mm lunghi 45 calibri (L/45), piazzati su piedistalli e con propria scudatura, e da tre impianti trinati di tubi lanciasiluri Type 12 da 610\u00a0mm a brandeggio elettrico, parte pi\u00f9 innovativa della classe. Erano poi disponibili due mitragliatrici leggere Lewis da 7,7\u00a0mm, sedici mine, un apparato di sminamento e due lanciabombe di profondit\u00e0 Type 81 con diciotto ordigni. L'equipaggio contava 150 uomini.\nServizio operativo.\nCostruzione.\nIl cacciatorpediniere \"Yuzuki\" fu ordinato nell'anno fiscale edito dal governo nipponico nel 1923, inizialmente indicato come \"cacciatorpediniere Numero 34\" (\"34-G\u014d kuchikukan\" in lingua giapponese). La sua chiglia fu impostata nel cantiere navale di Fujinagata, a Osaka, il 27 novembre 1926 e il varo avvenne il 4 marzo 1927; fu completato il 25 luglio dello stesso anno e il 1\u00ba agosto 1928 assunse il suo nome definitivo, avendo la Marina imperiale abbandonato alla data il sistema di nomenclatura del naviglio leggero con soli numeri. Assieme ai cacciatorpediniere \"Kikuzuki\" (nave ammiraglia) e \"Uzuki\" form\u00f2 la 23\u00aa Divisione che, negli anni trenta, pass\u00f2 sotto il controllo della 2\u00aa Divisione portaerei dipendente a sua volta dalla 1\u00aa Flotta.\n1941-1942.\nIl 23 novembre 1941 lo \"Yuzuki\", allora al comando del capitano di corvetta Hirota Tachibana, scort\u00f2 con il resto della divisione d'appartenenza un convoglio carico di truppe da Sakaide all'isola di Hahajima (Ogasawara) raggiunta il 27. Il 4 dicembre lo \"Yuzuki\" e le unit\u00e0 gregarie salparono e l'8 coprirono il facile sbarco sull'isola statunitense di Guam; subito dopo intrapresero un servizio di pattugliamento antisommergibile nelle acque della zona. Fermatasi poi all'inizio del 1942 a Saipan, il 10 gennaio la divisione salp\u00f2 alla volta dell'importante base atollina di Truk, toccata due giorni dopo, e il 23 partecip\u00f2 all'incontrastata occupazione di Kavieng, sulla punta nord-orientale della Nuova Irlanda. Lo \"Yuzuki\" fu quindi distaccato con i cacciatorpediniere gemelli a Rabaul (trasformata dai giapponesi in una munita base avanzata) attorno la quale esplet\u00f2 servizio di vigilanza e scorta. Il 9 febbraio fu presente con le altre due unit\u00e0 all'approdo in forze a Gasmata, localit\u00e0 sulla costa meridionale della Nuova Britannia, quindi pass\u00f2 a Kavieng e il 20 salp\u00f2 con destinazione Truk, raggiunta il 23. Dal 2 marzo lo \"Yuzuki\" fu continuamente impegnato nella difesa ravvicinata della 6\u00aa Divisione incrociatori del contrammiraglio Aritomo Got\u014d, il quale form\u00f2 con le proprie navi una squadra di protezione all'occupazione delle isole Salomone settentrionali, di Lae e Salamaua in Nuova Guinea e delle indifese isole dell'Ammiragliato: questo lungo ciclo operativo si concluse il 10 aprile con il pieno successo giapponese. Quel giorno stesso lo \"Yuzuki\" e i gregari furono riassegnati alla 6\u00aa Squadriglia della 4\u00aa Flotta, responsabile per lo scacchiere del Pacifico centrale e sud-occidentale. All'inizio di maggio lasci\u00f2 Rabaul nel quadro dell'operazione Mo e il 3 copr\u00ec assieme al \"Kikuzuki\" lo sbarco nipponico sull'isoletta di Tulagi; l'operazione fu per\u00f2 complicata da tre attacchi aerei portati dalla che danneggiarono gravemente il \"Kikuzuki\" e affondarono alcune unit\u00e0 ausiliarie. Lo \"Yuzuki\" fu mitragliato ripetutamente e tra i dieci morti figur\u00f2 anche il comandante Tachibana. Il 4 maggio, dopo l'affondamento del \"Kikuzuki\", divenne nuova ammiraglia della 23\u00aa Divisione e accolse a bordo il capitano di fregata Takemi Shimazui, quindi il 10 ebbe un nuovo comandante nella persona del capitano di corvetta K\u014dkichi Mori. Il giorno seguente prest\u00f2 soccorso al posamine raggiunto da un siluro e trasse in salvo il contrammiraglio Kiyohide Shima, responsabile dell'occupazione delle isole Nauru e Ocean che fu sospesa. Lo \"Yuzuki\" rientr\u00f2 a Truk nella seconda met\u00e0 di maggio e fece rotta per Sasebo, raggiunta il 28: intanto la 23\u00aa Divisione era stata sciolta e lo \"Yuzuki\" riassegnato alla 29\u00aa Divisione (\"Oite\", \"Asanagi\", \"Yunagi\") dipendente dalla 6\u00aa Squadriglia; mantenne comunque la funzione di ammiraglia del capitano Shimazui, che assunse il comando della divisione.\nIl 16 giugno la revisione fu completata e lo \"Yuzuki\" raggiunse il 25 Truk: dal 29 al 12 luglio fu impegnato nella scorta a un convoglio che rec\u00f2 reparti da costruzione sino a Guadalcanal dopo una tappa a Bougainville, poi fu distaccato a Rabaul per espletare servizio di pattugliamento anti-sommergibile. Nel frattempo la 6\u00aa Squadriglia era stata disattivata, la 29\u00aa Divisione trasferita alla 2\u00aa Divisione di scorta di superficie e lo \"Yuzuki\" era passato agli ordini del tenente di vascello Sh\u014dichi Oyamada. Il 21 luglio partecip\u00f2 all'invasione di Buna sulla costa nord-orientale della Nuova Guinea e dal 27 al 31 rimase a protezione di un convoglio che salp\u00f2 da Rabaul, fece approdare altre truppe e rientr\u00f2 alla base. Una seconda missione analoga fu annullata la mattina del 7 agosto a causa degli sbarchi statunitensi su Guadalcanal: gi\u00e0 il 12, accompagnato dallo \"Oite\", lo \"Yuzuki\" intraprese una missione di ricognizione aggressiva al largo dell'isola attaccata. Dal 17 al 21 agosto copr\u00ec un nuovo viaggio di rinforzo alle posizioni di Buna, quindi da Rabaul prosegu\u00ec per Truk, che il 26 agosto lasci\u00f2 inquadrato nella flotta d'occupazione per le isole Nauru e Ocean: una volta completato l'obiettivo (31 agosto), il 2 settembre fece rotta per l'atollo Jaluit e l\u00ec, a partire dal 5, rimase impegnato in regolari pattugliamenti e scorte al naviglio mercantile. Verso la fine del 1942, necessitando di manutenzione, salp\u00f2 alla volta di Sasebo.\n1943.\nIl 2 gennaio 1943 lo \"Yuzuki\" si ormeggi\u00f2 a Sasebo e per circa un mese rimase sotto revisione; si spost\u00f2 dunque a Yokosuka una volta rimesso in efficienza e il 18 salp\u00f2 per le isole del Mandato ove riprese i compiti di sorveglianza. Il 6 marzo prest\u00f2 soccorso con altre navi ai trasporti silurati \"Mito Maru\" e \"Kiriha Maru\", traendo in salvo l'equipaggio di quest'ultimo. Il 1\u00ba aprile pass\u00f2 alle dirette dipendenze della 2\u00aa Divisione di scorta in seguito allo scioglimento della 29\u00aa Divisione e due giorni dopo rimosse i sopravvissuti da una petroliera gravemente colpita da un sommergibile. Per il resto del 1943 lo \"Yuzuki\" conobbe una carriera ordinaria, senza partecipare a operazioni di rifornimento o battaglie. Il 20 ottobre pass\u00f2 agli ordini del capitano di fregata Sh\u014dhei Matsumoto e il 15, assieme al resto della divisione, fu sottoposto alle direttive del Comando scorte generale; pochi giorni dopo rientr\u00f2 in Giappone e a Yokosuka fu revisionato tra il 25 novembre e il 6 dicembre: proprio durante i lavori Matsumoto fu informato che dal 30 novembre costituiva con lo \"Uzuki\" la rediviva 30\u00aa Divisione, dipendente dalla 3\u00aa Squadriglia operante sul fronte del Pacifico sud-occidentale con l'8\u00aa Flotta. Il 7 dicembre, comunque, lo \"Yuzuki\" pass\u00f2 ai cantieri Ishikawajima di Tokyo per un'ulteriore revisione e per un esteso riequipaggiamento, a cominciare dall'implementazione di nuove strumentazioni sonar; quindi furono sbarcati due dei cannoni da 120\u00a0mm, l'apparato lanciasiluri di poppa e le mitragliatrici Lewis, facendo spazio a due installazioni trinate di cannoni contraerei Type 96 da 25\u00a0mm L/60, oltre a due mitragliatrici pesanti Type 93 da 13,2\u00a0mm su affusto individuale (sistemate dietro il secondo fumaiolo).\n1944 e l'affondamento.\nIl 22 gennaio 1944 lo \"Yuzuki\" pot\u00e9 tornare in servizio attivo e, caricati settanta soldati e una congrua riserva di munizioni per mitragliatrice, salp\u00f2 il 12 febbraio con il \"Minazuki\" e un cacciasommergibili, scorta a un convoglio di due mercantili che il 17 arriv\u00f2 a Rabaul. Peraltro queste unit\u00e0 furono le ultime ad attraccare ai moli della base, da settimane sottoposta a quotidiani bombardamenti condotti ora da gruppi imbarcati, ora dai reparti della Quinta e Settima Forza aerea basati a terra. Il 18 febbraio i due cacciatorpediniere trasportarono truppe a Qavuvu; due giorni dopo lo \"Yuzuki\" divenne ammiraglia della 3\u00aa Squadriglia, imbarc\u00f2 lo stato maggiore e il comandante (contrammiraglio Ko Nakagawa) e condusse l'ultimo trasferimento di rinforzi a Qavuvu con il \"Minazuki\": non tornarono infatti alla piazzaforte ma continuarono sino alle isole Palau, dove per un paio di mesi assunsero compiti di vigilanza anti-sommergibile e difesa del naviglio in transito. La routine dello \"Yuzuki\" fu interrotta il 27 aprile quando collabor\u00f2 con il \"Samidare\" al salvataggio dei naufraghi dell'incrociatore leggero \"Yubari\" e poi il 1\u00ba maggio, quando transit\u00f2 con il resto dello squadrone alle dipendenze della Flotta del Pacifico centrale, responsabile per le isole Marianne, Palau, Ogasawara e in parte Caroline. Verso la fine del mese torn\u00f2 in Giappone e dal 29 maggio al 20 giugno rimase nell'arsenale di Sasebo, dove fu raddobbato e dotato sull'albero maestro di un radar Type 13. La contraerea di bordo fu del pari aumentata con due impianti doppi e sei singoli di cannoni Type 96 da 25\u00a0mm. Rimase quindi nelle acque nazionali, visto che le Marianne erano state investite dalla Quinta Flotta statunitense. Il 18 luglio, difatti, la 3\u00aa Squadriglia pass\u00f2 agli ordini diretti della Flotta Combinata (quella del Pacifico centrale era stata annientata) e quindi il 20 agosto fu sciolta; la 30\u00aa Divisione fu dunque riassegnata alla 31\u00aa Squadriglia di scorta rispondente alla Flotta combinata. Lo stesso giorno il capitano di vascello Seiji Sawamura iss\u00f2 le proprie insegne sullo \"Yuzuki\", facendone l'ammiraglia.\nDa Moji dove era stato spostato, lo \"Yuzuki\" salp\u00f2 il 9 con lo \"Uzuki\" e il resto della scorta del convoglio HI-75, che arriv\u00f2 in salvo a Singapore. Ripart\u00ec immediatamente con la nave appoggio idrovolanti \"Akitsushima\" e le due navi si fermarono il 19 settembre a Manila. I cacciatorpediniere comunque rientrarono in Giappone e a Sasebo lo \"Yuzuki\" fu per l'ennesima volta sottoposto a manutenzione, conclusa il 16 ottobre. Due settimane pi\u00f9 tardi la 30\u00aa Divisione prese il mare di scorta all'incrociatore leggero e alla portaerei \"Junyo\", conducendoli senza incidenti a Manila il 10 novembre dopo una lunga deviazione a Brunei; l'11 ripart\u00ec con la \"Junyo\" e il danneggiato incrociatore pesante per il ritorno a Kure, raggiunta il 17. Tre giorni dopo lo \"Yuzuki\" pass\u00f2 con il resto della 31\u00aa Squadriglia alla 5\u00aa Flotta e salp\u00f2 il 23 sempre con la \"Junyo\" e lo \"Uzuki\" alla volta di Manila, che fu toccata una settimana pi\u00f9 tardi. Qui i due vecchi cacciatorpediniere furono aggregati alla nona e ultima sortita dell'operazione TA, l'invio scaglionato di convogli eterogenei a Leyte per alimentare la disperata resistenza della 35\u00aa Armata. Il 10 dicembre part\u00ec dalla baia di Manila con un paio di trasporti, naviglio ausiliare e il gemello \"Uzuki\" alla volta della baia di Ormoc, che peraltro era ormai assediata dalle divisioni statunitensi; evitata senza danni un'incursione aerea, arriv\u00f2 a destinazione nella notte dell'11 e copr\u00ec le operazioni anfibie, duramente contrastate da unit\u00e0 navali e dall'artiglieria statunitensi, che distrussero un trasporto e ne danneggiarono un secondo, il \"T.140\". Nelle primissime ore del 12 dicembre lo \"Yuzuki\", affiancato dal cacciatorpediniere \"Kiri\", abbandon\u00f2 Ormoc e diresse verso nord-ovest; su ordine del capitano Sawamura prest\u00f2 assistenza al \"T.140\" e attese il \"Kiri\", dirottato a Palompon per sbarcarvi i residui soldati a bordo e riunirsi allo \"Uzuki\". Dopo l'affondamento di quest'ultimo, lo \"Yuzuki\", il \"Kiri\" e il trasporto misero la prua su Manila e la navigazione fu tranquilla sino al tardo pomeriggio, quando 65 chilometri a nord-nord-est di Cebu () furono attaccati da una cinquantina di velivoli americani. Lo \"Yuzuki\" soffr\u00ec talmente i continui mitragliamenti che divenne ingovernabile e inizi\u00f2 ad allagarsi; Sawamura fece fermare le macchine e ordin\u00f2 di abbandonare la nave: egli e 213 altri membri dell'equipaggio furono recuperati dal \"Kiri\". Lo \"Yuzuki\" and\u00f2 a fondo a sera inoltrata con venti morti a bordo.\nIl 10 gennaio 1945 lo \"Yuzuki\", ultimo rappresentante della classe Mutsuki a essere perduto, fu depennato dai registri navali."}
{"id": "5964054", "revid": "81202448", "url": "https://it.wikipedia.org/wiki?curid=5964054", "title": "Movimento di liberazione nazionale", "text": ""}
{"id": "5964057", "revid": "124123", "url": "https://it.wikipedia.org/wiki?curid=5964057", "title": "L\u00fc Wencheng", "text": "A lui, durante gli anni venti, si deve l'ideazione, o forse solo lo sviluppo in collaborazione, del gaohu, strumento musicale derivato dall'erhu, cambiandone l'altezza, utilizzando corde in acciaio invece che in seta e cambiando la posizione di esecuzione spostandola dalla coscia a quella tra le ginocchia. Nel 1930 ha composto \"Luna autunnale sopra il lago calmo\" () che rimane una delle opere pi\u00f9 note di musica cantonese."}
{"id": "5964058", "revid": "1305772", "url": "https://it.wikipedia.org/wiki?curid=5964058", "title": "Theo de Rooij", "text": "Professionista dal 1980 al 1990, vinse il Trofeo Laigueglia ed il Kampioenschap van Vlaanderen."}
{"id": "5964067", "revid": "287204", "url": "https://it.wikipedia.org/wiki?curid=5964067", "title": "Wolkersdorf", "text": ""}
{"id": "5964068", "revid": "122246", "url": "https://it.wikipedia.org/wiki?curid=5964068", "title": "Kunihiro Shimizu", "text": "Gioca nel ruolo di schiacciatore nella Panasonic Panthers."}
{"id": "5964069", "revid": "287204", "url": "https://it.wikipedia.org/wiki?curid=5964069", "title": "Asparn", "text": ""}
{"id": "5964078", "revid": "584834", "url": "https://it.wikipedia.org/wiki?curid=5964078", "title": "Falkenstein/Vogtl.", "text": ""}
{"id": "5964096", "revid": "1213815", "url": "https://it.wikipedia.org/wiki?curid=5964096", "title": "Madame Gr\u00e8s", "text": "Creatrice di alta moda, us\u00f2 i nomi di Madame Gr\u00e8s e Gr\u00e8s che distinguevano due maison differenti."}
{"id": "5964152", "revid": "767487", "url": "https://it.wikipedia.org/wiki?curid=5964152", "title": "Un posto in paradiso", "text": "Un posto in Paradiso (\"Der veruntreute Himmel\") \u00e8 un film del 1958 diretto da Ernst Marischka.\nTrama.\nIl film si apre con un funerale: Teta, una cuoca di origini boeme, si \u00e8 recata in pellegrinaggio a Roma dove ha trovato la morte ed \u00e8 stata sepolta nel locale cimitero teutonico. Come avvenne il fatto e quindi il resto del film viene descritto in flashback: Teta viveva la propria vita terrena unicamente come una preparazione per la vita eterna in cielo e per questo scopo ha pensato di far intraprendere la carriera sacerdotale al suo unico nipote, Mojmir. Dopo averlo sostenuto finanziariamente per una buona educazione, lo sosterr\u00e0 anche nel seminario dove i due hanno un frequente scambio epistolare.\nAnni dopo, ormai sacerdote, il nipote assumer\u00e0 la direzione della parrocchia di Hustopec, ma quando improvvisamente la vecchia zia decide di andarlo a trovare, poco dopo il suo arrivo, si rende conto che il nipote si \u00e8 preso gioco di lei per decenni e che l'ha imbrogliata spillandole denaro senza aver mai raggiunto il sacerdozio, spendendo anzi quel denaro in bagordi con gli amici.\nTormentata nell'animo, delusa da s\u00e9 stessa e dal nipote, Teta decide di cercare la pace interiore tramite un pellegrinaggio a Roma. Durante il viaggio verso la citt\u00e0 eterna, fa amicizia con il giovane cappellano Seydel e gli racconta la sua storia di vita ed \u00e8 proprio lui a farle ottenere la possibilit\u00e0 di assistere ad un'udienza pubblica nella basilica di San Pietro, evento che la riempie di grande gioia. Purtroppo, dopo aver ricevuto la benedizione dal Santo Padre, la donna si sente male e viene trasportata d'urgenza all'ospedale sull'Isola Tiberina dove morir\u00e0 poco dopo, riconciliata finalmente con Dio.\nLa \"partecipazione\" di Pio XII.\nAll'interno del film sono contenute le immagini dell'udienza all'interno della basilica di San Pietro a cui Teta prende parte ed esse, in effetti, sono immagini autentiche di una vera udienza presso la basilica, in occasione delle festivit\u00e0 pasquali. Fu lo stesso pontefice ad autorizzare l'utilizzo di quelle immagini e di alcune riprese da compiere all'interno dei Palazzi Apostolici per la realizzazione del film.\nLe immagini, oltre a fornire veridicit\u00e0 al racconto, impressionarono molto il pubblico e contribuirono a dare una notevole diffusione al film. Pio XII viene presentato con immagini preziose di un pontefice che ama il contatto con la gente, affabile, amorevole, sorridente."}
{"id": "5964156", "revid": "1543377", "url": "https://it.wikipedia.org/wiki?curid=5964156", "title": "Zhang Hanyi", "text": "Biografia.\nSi diploma nel 2009 presso l'Accademia d'arte drammatica di Pechino. Nel 2016 il suo primo film, \"Life After Life (Zhi fan ye mao)\" viene selezionato per il Festival del cinema di Berlino."}
{"id": "5964161", "revid": "121511098", "url": "https://it.wikipedia.org/wiki?curid=5964161", "title": "Fosfomolibdato d'ammonio", "text": "Il fosfomolibdato d'ammonio, o dodecamolibdofosfato d'ammonio, \u00e8 il sale dell'ammoniaca e dell'acido fosfomolibdico di formula , oppure . In condizioni standard appare come un solido di colore giallo, inodore ed insolubile in acqua. Viene in genere commercializzato sotto forma di triidrato di formula e numero CAS , solido cristallino dalle propriet\u00e0 organolettiche affini alla sostanza anidra. Il composto \u00e8 noto soprattutto nell'ambito della chimica analitica qualitativa, in quanto ricopre il ruolo di indicatore cromatico in uno dei possibili metodi per la ricerca ad umido dello ione fosfato. Il sale si decompone se riscaldato e risulta instabile sia a contatto con sostanze fortemente ossidanti che sostanze fortemente riducenti, \u00e8 pertanto buona norma conservare il composto sotto vuoto in un luogo fresco.\nSintesi.\nIl fosfomolibdato d'ammonio pu\u00f2 essere ottenuto facendo reagire acido fosforico ed ortomolibdato d'ammonio in ambiente acquoso, riscaldato ed in presenza di un eccesso di acido nitrico:\nIl fosfomolibdato d'ammonio cos\u00ec formatosi precipita in soluzione sotto forma di solido giallo. Tale reazione viene comunemente utilizzata in laboratorio per la determinazione della presenza dello ione in ambiente acquoso. La comparsa del precipitato indica infatti la positivit\u00e0 al saggio.\nUtilizzo.\nIl fosfomolibdato d'ammonio, oltre che ad essere impiegato in chimica analitica, viene anche utilizzato come scambiatore ionico inorganico per l'eliminazione di residui di cesio dai rifiuti liquidi. Trova anche impiego nella catalisi chimico-fisica della deidratazione del glicerolo ad acroleina"}
{"id": "5964168", "revid": "991694", "url": "https://it.wikipedia.org/wiki?curid=5964168", "title": "Carlos Alberto Valderrama Palacio", "text": ""}
{"id": "5964173", "revid": "117143267", "url": "https://it.wikipedia.org/wiki?curid=5964173", "title": "Sei giorni di preavviso", "text": "Sei giorni di preavviso \u00e8 un romanzo di Giorgio Scerbanenco del 1940.\n\u00c8 il primo romanzo del ciclo di \"Arthur Jelling\", archivista della Direzione generale polizia di Boston, protagonista di sette libri di Scerbanenco.\nTrama.\n\"Philip Vaton\" \u00e8 un attore famoso, ma al tramonto della sua carriera. Egli riceve un biglietto minatorio annunciante la sua morte, da avvenire esattamente sei giorni dopo. Arriva un secondo biglietto, che aggiunge un particolare. E poi un terzo: a questo punto interviene la polizia. Le ipotesi sull'identit\u00e0 di chi minacci, spaventi - e il perch\u00e9 - si sprecano. Il giorno previsto per l'omicidio si avvicina. Ad appassionarsi alla faccenda \u00e8 \"Arthur Jelling\"."}
{"id": "5964210", "revid": "983767", "url": "https://it.wikipedia.org/wiki?curid=5964210", "title": "Incidente di Malmstrom", "text": "L'incidente di Malmstrom \u00e8 un avvistamento di UFO avvenuto nel 1967 nella base aerea statunitense di Malmstrom. \nL'avvistamento.\n\u00c8 il 16 marzo 1967, sono le prime ore del mattino e siamo nel Montana nella Malmstrom Air Force Base dotata dei missili intercontinentali Minuteman. Un aviatore vide un oggetto simile ad una stella che viaggiava a zig-zag sopra di lui. Poco dopo apparvero una luce pi\u00f9 grande ed una pi\u00f9 piccola che si comportavano in maniera simile. L'aviatore chiam\u00f2 il suo sottufficiale e i due uomini riuscirono a vedere le strane \"manovre\" delle luci. Dopo breve tempo ne appaiono altre due e a quel punto il militare chiama il sottufficiale superiore, che a sua volta constata il fenomeno, si allarma, contatta il suo comandante, il Capitano Robert Salas, che si trovava sotto terra presso il centro di controllo dei lanci ed aveva il compito di monitorare un centro di lancio dotato di 10 missili nucleari Minuteman. Il Minuteman \u00e8 un ICBM, cio\u00e8 un missile balistico intercontinentale in grado di trasportare testate nucleari fino alla distanza di quasi 10.000 chilometri (5.218 miglia). Il nome Minuteman viene dal nome dato ai membri della milizia delle Colonie Americane, che dovevano essere pronti per la battaglia con un preavviso di un solo minuto. Costruito dagli USA, \u00e8 il solo missile ICBM lanciato da terra ed \u00e8 complementare al missile Trident imbarcato nei sottomarini e alle armi nucleari trasportate dai bombardieri strategici a lungo raggio. Il missile \u00e8 contenuto in grandi silos di cemento rinforzati e collegati ai siti di comando con cavi corazzati per non essere distrutti da un eventuale attacco atomico. Nemmeno il tempo di sentirsi dire \u201cavvisaci se ci sono sviluppi\u201d ed ecco che un oggetto volante di colore rosso fuoco e all'apparenza incandescente si piazza sopra il cancello d'ingresso della base. Un militare rimane ferito e viene trasportato via in elicottero. Ma l'evento pi\u00f9 importante fu costituito dal fatto che tutti i missili si disattivarono, posizionandosi sulla modalit\u00e0 \u201cno-go\u201d. Non vi fu prova che vi fosse una correlazione tra gli avvistamenti e la disabilitazione di quello che ai tempi era un sistema primario di difesa/offesa. A venti km di distanza presso l'Echo-Flight Launch Facilities, si present\u00f2 lo stesso scenario. Il tenente Walter Figel, comandante di una base vicina, subisce l'identico crollo operativo dei Minuteman. Questi contatt\u00f2 il sito missilistico ed apprese che un oggetto volante del tutto simile a ci\u00f2 che definisce UFO, era presente sopra la locazione. Squadre di intervento furono mandate presso le strutture di lancio, sulle quali erano gi\u00e0 presenti le squadre di manutenzione. Figel non disse che un UFO era presente in zona. Ma all'arrivo dei militari specializzati tutti riferirono di vedere questi oggetti volanti stazionari sopra le installazioni. I missili rimasero inattivi per la maggior parte della giornata. Nessuna investigazione dell'Air Force e n\u00e9 indagini di laboratorio fatti presso gli Stabilimenti della Boeing di Seattle riuscirono a spiegare il motivo dell'arresto. Secondo il capo ingegnere della Boeing \"non c'era nessuna spiegazione tecnica che poteva spiegare l'evento.\" Gli UFO non fecero parte di questa analisi.\nControversie.\nRobert Salas, capitano USAF, ufficiale di lancio dei missili Minuteman, che fu testimone dell'incidente di Malmstrom, ne parl\u00f2 alla storica conferenza stampa del 9 maggio 2001, tenutasi presso il National Press Club a Washington DC, che vide la partecipazione di decine di testimoni militari a civili.\nIn seguito al clamore suscitato, l'ex comandante della base di Malmstrom, Eric D. Carlson, rese nota la sua versione dei fatti, confermando il blocco dei missili, che per\u00f2 sarebbe stato dovuto ad un guasto tecnico e non all'apparizione di un UFO. Diversi ufologi ritengono che l'intervento di Eric Carlson faccia parte di un tentativo d'insabbiamento della vicenda. \nSuccessivamente James Carlson, figlio dell'ex comandante Eric Carlson, partendo dal racconto del padre ha approfondito la storia e ha scritto un e-book in cui, dopo aver premesso che le storie relative agli UFO vengono accettate dal pubblico statunitense con troppa facilit\u00e0, ha sottolineato le incongruenze del racconto di Salas ed ha affermato che non esiste alcuna documentazione a favore delle tesi dell'ex capitano. Carlson ha smentito anche la notizia del ferimento del militare e del suo trasporto in elicottero, che non \u00e8 supportata da alcun documento; inoltre ha osservato che l'anonimato del presunto ferito rende impossibile verificare la storia. L'autore ha inoltre accertato che nella zona e nella data dell'incidente non risultano segnalazioni di avvistamenti di UFO da parte di altri testimoni.\nIl giornalista scettico Robert Sheaffer ha esaminato il caso, accertando che Fred Meiwald, capo della sicurezza della base, rifer\u00ec l'avvistamento in cielo di un oggetto brillante arancione da parte di alcune guardie del settore denominato \"Oscar Flight\", in cui non fu per\u00f2 segnalato alcun problema ai missili. Secondo Sheaffer, Salas avrebbe aggiustato il racconto, riferendo l'avvistamento dell'oggetto (che pu\u00f2 identificarsi con il pianeta Marte) ai settori \"November Flight\" ed \"Echo Flight\" in modo da creare artificiosamente un collegamento con il blocco dei missili, attribuendone la causa ad un UFO e non a problemi tecnici."}
{"id": "5964216", "revid": "1543377", "url": "https://it.wikipedia.org/wiki?curid=5964216", "title": "Artemidoro di Cnido", "text": "Biografia.\nFiglio di Teopompo di Cnido, autore di una raccolta di favole mitologiche. Dopo essersi trasferito a Roma da Cnido, probabilmente agli inizi del I secolo a.C., fu studioso e insegnante di filosofia, lingua e letteratura greca. Probabilmente era legato al cosiddetto \"circolo di Bruto\". Secondo Appiano fu uno dei pi\u00f9 intimi amici di Gaio Giulio Cesare tanto che quest'ultimo avrebbe proclamato la libert\u00e0 di Cnido proprio in suo onore. Nella citt\u00e0 si troverebbe un'iscrizione che lo ricorderebbe. Secondo Plutarco Artemidoro avrebbe provato inutilmente a sventare la congiura delle idi di Marzo, avvisando Cesare dell'imminente pericolo: Plutarco riporta infatti che, poco prima di essere ucciso, Cesare prese dalle mani di Artemidoro una lettera che denunciava e documentava la congiura: la lettera non sarebbe stata mai letta, in quanto Cesare avrebbe rimandato la sua lettura ad un momento pi\u00f9 tranquillo (in quanto era schiacciato dalla folla e dalla calca). Secondo Appiano invece, Artemidoro sarebbe giunto nella curia troppo tardi."}
{"id": "5964222", "revid": "2206963", "url": "https://it.wikipedia.org/wiki?curid=5964222", "title": "Unione Sportiva Catanzaro 1995-1996", "text": "Questa pagina raccoglie le informazioni riguardanti la societ\u00e0 calcistica italiana Unione Sportiva Catanzaro nelle competizioni ufficiali della stagione 1995-1996."}
{"id": "5964240", "revid": "842111", "url": "https://it.wikipedia.org/wiki?curid=5964240", "title": "Arcispedale Sant'anna di Ferrara", "text": ""}
{"id": "5964243", "revid": "1586642", "url": "https://it.wikipedia.org/wiki?curid=5964243", "title": "Frosinone Calcio 1995-1996", "text": "Questa pagina raccoglie le informazioni riguardanti il Frosinone Calcio nelle competizioni ufficiali della stagione 1995-1996."}
{"id": "5964249", "revid": "123003635", "url": "https://it.wikipedia.org/wiki?curid=5964249", "title": "The Real Thing (opera teatrale)", "text": "The Real Thing, noto in Italia come La cosa vera, \u00e8 un'opera teatrale del drammaturgo inglese Tom Stoppard, debuttata a Londra nel 1982. Il dramma ha goduto di un grande successo internazionale, \u00e8 rimasta in scena a Broadway per pi\u00f9 di cinquecento repliche e ha vinto l'Evening Standard Award, il Drama Desk Award ed il Tony Award alla migliore opera teatrale. \nTrama.\nAtto I.\nL'attrice Charlotte e il drammaturgo Henry sono sposati e la coppia \u00e8 impegnata nelle prove per una nuova opera dello scrittore. Charlotte \u00e8 la protagonista femminile del dramma, ma si lamenta con il primattore Max che il marito ha dato poca importanza ai personaggi femminili e il suo ruolo \u00e8 poco interessante. Una sera Max e la moglie Annie, anch'essa attrice, vanno in visita da Charlotte ed Henry; l'attivista Annie racconta agli altri tre del caso di Brodie, un militare venticinquenne accusato di aver dato fuoco alla corona di fiori sul monumento al milite ignoto.\nMax difende la moglie quando Henry la deride bonariamente per il suo idealismo, ma la discussione non \u00e8 che una messa in scena: Henry ed Annie sono amanti e la donna si reca spesso da lui con la scusa di recarsi in visita da Brodie in prigione. Quando Max scopre della relazione clandestina Annie lo lascia per il drammaturgo, che divorzia da Charlotte e comincia a scrivere per la televisione per poter pagare gli alimenti all'ex moglie. Il neo-sceneggiatore si rende conto di non riuscire a scrivere con sincerit\u00e0 del suo amore per Annie.\nAtto II.\nSono passati due anni ormai ed Henry non \u00e8 ancora riuscita a finire la sua \"pi\u00e8ce\" su Annie. Annie intanto continua a visitare Brodie e chiede al compagno di scrivere un copione che il galeotto possa firmare come propria per esporre le proprie posizione politiche e sociale; dato che esse sono diametralmente opposti da i suoi, Henry discute con la moglie, che per\u00f2 prende le difese di Brodie. Il drammaturgo accusa Annie di essersi invaghita di Brodie, ma si pente immediatamente di averlo detto.\nQuando Annie viene scelta per interpretare Arabella in un allestimento di \"Peccato che sia una sgualdrina\" a Glasgow Henry rimane a casa da solo e va in visita a Charlotte e alla loro figlia adolescente Debbie. La ragazza rigetta la monogamia come un'idea antiquata ed Henry rimane sorpreso dal cinismo della figlia. Charlotte ammette di essere stata infedele ad Henry in diverse occasioni durante il loro matrimonio e che il motivo per cui ha voluto rompere con lui \u00e8 che la sua relazione con Annie non era solo una questione di sesso, visto che Henry si era sinceramente innamorato di lei.\nLa conversazione con l'ex moglie scatena la gelosia di Henry, che torna nella casa che divide con Annie e comincia a setacciare l'appartamento in cerca di prove del tradimento della compagna. Quando la donna ritorna i due litigano furiosamente e, mentre le argomentazioni di Henry ricalcano quelle scritte da lui nell'opera teatrale di due anni prima, Annie si rivela un'avversaria pi\u00f9 temibile del blando personaggio femminile che lui aveva scritto per la moglie Charlotte. Annie ammette di essere innamorata del giovane attore Billy, suo collega in \"Peccato che sia una sgualdrina\", anche se sostiene di non esserci ancora andata a letto insieme. Annie per\u00f2 afferma di tenere ad entrambi e dice di non poter lasciare n\u00e9 Billy n\u00e9 Henry. Troppo spaventato all'idea di perdere la donna, Henry accetta la situazione, ma anche quando la storia tra Billy ed Annie si conclude la distanza tra il drammaturgo e l'attrice non sembra colmarsi.\nBrodie viene rilasciato di prigione e va in visita da Henry e Annie. Il giovane non si dimostra all'altezza dell'idea romantica che Annie si \u00e8 fatto di lui, ma d\u00e0 prova di essere un uomo rozzo e poco istruito pari ad Henry nell'arroganza e nel classismo, ma senza le sue qualit\u00e0. Si scopre inoltre che le motivazioni dietro al suo gesto non erano state idealistiche, ma che aveva oltraggiato il monumento al milite ignoto solo per impressionare Annie, che a sua volta aveva guidato una compagna mediatica per farlo scarcerare non perch\u00e9 desse peso e valore al gesto, ma soltanto perch\u00e9 si sentiva in colpa per l'accaduto. Dopo che Annie butta fuori di casa Brodie, Henry riceve una telefonata da Max, che gli annuncia il suo fidanzamento.\nStoria delle rappresentazioni.\nPeter Wood ha diretto la prima dell'opera, andata in scena allo Strand Theatre di Londra con un cast che comprendeva Felicity Kendal (Annie), Roger Rees (Henry), Jeremy Clyde (Max), Polly Adams (Charlotte), Michael Thomas (Billy), Suzanna Hamilton (Debbie) ed Ian Oliver (Brodie). L'opera fu un enorme successo di critica e pubblico, vinse l'Evening Standard Theatre Award alla migliore opera teatrale e rimase in scena per oltre due anni, dal 16 novembre 1982 al marzo del 1985.\nLa prima italiana \u00e8 avvenuta in una tourn\u00e9e nazionale nel 1984 per la regia di Lorenzo Salveti e con il titolo \"La cosa vera\"; il cast era composto da Ilaria Occhini (Annie), Sergio Fantoni (Henry) e Duilio Del Prete (Max). La traduzione era firmata da Raffaele La Capria. \nDopo un'importante revisione del testo da parte dello stesso Stoppard, \"The Real Thing\" ebbe la sua prima a Broadway il 5 gennaio del 1984 e rimase in cartellone al Plymouth Theatre per 566 rappresentazioni fino al 12 maggio del 1985. Mike Nichols curava la regia, mentre il cast era composto da Glenn Close (Annie), Jeremy Irons (Henry), Christine Baranski (Charlotte), Peter Gallagher (Billy), Cynthia Nixon (Debbie), Vyton Rugins (Brodie) e Kenneth Welsh (Max). La pi\u00e8ce fu accolta positivamente da pubblico e critica e il \"New York Times\" la defin\u00ec non solo la migliore opera di Stoppard, ma anche una delle migliori opere teatrali\u00a0 sull'amore e il matrimonio. Inoltre il dramma vinse cinque Tony Award, tra cui il premio alla migliore opera teatrale.\nNel 1999 David Leveaux diresse un nuovo allestimento del dramma alla Donmar Warehouse con Stephen Dillane (Henry), Jennifer Ehle (Annie), Nigel Lindsay (Max) e Sarah Woodward (Charlotte). Ancora una volta, \"The Real Thing\" si dimostr\u00f2 un grande successo di critica e pubblico, tanto da essere immediatamente riproposto al pi\u00f9 capiente No\u00ebl Coward Theatre e poi all'Ethel Barrymore Theatre di Broadway con lo stesso cast. A Broadway questo nuovo allestimento vinse il Tony Award al miglior revival, mentre Dillane ed Ehle (cos\u00ec come Irons e Close sedici anni prima) vinsero rispettivamente il Tony Award al miglior attore protagonista e alla miglior attrice protagonista in un'opera teatrale.\nUn secondo revival di Broadway \u00e8 stato portato in scena all'American Airlines Theatre per 108 rappresentazioni tra il 30 ottobre 2014 al 4 gennaio 2015. Sam Gold curava la regia, mentre il cast era composto da Ewan McGregor (Henry), Maggie Gyllenhaal (Annie), Josh Hamilton (Max) e Cynthia Nixon (Charlotte). Al contrario delle messe in scena precedenti, questo allestimento di \"The Real Thing\" ottenne recensioni negative dalla critica nonostante il cast di alto profilo."}
{"id": "5964254", "revid": "767487", "url": "https://it.wikipedia.org/wiki?curid=5964254", "title": "Giulianova Calcio 1995-1996", "text": "Questa pagina raccoglie le informazioni riguardanti il Giulianova Calcio nelle competizioni ufficiali della stagione 1995-1996."}
{"id": "5964261", "revid": "1543377", "url": "https://it.wikipedia.org/wiki?curid=5964261", "title": "Dorestad", "text": "Dorestad \u00e8 una citt\u00e0 scomparsa situata negli odierni Paesi Bassi, alla confluenza tra il fiume Lek e il tratto del fiume Reno noto come Kromme Rijn, nelle vicinanze dell'attuale Wijk bij Duurstede (provincia di Utrecht). Fondata nel VII secolo e menzionata fino all'863, fu il pi\u00f9 importante centro commerciale del nord dei Paesi Bassi, nonch\u00e9 tra i pi\u00f9 importanti dell'Europa nord-occidentale nell'Alto Medioevo. Fu dapprima occupata dai Frisoni (VII secolo) e poi da Merovingi e Carolingi.\nVenne fondata dai Frisoni nel corso del VII secolo nel luogo in cui sorgeva un castrum romano chiamato \"Levefanum\" e posto sul \"limes\" settentrionale dell'Impero. Intorno al 690, il re frisone Redbad fu sconfitto da Pipino di Herstal nella battaglia di Dorestad e la citt\u00e0 entr\u00f2 a far parte del regno dei Franchi. La potenza commerciale della citt\u00e0 crebbe nel corso dell'VIII secolo, come testimoniano alcune monete coniate a Dorestad e rinvenute a Baghdad e in Russia. La citt\u00e0 intrattenne anche frequenti rapporti commerciali con la Scandinavia. Nel corso del IX secolo Dorestad fu pi\u00f9 volte saccheggiata dai Vichinghi. Il primo saccheggio vichingo avvenne nell'834, l'ultimo nell'863.\nIl declino di Dorestad fu dovuto allo sbarramento del fiume Reno, realizzato per prevenire eventuali inondazioni. Purtuttavia, il suo ruolo commerciale venne assunto dall'ascesa delle citt\u00e0 nell'entroterra: infatti nel corso del X secolo, Dorestad cedette il proprio ruolo di importante centro commerciale a localit\u00e0 quali Deventer, Tiel e Utrecht.\nStoria.\nLa citt\u00e0 sorgeva sull'antico \"limes\" romano, a cavallo tra i territori dei Batavi e dei Frisoni. Secondo la Tavola Peutingeriana nelle vicinanze si trovava il \"castrum Levefanum,\" che secondo gli studiosi sarebbe il nucleo centrale attorno al quale si svilupp\u00f2 Dorestad. Tuttavia non sono ancora stati rinvenute tracce di alcun \"castrum\", a parte alcune ceramiche romane che potrebbero appartenere a qualunque genere di insediamento. Non si sa se questo castrum fosse ancora o quanto meno visibile nel VII secolo, quando Dorestad inizi\u00f2 a svilupparsi; ma le fonti carolingie insistono nel definire la citt\u00e0 \"castrum\". Potrebbe semplicemente darsi che Dorestad fosse inteso come una fortezza, senza che il sito coincidesse necessariamente con il \"Levefanum\" romano.\nLa citt\u00e0 era suddivisa in tre zone. Sui fiumi Lek e Reno si trovava il porto vero e proprio, costituito da molti pontili da cui partivano alcune strade pavimentate con il legno. La zona interna (\"vicus\") era suddivisa in lotti larghi circa 20 metri. Tutti i lotti si affacciavano sulla strada. La fascia esterna era dedicata alle coltivazioni e ai pascoli.\nNell'area nord era situato il cimitero, dove \u00e8 stata rinvenuta una chiesa legno con una fonte battesimale. Dalle fonti si sa che la chiesa era dedicata a san Martino ed era denominata \"Upkirka\".\nDorestad era a capo di una contea (\"comitatus\").\nScorrerie vichinghe a Dorestad.\nUna flotta vichinga salpa per la Frisia e giunge a Dorestad attraverso le vie d'acqua da Utrecht; vengono presi molti prigionieri e la citt\u00e0 viene data alle fiemme. Ventiquattro anni prima (810) il re danese G\u00f6ttrik aveva attaccato le coste della Frisia ma senza toccare la citt\u00e0.\nDorestad e la Frisia vengono di nuovo attaccate e l'imperatore Ludovico il Pio ordina la costruzione di difese costiere\nNuovo attacco vichingo a Dorestad e nel resto della Frisia; le difese costiere non erano ancora terminate.\nUn nuovo attacco avviene a Walcheren e a Dorestad, dove vengono estorti tributi alla popolazione. Ludovico il Pio giunge a Nijmegen e i vichinghi prendono il largo.\nDorestad, Westergo e Oostergono vengono attaccate.\nDorestad occupata dai Danesi\nDorestad saccheggiata e rioccupata dai Danesi\nBetuwe attaccata dai Vichinghi\nDorestad attaccata per l'ultima volta. Molti mercanti vengono catturati\nScavi archeologici.\nDorestad fu riportata alla luce a partire dai primi anni quaranta del XIX secolo.\nNel novembre e dicembre 1842 furono condotti degli scavi ad opera di L.J.F. Janssen, giunto dal Rijksmuseum van Oudheden di Leida.\nUlteriori scavi furono condotti tra il 1844 e il 1845 dallo stesso Janssen, il quale afferm\u00f2 che i ritrovamenti erano riconducibili ad un'importante citt\u00e0 commerciale dell'Alto Medioevo.\nUlteriori ricerche furono poi effettuate nel 1880 dall'archeologo ed etnografo svedese Hjalmar Stolpe proveniente dal Museo di Stato di Stoccolma.\nLa fibula di Dorestad.\nUn importante ritrovamento si ebbe nel 1969, quando fu rinvenuta la cosiddetta fibula di Dorestad, un manufatto con simboli cristiani risalente all'VIII secolo.\nMuseo.\nA Wijk bij Duustede \u00e8 allestito il Dorestad Museum, che attraverso reperti archeologici e modelli di case, ricostruisce la vita nell'antica Dorestad."}
{"id": "5964262", "revid": "253269", "url": "https://it.wikipedia.org/wiki?curid=5964262", "title": "Mister Roberts (opera teatrale)", "text": "Mister Roberts \u00e8 un'opera teatrale di spettacolo teatrale di Thomas Heggen e Joshua Logan, tratta dall'omonimo romanzo di Heggen. Il dramma debutt\u00f2 a Broadway nel 1948, rimase in scena per 1157 repliche e vinse il Tony Award alla migliore opera teatrale; nel 1955 il dramma e il romanzo furono riadattati nel film \"La nave matta di Mister Roberts\", con Henry Fonda nel ruolo che aveva gi\u00e0 interpretato a Broadway."}
{"id": "5964270", "revid": "767487", "url": "https://it.wikipedia.org/wiki?curid=5964270", "title": "Letto matrimoniale (opera teatrale)", "text": "Letto matrimoniale (\"The Fourposter\") \u00e8 una commedia del drammaturgo olandese Jan de Hartog, debuttata a Broadway nel 1951. Nel 1952 il regista Irving Reis ha diretto un omonimo adattamento cinematografico della commedia, con Rex Harrison e Lilli Palmer. Hume Cronyn e Jessica Tandy recitarono nella produzione originale. La commedia ha vinto il Tony Award alla migliore opera teatrale.\nTrama.\nLa commedia, ambientata interamente della camera da letto degli Edwards, racconta trentacinque anni di matrimonio della coppia (tra il 1890 e il 1925), tra amori e tradimenti, sogni e disillusioni. Tra i momenti pi\u00f9 importanti vissuti della coppia ci sono la consumazione del matrimonio, la nascita del primo figlio, il successo di Michael come scrittori e le relazioni extraconiugali, il matrimonio della figlia e la decisione di trasferirsi in un altro quartiere per lasciare la casa a una nuova coppia di giovani sposi."}
{"id": "5964271", "revid": "110157", "url": "https://it.wikipedia.org/wiki?curid=5964271", "title": "Forgia (saggio)", "text": "Forgia \u00e8 un libro di san Josemar\u00eda Escriv\u00e1 de Balaguer, fondatore dell'Opus Dei, pubblicato per la prima volta nel 1987. Si contano 514.587 copie in 97 edizioni.\nContenuto.\nIl libro ha 1055 punti per la meditazione, divisi in 13 capitoli preceduti da un Prologo dell'autore:"}
{"id": "5964272", "revid": "287204", "url": "https://it.wikipedia.org/wiki?curid=5964272", "title": "Miracolo eucaristico di Cava de' Tirreni", "text": "Il miracolo eucaristico di Cava de' Tirreni sarebbe avvenuto nel 1656 nell'omonima localit\u00e0: secondo la tradizione, una processione con il Santissimo Sacramento pose fine all'epidemia di peste, salvando la citt\u00e0.\nLa storia.\nNel 1656, circa trent'anni dopo l'epidemia del 1629 che aveva colpito l'Italia settentrionale, la peste martori\u00f2 l'Italia meridionale e in particolare il Regno di Napoli, con un tasso di mortalit\u00e0 che oscillava fra il 50 e il 60% della popolazione.\nIl morbo, portato forse da soldati spagnoli provenienti dalla Sardegna, raggiunse anche Cava de' Tirreni, dimezzando gli abitanti. Il parroco, don Franco, decise di ricorrere a una processione riparatrice, nonostante i rischi di contagio: quando la folla raggiunse il vicino Monte Castello, da l\u00ec il sacerdote benedisse con il Santissimo Sacramento la citt\u00e0 e, secondo quanto tramandato dalla tradizione, la peste cess\u00f2 miracolosamente.\nOgni anno per ricordare gli avvenimenti del 1656, a Cava si organizzano festeggiamenti e processioni. Il 5 aprile 2020 la cerimonia della benedizione si \u00e8 ripetuta per avere la grazia della fine dell'epidemia da SARS-CoV-2."}
{"id": "5964277", "revid": "81206261", "url": "https://it.wikipedia.org/wiki?curid=5964277", "title": "Dipartimento di emergenza e accettazione", "text": ""}
{"id": "5964290", "revid": "107294231", "url": "https://it.wikipedia.org/wiki?curid=5964290", "title": "8000 Km", "text": "8000 Km \u00e8 un album discografico in studio del gruppo musicale italiano Mau Mau, pubblicato nel 2016."}
{"id": "5964297", "revid": "1993636", "url": "https://it.wikipedia.org/wiki?curid=5964297", "title": "Pace di K\u00fctahya", "text": "La pace di K\u00fctahya (, ossia \"Accordo di K\u00fctahya\") del 1833 pose fine alla guerra ottomano-egiziana (1831-1833), provocata dalle mire espansionistiche della dinastia alawita sul litorale levantino. Gli accordi vennero negoziati per conto dell'impero ottomano dall'impero russo. A seguito del trattato, il vicer\u00e9 d'Egitto Mehmet Ali estese il suo dominio su Creta e Hijaz e ottenne la nomina del suo principe ereditario Ibr\u0101h\u012bm Pasci\u00e0 a \"w\u0101l\u012b\" della Siria."}
{"id": "5964300", "revid": "110157", "url": "https://it.wikipedia.org/wiki?curid=5964300", "title": "Lega Nazionale A 2000 (football americano)", "text": "La Lega Nazionale A 2000 \u00e8 stata la 15\u00aa edizione del campionato di football americano di primo livello, organizzato dalla SAFV.\nStagione regolare.\nClassifica.\nLa classifica della regular season \u00e8 la seguente:"}
{"id": "5964301", "revid": "287204", "url": "https://it.wikipedia.org/wiki?curid=5964301", "title": "Companhia Central Peninsular dos Caminhos de Ferro de Portugal", "text": "La Companhia Central Peninsular dos Caminhos de Ferro de Portugal, nota anche come Companhia Peninsular, fu la prima impresa ferroviaria in Portogallo. Costituita dall'impresario britannico Hardy Hislop nel 1853, costru\u00ec solo il tronco Lisbona-Carregado della Linea del Nord prima di estinguersi nel 1857.\nStoria.\nPremesse.\nIntorno alla met\u00e0 del XIX secolo il governo di Costa Cabral affront\u00f2 il problema della carenza dei trasporti in Portogallo creando la Companhia das Obras P\u00fablicas Portuguesas con il compito di pianificare le strutture viarie e ferroviarie necessarie tra Lisbona e la frontiera spagnola. L'instabilit\u00e0 pol\u00edtica e sociale del paese e la fragilit\u00e0 economica della \"Companhia\" fece arenare il progetto.\nNuovi tentativi.\nIl regime di Fontes Pereira de Melo manifest\u00f2 l'intento di sviluppare il trasporto ferroviario in particolare tra Lisbona e la frontiera ricorrendo a capitali stranieri per sopperire alla carenza di risorse finanziarie disponibili. In tale contesto emerse la figura di Hardy Hislop, un ambizioso cittadino britannico che si present\u00f2 quale rappresentante di un gruppo di investitori interessati alla creazione di ferrovie in Portogallo. La sua proposta di una ferrovia dalla capitale fino al confine, attraverso Badajoz, venne accolta con favore dagli ambienti politici portoghesi; il 18 luglio 1851 una commissione governativa esamin\u00f2 la proposta. Il 20 ottobre venne bandito un concorso per la costruzione di una linea da Lisbona alla frontiera via Santar\u00e9m. Tra il 6 maggio e il 31 luglio 1852 furono presentate 3 proposte, tra cui quella di Hardy Hislop in rappresentanza della \"Companhia Central Peninsular dos Caminhos de Ferro Portugueses\" creata allo scopo. Hislop si aggiudic\u00f2 la concessione in quanto proponeva la costruzione della linea secondo quanto previsto nel bando, con una garanzia del 6% di interesse sul capitale investito e un ammortamento di 1 o 1,5% (stabilito nella valutazione del governo) e, alla tratta fino Santar\u00e9m, aggiungeva il proseguimento fino al confine con la Spagna e al porto.\nLo stato si impegnava a sottoscrivere un terzo del capitale previsto per l'esecuzione delle opere (1.200.000 r\u00e9is), a non autorizzare la costruzione di linee parallele a meno di 50 chilometri, a cedere le aree demaniali gratuitamente, a un dividendo del 6% nel capitale speso oltre a esenzioni fiscali; come contropartita manteneva il diritto di controllo e di riscatto della linea, del materiale rotabile e degli impianti al termine di 25 anni. Tuttavia Hislop, che non disponeva affatto dei capitali necessari, firmato il contratto lo cedette a un'\"altra\" societ\u00e0 costituita con lo stesso nome, mentre alcuni lavori propedeutici venivano avviati dagli ingegneri britannici.\nIl 7 dicembre 1852 Hislop consegn\u00f2 al governo il progetto dell'ingegnere Tan Rumball. Si susseguirono tuttavia le varianti sia sul punto di partenza che sul tracciato che fu approvato il 3 febbraio 1853 dopo alcune modifiche tra cui il sito della stazione di origine modifica questa che fu criticata dall'ingegnere White, della compagnia concessionaria, in quanto la ristrettezza del sito precludeva ogni possibile ampliamento del piazzale.\nIl 7 febbraio, Fontes Pereira de Melo stabil\u00ec un termine di 40 giorni entro il quale la Companhia Central Peninsular, dimostrando di avere disponibile almeno tre quarti del capitale, doveva costituirsi legalmente. Il 28 marzo la societ\u00e0 si costituiva ufficialmente ma solo il 10 maggio 1853 venivano approvati gli statuti.\nIl governo cercando di salvare le apparenze aveva, con una cerimonia fittizia, dato inizio ai lavori il 7 maggio 1853, ma nel mese di giugno la gestione della societ\u00e0 veniva ancora modificata mentre la disorganizzazione strutturale e amministrativa, unita a manovre di vario genere, continuava a causare forti ritardi ai lavori. Alla fine Hislop era perfino costretto ad ammettere di non disporre dei fondi necessari.\nLa societ\u00e0 viene rilevata dallo stato.\nDato che i lavori languivano Fontes Pereira de Melo prese l'iniziativa di costituire una societ\u00e0 portoghese per rilevare la concessione gi\u00e0 assegnata alla Peninsular.\nLa nuova compagnia avrebbe avuto un capitale di 3.600.000 r\u00e9is finanziato in 3 parti; una coperta dal Governo, una da sottoscrizioni e l'altra dagli imprenditori. Tuttavia il trasferimento delle azioni della societ\u00e0 di Hislop alla nuova societ\u00e0 doveva essere autorizzato dal Consiglio di amministrazione, inesistente data la natura fittizia dell'azienda. Hislop ricorse a uno stratagemma; prese 12 indigenti londinesi facendoli passare per amministratori e, dopo aver recitato la parte, li riport\u00f2 rapidamente indietro.\nI lavori vennero quindi affidati alla \"Waring Brothers &amp; Shaw\", di Londra per un importo complessivo di 3.501.000 r\u00e9is con l'impegno a realizzare il tracciato completo di installazioni telegrafiche fino a Santar\u00e9m. Le norme di controllo e vigilanza per le opere furono approvate il 5 settembre 1853; i lavori iniziarono il giorno 17 dello stesso mese.\nI lavori procedono a rilento.\nPer circa 2 anni i lavori continuarono lentamente; il 5 settembre 1855 vennero sospesi a causa di conflitti tra la societ\u00e0 e le imprese appaltatrici; il giorno successivo il governo rilev\u00f2 le opere.\nIl 7 febbraio 1856 la gestione del progetto venne affidata all'ingegnere Watier mentre il governo tentava di trovare un accordo con gli imprenditori ma senza risultati; il 28 agosto veniva erogato un finanziamento alla societ\u00e0 contro emissione di titoli. Il contratto con l'impresa finiva con l'essere rescisso e i lavori gestiti direttamente. Il 28 ottobre 1856 venne completato il primo tratto fino alla stazione di Carregado e il giorno dopo inizi\u00f2 il servizio con due coppie di treni; nonostante l'apertura e le sovvenzioni statali le difficolt\u00e0 della Compagnia persistevano e poco tempo dopo i lavori si interrompevano nuovamente.\nLa concessione revocata.\nRisultava evidente l'impossibilit\u00e0 di raggiungere Santar\u00e9m entro settembre 1857; Carlos Bento da Silva, il 14 aprile 1857, approntava quindi un progetto di legge di revoca del contratto con la \"Companhia\" e dava incarico all'ingegnere e imprenditore britannico Samuel Morton Peto per la costituzione di una nuova societ\u00e0 che garantisse la costruzione della ferrovia da Lisbona a Porto.\nIl progetto di revoca veniva approvato mentre i lavori ripartivano sotto la direzione di Morton Peto.\nLa tratta seguente fu inaugurata il 31 luglio dello stesso anno.\nIl caso della Companhia Peninsular fu un esempio emblematico tra i tanti casi di speculazione finanziaria del tempo."}
{"id": "5964304", "revid": "767487", "url": "https://it.wikipedia.org/wiki?curid=5964304", "title": "Alan Pasqua", "text": "\u00c8 ricordato principalmente per essere stato il tastierista dei Giant nei loro primi due album. Ha inoltre suonato come turnista per Bob Dylan, Cher, Michael Bubl\u00e9, Eddie Money, Allan Holdsworth, Night Ranger, Starship, Russell Hitchcock, Joe Walsh, Sammy Hagar, Amy Grant, Van Stephenson, Pino Daniele, John Fogerty, Pat Benatar, Rick Springfield, Juice Newton, Damn Yankees, Kip Winger, Tyketto, Prism, Stone Fury e Santana.\nNegli ultimi anni ha fondato un trio jazz insieme al batterista Peter Erskine e al contrabbassista Darek Oles. Fondamentale \u00e8 stato il suo apporto nell'ambito della fusion insieme al chitarrista Allan Holdsworth prima nei Lifetimes di Tony Williams e successivamente nelle formazioni del chitarrista inglese.\nParallelamente all'attivit\u00e0 di musicista, svolge quella di docente di musica jazz presso la University of Southern California."}
{"id": "5964307", "revid": "884077", "url": "https://it.wikipedia.org/wiki?curid=5964307", "title": "Rugby Viadana 1970 2015-2016", "text": ""}
{"id": "5964313", "revid": "1543377", "url": "https://it.wikipedia.org/wiki?curid=5964313", "title": "Ligue 1 2016-2017", "text": "La Ligue 1 2016-2017 \u00e8 stata la 79\u00aa edizione della massima serie del campionato di calcio francese, disputato tra il 12 agosto 2016 e il 20 maggio 2017.\nIl Monaco ha vinto il campionato per l'ottava volta, ritrovando un titolo che mancava da diciassette anni.\nCapocannoniere del torneo \u00e8 stato Edinson Cavani (PSG) con 35 reti.\nStagione.\nNovit\u00e0.\nA sostituire le retrocesse Stade Reims, Ajaccio e Troyes sono Nancy, Dijon e Metz.\nA partire da questa stagione viene introdotto lo spareggio tra la terzultima classificata della Ligue 1 e la terza classificata della Ligue 2 per stabilire chi potr\u00e0 giocare in massima divisione nella stagione successiva.\nFormula.\nLe venti squadre partecipanti si sfidano in un torneo organizzato in partite di andata e ritorno per un totale di 38 incontri per ogni squadra. A ogni partita sono assegnati 3 punti alla squadra vincitrice e 0 punti alla squadra sconfitta, 1 punto a ciascuna squadra in caso di pareggio.\nLe squadre qualificate alle coppe europee sono sei. Le prime tre squadre in classifica sono ammesse alla UEFA Champions League 2017-2018, con le prime due qualificate alla fase a gironi e la terza al terzo turno preliminare (percorso piazzate). La quarta classificata, assieme alle vincitrici di Coupe de France 2016-2017 e Coupe de la Ligue 2016-2017, \u00e8 qualificata alla UEFA Europa League 2017-2018. Come da regolamento UEFA, la vincitrice della Coupe de France si qualifica alla fase a gironi di Europa League, mentre la quarta classificata in campionato e la vincitrice di Coupe de la Ligue sono ammesse al terzo turno preliminare. Qualora la vincitrice della Coupe de France sia gi\u00e0 ammessa alla Champions League, il posto europeo della coppa viene attribuito alla quinta classificata in campionato: in questo caso la quarta classificata si qualifica alla fase a gironi, mentre la quinta \u00e8 ammessa al terzo turno preliminare. Analogamente si procede nel caso in cui la vincitrice di Coupe de la Ligue sia gi\u00e0 qualificata alla Champions League, con il sesto posto che qualifica per l'Europa League.\nLe ultime due squadre in classifica e la sconfitta nello spareggio sono retrocesse in Ligue 2 (seconda serie del campionato francese).\nCalciomercato.\nSessione estiva (dal 9 giugno al 31 agosto).\nIl PSG campione uscente intraprende un nuovo ciclo: infatti la panchina parigina \u00e8 assegnata al vincitore di tre Europa League consegutive con il Siviglia Unai Emery, il quale si assicura le prestazioni del centrocampista polacco Grzegorz Krychowiak (che lo ha seguito a Parigi), della rivelazione della scorsa stagione Hatem Ben Arfa e del difensore belga Thomas Meunier. Inoltre viene strappato il fantasista spagnolo Jes\u00e9 dal Real Madrid per 25 milioni. Salutano la capitale tre protagonisti dell'ultimo quadriennio di trionfi: Zlatan Ibrahimovi\u0107, Gregory van der Wiel e David Luiz, quest'ultimo ceduto per 40 milioni al Chelsea.\nNella Rodano-Alpi, il Lione del presidente Jean-Michel Aulas puntella il reparto difensivo mettendo sotto contratto Nicolas N'Koulou dai rivali del Marsiglia, il giovane argentino Emanuel Mammana prelevato dal River Plate per 7,5 milioni e il nazionale polacco Maciej Rybus. Purtroppo visto il forte interessamento del , i \"Gones\" cedono il gioiello francese Samuel Umtiti per una modica cifra di 25 milioni, e lo sostituiscono con giovanissimo Mouctar Diakhaby, alla sua prima esperienza tra i professionisti. Della medesima regione, il Saint-\u00c9tienne rinforza il proprio organico comperando il difensore svincolato Cheikh M'Bengue, il terzino Bryan Dabo dal Lorient e in prestito i centrocampisti Henri Saivet e Jordan Veretout.\nNella Costa Azzurra, la dirigenza del decide di cambiare la strategia di mercato, che fino all'estate scorsa prevedeva la cessione degli elementi pi\u00f9 brillanti ad alto prezzo - nonostante si trattassero di titolari - e di sostituirli con giovani di prospettiva: infatti nell'estate del 2016 la squadra del Principato si \u00e8 dedicata soprattutto a conservare i suoi gioielli e acquistare giovani che abbiano raggiunto un certo numero di presenze con la prima squadra. Firmano per i monegaschi i giovani terzini Benjamin Mendy dai rivali del Marsiglia e Djibril Sidib\u00e9 dal Lilla, l'esperto difensore della Nazionale polacca Kamil Glik dal Torino, l'attaccante Val\u00e8re Germain dal Nizza e Radamel Falcao, di ritorno dal prestito dopo due stagioni altalenanti tra le file prima del Manchester United e poi del Chelsea. Infine viene promosso dal settore giovanile il talentuoso Kylian Mbapp\u00e9. Lasciano il Principato tra gli altri Ricardo Carvalho e il capitano J\u00e9r\u00e9my Toulalan. Il Marsiglia perde i suoi punti di riferimento, con la cessione del portiere Steve Mandanda al Crystal Palace, del difensore Nicolas N'Koulou al Lione, del terzino Benjamin Mendy al Monaco e dell'attaccante Michy Batshuayi al Chelsea per 39 milioni. A rafforzare la rosa i prestiti di Florian Thauvin dal Newcastle, Baf\u00e9timbi Gomis dallo Swansea City, Clinton N'Jie dal Tottenham, e William Vainqueur dalla Roma. In entrata si segnalano gli arrivi di Tom\u00e1\u0161 Hubo\u010dan e di R\u00e9my Cabella dal Newcastle. \nA seguito della cessione della societ\u00e0 ad un consorzio formato da investitori cinesi e americani, il cambia gestione e la formazione passa nelle mani del tecnico elvetico Lucien Favre, il quale si garantisce le prestazioni di Dante, Mario Balotelli e Youn\u00e8s Belhanda in prestito.. Viene promosso dal settore giovanile il difensore Malang Sarr. Vengono ceduti Hatem Ben Arfa al PSG, Val\u00e8re Germain al Monaco, il capitano Nampalys Mendy (\u20ac 15,5 milioni dal Leicester City) e l'esterno J\u00e9r\u00e9my Pied al Southampton. Il cede Sidib\u00e9 (Monaco) e Sofiane Boufal (il Southampton sborsa \u20ac 19 milioni), acquistando definitivamente il campione d'Europa \u00c9der, che era arrivato al LOSC in prestito dallo nella seconda parte dell'ultima stagione, autore del gol decisivo nella finale degli Europei 2016 vinta dal contro la . Vengono acquistati anche Julian Palmieri, Nicolas de Pr\u00e9ville e in prestito Rony Lopes. Il acquista l'esperto mediano Toulalan (Monaco) e l'attaccante J\u00e9r\u00e9my M\u00e9nez (). Il , sorpresa della scorsa stagione insieme all'Angers, perde il suo centravanti di riferimento, Andy Delort, volato al Tigres per una cifra vicina agli 8 milioni, e il terzino destro Dennis Appiah, che l\u2019Anderlecht fa suo per 3 milioni. Viene riscattato Ronny Rodelin dal Lille e acquistato il giovane Ivan Santini dallo Standard Liegi. Il prende in prestito Allan Saint-Maximin dal Monaco, Enzo Crivelli dal Bordeaux e Lenny Nangis dal Lille, mentre a titolo definitivo arriva Thievy Bifouma dall'Espanyol, prestato la scorsa stagione al Reims.\nNella Bretagna, il cede Ousmane Demb\u00e9l\u00e9 al Borussia Dortmund per \u20ac 15 milioni. Gli unici acquisti di rilievo sono il difensore Ramy Bensebaini dal Paradou e l'attaccante Yoann Gourcuff, figlio proprio del nuovo allenatore dei rossoneri Christian Gourcuff. Sempre in Bretagna, il vende il campione d'Europa Rapha\u00ebl Guerreiro (Borussia Dortmund) e il nazionale gabonese Didier N'Dong al Sunderland. Viene promosso in prima squadra il diciassettenne Matt\u00e9o Guendouzi. Nella stessa regione, il del nuovo allenatore Antoine Kombouar\u00e9 acquista il portiere svedese Karl-Johan Johnsson e il brasiliano Fernando Mar\u00e7al dal Benfica seppur in prestito.\nIn Occitania, il cede Wissam Ben Yedder al Siviglia per \u20ac 9 milioni e lo sostituisce con l'acquisto di Ola Toivonen e di Christopher Jullien. Al torna dal prestito Steve Mouni\u00e9.\nNella Loira, il acquista il giovane centravanti polacco Mariusz St\u0119pi\u0144ski e due difensori brasiliani, Diego Carlos e Nicolas Lima. Infine dalla seconda squadra viene promosso Amine Harit, campione d'Europa con la nazionale francese under-19. L' viene privato del pilastro del centrocampo Romain Sa\u00efss, passato al Wolverhampton per 4 milioni e acquista il regista classe '95 Baptiste Santamaria dal Tours, il capocannoniere della Ligue 2 con il Clermont Famara Diedhiou, il portiere Mathieu Michel dal Nimes, il centravanti del Sochaux Karl Toko Ekambi e Nicolas P\u00e9p\u00e9 che torna dopo una stagione in prestito all'Orl\u00e9ans.\nTra le neopromosse, il puntella il centrocampo con l'esperto Alou Diarra e il giovane Vincent Marchetti dall'AC Ajaccio. Il acquista l'algerino Mehdi Abeid dal Panath\u012bna\u00efkos. Il acquista lo specialista Milan Bi\u0161evac dalla Lazio, l'esterno offensivo Opa Nguette dal Valenciennes e in prestito dall\u2019Hannover il turco Mevl\u00fct Erdin\u00e7.\nSessione invernale.\nIl mercato di riparazione della Ligue 1 \u00e8 molto movimentato. I Campioni in carica del PSG, visto il disastroso mercato estivo, si rinforzano con gli acquisti di Julian Draxler dal Wolfsburg per 45 milioni, di Gon\u00e7alo Guedes dal Benfica per 30 milioni e del ritorno in prestito di Giovani Lo Celso dal Rosario Central. Partono dalla capitale francese Hervin Ongenda a titolo definitivo in direzione , Jonathan Ikon\u00e9 in prestito al e Salvatore Sirigu in prestito all'. Invece, il Monaco acquista per quasi 9 milioni il terzino del Flamengo Jorge e cede in prestito Paul Nardi, Corentin Jean e Adama Traor\u00e9 rispettivamente a Cercle Bruges, Tolosa e Rio Ave. Il Nizza recluta dal Lilla il centrocampista Mounir Obbadi.\nIl Lione fa suo Memphis Depay dal Manchester United per un'offerta attorno a 24 milioni, mentre cede in prestito Aldo Kalulu al Rennes e Cl\u00e9ment Grenier alla Roma. Inoltre il venticinquenne dei \"Gones\" Gue\u00efda Fofana annuncia il ritiro dal calcio giocato a causa di un infortunio cronico alla caviglia risalente al 2014. Il Guingamp tessera l'ex capitano del Nizza Mathieu Bodmer. Il Saint-\u00c9tienne acquista dall'Arouca il giovane Jorginho tramite il prestito con diritto di riscatto.\nIl Marsiglia del nuovo proprietario McCourt, puntella la propria rosa con gli acquisti di Morgan Sanson dal Montpellier, di Patrice Evra dalla Juventus, di Dimitri Payet dal West Ham per 29 milioni e di Gr\u00e9gory Sertic dai girondini. Il Bordeaux acquista il centrocampista argentino Daniel Mancini dal Newell's Old Boys, il centrocampista Younousse Sankhar\u00e9 dal Lilla e il giovane Vuka\u0161in Jovanovi\u0107 dallo Zenit, cedendo in prestito Isaac Kiese Thelin all'Anderlecht e Pablo al Corinthians. Il Rennes, oltre a Kalulu, acquista il nazionale algerino Ra\u00efs M'Bolhi come secondo portiere, l'esperto centrocampista Morgan Amalfitano dal Lille e l'attaccante congolese Firmin Ndombe Mubele per sostituire i partenti Ntep e Kamil Grosicki.\nIl Tolosa rimpatria Andy Delort, dopo una stagione al Tigres, e prende in prestito Jean dal Monaco. Il Nancy cede il giovane Cl\u00e9ment Lenglet al Siviglia. Il Montpellier acquista in prestito Ikon\u00e9 dal Paris SG, a titolo definitivo arrivano Keagan Dolly dal campionato sudafricano, Nordi Mukiele dallo Stade Laval, Luk\u00e1\u0161 Pokorn\u00fd dallo Slovan Liberec e Isaac Mbenza dallo Standard Liegi. L'Angers prende in prestito Jonathan Bamba dall'ASSE, K\u00e9vin B\u00e9rigaud dal Montpellier e Issa Cissokho dal Genoa. Il Lilla cede Sankhar\u00e9, Amalfitano e Obbadi, mentre acquista Far\u00e8s Bahlouli dal Monaco, il giovane Nazionale olandese Anwar El Ghazi dall'Ajax, Ricardo Kishna in prestito dalla Lazio e Xeka in prestito dal Braga.\nIl Nantes acquista S\u00e9rgio Oliveira dal Porto con formula di prestito e Pr\u00e9juce Nakoulma a titolo definitivo dal Kayserispor. Il Bastia, dopo le cessioni di Thievy Bifouma all'Osmanl\u0131spor e di Mathieu Peybernes al Lorient, fa suo Prince Oniangu\u00e9 (in prestito dal Wolves), Nicolas Saint-Ruf dal Montpellier e Alexis Th\u00e9baux dal Paris FC. Il Metz prende in prestito Cheick Diabat\u00e9 dall'Osmanl\u0131spor e Fallou Diagne dal Werder Brema. Il Lorient acquista Peybernes dal Bastia e Alhassan Wakaso dal Rio Ave.\nAvvenimenti.\nGirone di andata.\nI campioni in carica del PSG, dopo aver vinto le prime due partite, cadono alla terza giornata sul campo del Monaco. Alla quinta giornata i monegaschi si ritrovano al comando solitario della classifica, ma nel turno successivo escono nettamente sconfitti (4-0) dal confronto con il sorprendente Nizza di Favre che li rimpiazza al vertice della graduatoria. Le Aquile avviano una striscia di cinque vittorie consecutive, raggiungendo un vantaggio di quattro punti sulle inseguitrici PSG e Monaco alla tredicesima giornata. Uscito indenne dalla scontro diretto con i parigi al diciassettesimo turno, il Nizza conserva il primato fino al termine del girone di andata ed \u00e8 Campione d'inverno con un turno di anticipo.\nNonostante la buona partenza in campionato da parte di Alexandre Lacazette, che realizza sei gol nelle prime tre giornate di campionato, il Lione non riesce a lottare per il vertice del campionato, inanellando una serie negativa di quattro sconfitte di fila. Il Monaco guidato da Jardim raggiunge la vetta della graduatoria alla quinta giornata, ma nel turno seguente perde il comando del campionato, conquistato dal Nizza di Mario Balotelli e Alassane Pl\u00e9a. Nella prima parte di stagione il Nizza s'impone a sorpresa in campionato, resistendo al ritorno di Monaco e PSG, che nonostante la vena realizzativa di Cavani, miglior marcatore tra tutti i campionati europei, non riesce a ingranare. Soprattutto il Monaco: la squadra del Principato vanta una vena realizzativa in campionato maggiore di qualsiasi altra societ\u00e0 dei maggiori cinque campionati, con un totale di 56 reti nelle prime 19 partite, di cui 11 del redivivo Radamel Falcao. Ad approfittarne del momento negativo del Paris SG \u00e8 lo stesso Lione, che con 4 vittorie consecutive si classifica al quarto posto con cinque punti di svantaggio dai parigini, ma con una giornata un meno a seguito del lancio dei petardi da parte dei tifosi del Metz contro il portiere lionnese Anthony Lopes, che ha portato la sospensione della gara. Positivo \u00e8 il cambio di allenatore da parte del nuovo Marsiglia di McCourt: infatti da quando \u00e8 in panchina Rudi Garcia, i marsigliesi hanno ottenuto quattro vittorie di fila che gli hanno consentito di raggiungere il quinto piazzamento prima della sosta natalizia (a pari punti del di Antoine Kombouar\u00e9).\nGirone di ritorno.\nIl 17 maggio, con la vittoria nel recupero sul Saint-\u00c9tienne, il Monaco si laurea Campione di Francia e conquista il suo ottavo titolo nazionale dopo un girone di ritorno favoloso caratterizzato da imbattibilit\u00e0, 12 vittorie consecutive, con un totale di 30 affermazioni, e soprattutto da 95 punti (record personale), 107 reti (media vicina alle tre reti a partita) e una differenza reti pari a 76. \u00c8 la prima affermazione della squadra del Principato nel campionato a venti squadre, risalendo il suo ultimo successo alla stagione 1999-2000 in cui le partecipanti erano diciotto. Di fronte a questi numeri il Paris SG \u00e8 costretto ad abdicare dopo quattro campionati vinti consecutivi, interrompendo la striscia record che vedeva i parigini vittoriosi in tutte le competizioni nazionali dalla stagione 2014-2015. Questo non toglie la stagione prolifica di Cavani, che chiude con 35 reti in campionato e il premio di miglior giocatore della Ligue 1. Il Nizza, che ha lungamente lottato contro Monaco e PSG per il titolo, chiude al terzo posto e si qualifica al terzo turno preliminare di Champions League, competizione da cui mancava da 57 anni. In quarta posizione si classifica il Lione, ammesso in Europa League, e con Lacazette che raggiunge all'ultima giornata la 100\u00aa rete nella massima competizione francese. Al quinto posto si posiziona il Marsiglia di Rudy Garcia, che riesce ad avere la meglio sul Bordeaux, che chiude al sesto posto, valido per i preliminari di Europa League in caso l'Angers non dovesse vincere la coppa nazionale contro il Paris SG. Il Nantes di Concei\u00e7\u00e3o, che prima dell'arrivo del portoghese era nella zona rossa della classifica, riesce a raggiungere il settimo posto. A retrocedere in Ligue 2 sono il Nancy e il Bastia, mentre il Lorient, terz'ultima, va allo spareggio contro la terza classificata della serie cadetta.\nAllenatori e primatisti.\nSono sei le squadre che hanno cambiato allenatore rispetto alla stagione precedente. Il Paris Saint-Germain interrompe il rapporto con Laurent Blanc, sostituito con lo spagnolo Unai Emery. Dopo quattro stagioni Claude Puel lascia la panchina del Nizza che lo rimpiazza con lo svizzero Lucien Favre. Il Bordeaux ingaggia Jocelyn Gourvennec che abbandona dopo sei stagioni il Guingamp. I bretoni lo sostituiscono con Antoine Kombouar\u00e9, proveniente dal Lens. Dopo l'esperienza da commissario tecnico dell'Algeria, Christian Gourcuff torna sulla panchina del Rennes, squadra che aveva gi\u00e0 allenato nella stagione 2001-2002. Ren\u00e9 Girard \u00e8 il nuovo allenatore del Nantes, dove prende il posto di Michel Der Zakarian che \u00e8 sceso in Ligue 2 con lo Stade Reims. A stagione in corso vengono esonerati l'allenatore ad interim Franck Passi a favore dell'ex romanista Rudi Garcia a seguito del passaggio della societ\u00e0 marsigliese a McCourt, e Sylvain Ripoll per via di un inizio stagione negativo che vide il Lorient all'ultimo posto. Nel frattempo al suo posto viene scelto il vice Franck Haise. Sostituito Girard al Nantes con S\u00e9rgio Concei\u00e7\u00e3o. Il Lilla trova un accordo con Marcelo Bielsa in vista della prossima stagione, intanto la panchina \u00e8 data al secondo dell'argentino ai tempi del Marsiglia, ovvero Franck Passi.\nClassifica finale.\nLegenda:\n\u00a0\u00a0\u00a0\u00a0\u00a0 Campione di Francia e ammessa alla fase a gironi della UEFA Champions League 2017-2018\n\u00a0\u00a0\u00a0\u00a0\u00a0 Ammessa alla fase a gironi della UEFA Champions League 2017-2018\n\u00a0\u00a0\u00a0\u00a0\u00a0 Ammessa al terzo turno di qualificazione (percorso piazzate) della UEFA Champions League 2017-2018\n\u00a0\u00a0\u00a0\u00a0\u00a0 Ammessa alla fase a gironi della UEFA Europa League 2017-2018\n\u00a0\u00a0\u00a0\u00a0\u00a0 Ammesse al terzo turno di qualificazione della UEFA Europa League 2017-2018\n\u00a0\u00a0\u00a0\u00a0\u00a0 Ammessa allo spareggio promozione contro la terza classificata della Ligue 2 2016-2017\n\u00a0\u00a0\u00a0\u00a0\u00a0 Retrocesse in Ligue 2 2017-2018\nNote:\nStatistiche.\nSquadre.\nClassifica in divenire.\nLegenda:\nMedia spettatori.\nMedia spettatori della Ligue 1 2016/2017: \nArbitri.\nDi seguito \u00e8 indicata, in ordine alfabetico, la lista dei 24 arbitri che presero parte alla Ligue 1 2016-2017. Tra parentesi \u00e8 riportato il numero di incontri diretti."}
{"id": "5964314", "revid": "144796", "url": "https://it.wikipedia.org/wiki?curid=5964314", "title": "Vranov u Brna", "text": ""}
{"id": "5964323", "revid": "144796", "url": "https://it.wikipedia.org/wiki?curid=5964323", "title": "Wranau", "text": ""}
{"id": "5964327", "revid": "767487", "url": "https://it.wikipedia.org/wiki?curid=5964327", "title": "Mark Spiro", "text": "Ha composto brani per artisti quali Julian Lennon, Cheap Trick, REO Speedwagon, Stage Dolls, Don Dokken, Steve Perry, David Lee Roth, Rick Springfield, Heart, Laura Branigan, Bad English, Lita Ford, Mr. Big, Kansas, Winger e Giant. Vanta inoltre una discreta discografia come artista solista."}
{"id": "5964333", "revid": "1861950", "url": "https://it.wikipedia.org/wiki?curid=5964333", "title": "ASL Airlines Ireland", "text": "La ASL Airlines Ireland Ltd, precedentemente nota come Air Contractors, \u00e8 una compagnia aerea cargo e passeggeri. Opera voli cargo in tutta l'Europa per conto di importanti societ\u00e0 di trasporto merci come FedEx e DHL. Inoltre, opera voli passeggeri charter nonch\u00e9 alcuni voli in Wet lease per conto di altre compagnie aeree. La ASL Aviation Group Limited, la societ\u00e0 madre di ASL Airlines Ireland, ha la sua sede principale al numero 3 di Malahide Road, Swords, Dublino, Irlanda.\nStoria.\nLa compagnia aerea venne fondata ed inizi\u00f2 ad operare nel 1972 come Air Bridge Carriers presso l'East Midlands Airport. Nel settembre 1992, venne adottato il nome di Hunting Cargo Airlines e, nel 1997 venne completato il trasferimento di tutte le operazioni aeree in Irlanda. Nel giugno 1998, il Gruppo Hunting decise di vendere il ramo aviazione ad un consorzio misto composto da CMB Compagnie Maritime Belge e Safair (parte dell'Imperial Group) e la compagnia aerea venne rinominata Air Contractors. Nel 2007, l'Imperial Group trasfer\u00ec il proprio 49% di partecipazione nella societ\u00e0 di 3P Air Freighters/Petercam S.A.\nIl 14 marzo 2008, la Air Contractors acquis\u00ec il vettore francese Europe Airpost. A seguito dell'acquisizione, il gruppo venne rinominato ASL Aviation Group, a significare le tre attivit\u00e0 principali del gruppo: \"Airlines, Support e Leasing\".\nNel 2010, la Air Contractors entr\u00f2 in una nuova era, iniziando le operazioni passeggeri con un Boeing 737-300, in collaborazione con il suo partner, Europe Airpost.\nIl 4 giugno 2015, la ASL Aviation Group ha annunciato che Air Contractors sarebbe diventata ASL Airlines Irland, Europe Airpost sarebbe diventata ASL Airlines France, Farnair Hungary sarebbe diventata ASL Airlines Hungary, e Farnair Switzerland ASL Airlines Switzerland.\nIl 5 febbraio 2016, la societ\u00e0 ha annunciato di aver accettato di acquistare TNT Airways e PAN Air, a condizione che proseguisse l'acquisto di TNT da parte di FedEx. La vendita si \u00e8 concretizzata nel maggio del 2016. TNT Airways \u00e8 divenuta ASL Airlines Belgium e Pan Air \u00e8 divenuta ASL Airlines Spain. All'inizio del 2017, ASL Aviation group ha cambiato denominazione in ASL Airline Holdings.\nIl primo febbraio 2018, la sussidiaria ASL Airlines Switzerland ha cessato le operazioni di volo, mentre ASL Airlines Spain nell'agosto dello stesso anno.\nFlotta.\nFlotta attuale.\nA dicembre 2021 la flotta di ASL Airlines Ireland \u00e8 cos\u00ec composta:\nFlotta storica.\nASL Airlines Ireland operava in precedenza con i seguenti aeromobili:"}
{"id": "5964337", "revid": "599013", "url": "https://it.wikipedia.org/wiki?curid=5964337", "title": "Jean-Paul Villain", "text": "Biografia.\nNel 1971 vinse la gara dei 3000 siepi ai campionati europei e ai Giochi del Mediterraneo.\nPartecip\u00f2 a tre edizioni dei Giochi Olimpici: a concluse al nono posto dopo essere giunto primo nel proprio turno di qualificazione; a giunse undicesimo, mentre a non riusc\u00ec a qualificarsi per la finale."}
{"id": "5964356", "revid": "1442080", "url": "https://it.wikipedia.org/wiki?curid=5964356", "title": "Cristina Donadio", "text": "Biografia.\nAttiva al cinema e in tv, \u00e8 stata diretta spesso da Pappi Corsicato.\nDopo anni di teatro, ha raggiunto il successo televisivo interpretando la boss malavitosa \"Scianel\" nella serie tv \"Gomorra\"."}
{"id": "5964361", "revid": "271907", "url": "https://it.wikipedia.org/wiki?curid=5964361", "title": "Oblast di Kuban", "text": ""}
{"id": "5964365", "revid": "110157", "url": "https://it.wikipedia.org/wiki?curid=5964365", "title": "Coppa delle Coppe 1992-1993 (hockey su pista)", "text": "La Coppa delle Coppe 1992-1993 \u00e8 stata la 17\u00aa edizione dell'omonima competizione europea di hockey su pista riservata alle squadre di club. Il torneo ha avuto inizio il 6 marzo e si \u00e8 concluso il 5 giugno 1993. Il titolo \u00e8 stato conquistato dai portoghesi del per la prima volta nella loro storia sconfiggendo in finale gli svizzeri del . In quanto squadra vincitrice, il Barcelos ha ottenuto anche il diritto di partecipare alla Supercoppa d'Europa."}
{"id": "5964372", "revid": "599013", "url": "https://it.wikipedia.org/wiki?curid=5964372", "title": "Jerry Cornes", "text": "Nel 1930, gareggiando per l'Inghilterra, vinse la medaglia di bronzo nel miglio alla prima edizione dei Giochi dell'Impero Britannico (oggi Giochi del Commonwealth), impresa che ripet\u00e9 anche nel 1934 a Londra.\nPrese parte anche a due edizioni dei Giochi olimpici: a Los Angeles 1932 conquist\u00f2 la medaglia d'argento nei 1500 metri piani, mentre a Berlino 1936 si classific\u00f2 sesto nella stessa gara."}
{"id": "5964373", "revid": "271907", "url": "https://it.wikipedia.org/wiki?curid=5964373", "title": "Repubblica Popolare del Kuban", "text": ""}
{"id": "5964377", "revid": "131145", "url": "https://it.wikipedia.org/wiki?curid=5964377", "title": "John Frederick Cornes", "text": ""}
{"id": "5964378", "revid": "61051", "url": "https://it.wikipedia.org/wiki?curid=5964378", "title": "Raytheon T-6 Texan II", "text": ""}
{"id": "5964387", "revid": "580197", "url": "https://it.wikipedia.org/wiki?curid=5964387", "title": "Societ\u00e0 Sportiva Fiammamonza 1998-1999", "text": "Questa voce raccoglie le informazioni riguardanti la Societ\u00e0 Sportiva Fiammamonza nelle competizioni ufficiali della stagione 1998-1999.\nRosa.\n\"Rosa aggiornata alla fine della stagione\"."}
{"id": "5964400", "revid": "380453", "url": "https://it.wikipedia.org/wiki?curid=5964400", "title": "Convocazioni alle qualificazioni di pallavolo maschile ai Giochi della XXXI Olimpiade - Mondiale (girone A)", "text": "Elenco dei giocatori convocati per le qualificazioni mondiali di Giochi della XXXI Olimpiade (girone A)."}
{"id": "5964407", "revid": "118950724", "url": "https://it.wikipedia.org/wiki?curid=5964407", "title": "Architettura navale", "text": "L'architettura navale \u00e8 la branca dell'ingegneria navale che si occupa della progettazione delle forme di carena e dello studio delle caratteristiche idrostatiche, idrodinamiche, di tenuta al mare e di manovrabilit\u00e0 della nave. L'architetto navale \u00e8 dunque un ingegnere.\nIl Ministero dell'Istruzione, dell'Universit\u00e0 e della Ricerca Italiano colloca il settore scientifico-disciplinare \"ING-IND/01 \"Architettura Navale\"\" nell\"'Area 09\", denominata \"Ingegneria industriale e dell'informazione\", con il D.M del 4 ottobre del 2000. Padre dell'architettura navale \u00e8 universalmente ritenuto William Froude. Tra gli strumenti pi\u00f9 importanti in uso nell'ambito dell'architettura navale vi sono la vasca navale, il tunnel di cavitazione e la galleria del vento.\nAssociazioni.\nLe pi\u00f9 importanti associazioni internazionali di architetti navali sono il \"Royal Intitution of Naval Architects\" (RINA) e il \"Society of Naval Architects and Marine Engineers\" (SNAME). In Italia l\"'Associazione Italiana di Tecnica Navale\" (ATENA)."}
{"id": "5964411", "revid": "580197", "url": "https://it.wikipedia.org/wiki?curid=5964411", "title": "Societ\u00e0 Sportiva Fiammamonza 1999-2000", "text": "Questa voce raccoglie le informazioni riguardanti la Societ\u00e0 Sportiva Fiammamonza nelle competizioni ufficiali della stagione 1999-2000.\nRosa.\n\"Rosa aggiornata alla fine della stagione\"."}
{"id": "5964433", "revid": "767487", "url": "https://it.wikipedia.org/wiki?curid=5964433", "title": "J\u0101nis Dali\u0146\u0161", "text": "Nel 1932 fu medaglia d'argento ai Giochi olimpici di Los Angeles nella marcia 50 km. Due anni dopo divenne campione europeo nella stessa specialit\u00e0 a Torino 1934 (primo nella storia della manifestazione), mentre ai Giochi olimpici di Berlino 1936 partecip\u00f2 nuovamente alla gara di marcia 50\u00a0km, ma non la port\u00f2 a termine."}
{"id": "5964437", "revid": "110157", "url": "https://it.wikipedia.org/wiki?curid=5964437", "title": "Albergo alla Corona", "text": "L'Albergo alla Corona a Montagnaga (provincia di Trento) \u00e8 una casa museo, testimonianza di un edificio di fine ottocento progettato appositamente per svolgere funzioni di albergo. Costruito tra il 1883 e il 1886 da Giovanni Maoro di Pergine e viene inaugurato nell'agosto del 1886 da Carlo Tommasini senior e da sua moglie Luigia Froner. L'albergo \u00e8 stato mantenuto intatto e attivo da tre generazioni di Tommasini fino alla fine del 2002. Nel 2007 viene acquistato dal Comune di Baselga di Pin\u00e9 per destinarlo a museo, gli arredi sono stati invece donati dalla famiglia Tommasini. Dal 2007 \u00e8 sede del Museo del turismo trentino."}
{"id": "5964441", "revid": "1573940", "url": "https://it.wikipedia.org/wiki?curid=5964441", "title": "Distretto di Bir el-Ater", "text": "Il distretto di Bir el-Ater \u00e8 un distretto della provincia di T\u00e9bessa, in Algeria, con capoluogo Bir el-Ater."}
{"id": "5964443", "revid": "256896", "url": "https://it.wikipedia.org/wiki?curid=5964443", "title": "Mammuscone", "text": ""}
{"id": "5964446", "revid": "729019", "url": "https://it.wikipedia.org/wiki?curid=5964446", "title": "Battaglia di Kjulev\u010da", "text": "La battaglia di Kjulev\u010da venne combattuta nel 1829 tra le forze dell'impero russo comandate dal feldmaresciallo Hans Karl von Diebitsch e le forze dell'impero ottomano guidate da Reshid Mehmed Pasci\u00e0, inviato dal sultano Mahmud II a riconquistare Varna. La vittoria delle forze zariste volse a favore di Mosca la Guerra russo-turca (1828-1829) e spian\u00f2 la strada per i negoziati del trattato di Adrianopoli che avrebbe chiuso la contesa tra il Cremlino e la Sublime Porta ratificando al contempo gli importanti sviluppi della parallela guerra d'indipendenza greca."}
{"id": "5964448", "revid": "1573940", "url": "https://it.wikipedia.org/wiki?curid=5964448", "title": "Distretto di Bir Mokkadem", "text": "Il distretto di Bir Mokkadem \u00e8 un distretto della provincia di T\u00e9bessa, in Algeria, con capoluogo Bir Mokkadem."}
{"id": "5964452", "revid": "124123", "url": "https://it.wikipedia.org/wiki?curid=5964452", "title": "Akilles J\u00e4rvinen", "text": "Biografia.\nFiglio del campione olimpico Verner J\u00e4rvinen, Akilles prese parte a tre edizioni dei Giochi olimpici, durante le quali fu tre volte portabandiera per la Finlandia: ad Amsterdam 1928 e Los Angeles 1932 conquist\u00f2 la medaglia d'argento nel decathlon, mentre a Berlino 1936 port\u00f2 a termine solo cinque gare su dieci.\nNel 1930 ottenne il record del mondo nel decathlon con 8255,475 punti. Nel 1934 partecip\u00f2 ai campionati europei di atletica leggera portando a casa la medaglia d'argento nei 400 metri ostacoli a causa di un'intossicazione alimentare.\nEra fratello del giavellottista Matti J\u00e4rvinen e del lanciatore del peso Kalle J\u00e4rvinen, entrambi atleti di livello olimpionico.\nMor\u00ec nel 1943 durante la seconda guerra mondiale in una esercitazione militare aerea a bordo di un caccia VL Pyry in veste di copilota."}
{"id": "5964453", "revid": "1573940", "url": "https://it.wikipedia.org/wiki?curid=5964453", "title": "Distretto di Cheria", "text": "Il distretto di Cheria \u00e8 un distretto della provincia di T\u00e9bessa, in Algeria, con capoluogo Cheria."}
{"id": "5964455", "revid": "1573940", "url": "https://it.wikipedia.org/wiki?curid=5964455", "title": "Distretto di El Aouinet", "text": "Il distretto di El Aouinet \u00e8 un distretto della provincia di T\u00e9bessa, in Algeria, con capoluogo El Aouinet."}
{"id": "5964456", "revid": "1573940", "url": "https://it.wikipedia.org/wiki?curid=5964456", "title": "Calumma peyrierasi", "text": "Calumma peyrierasi () \u00e8 un piccolo sauro della famiglia Chamaeleonidae, endemico del Madagascar.\nConservazione.\nLa \"IUCN Red List\" classifica \"C. peyrierasi\" come specie vulnerabile.\nLa specie \u00e8 inserita nella Appendice II della \"Convention on International Trade of Endangered Species\" (CITES)."}
{"id": "5964457", "revid": "767278", "url": "https://it.wikipedia.org/wiki?curid=5964457", "title": "Telemea", "text": "Il Telemea \u00e8 un formaggio fresco rumeno a pasta semimorbida di latte di pecora, capra o vacca. Viene considerato abbastanza simile alla feta greca.\nEtimologia.\nIl nome \"telemea\" in romeno significa \"cagliato\" e proviene dal termine turco \"teleme\".\nCaratteristiche.\nSi tratta di un formaggio leggermente salato e acido. Il telemea viene di solito tagliato in blocchi e poi conservato in salamoia; con l'invecchiamento la pasta si indurisce e il gusto diventa progressivamente pi\u00f9 salato. La vendita al dettaglio avviene spesso in porzioni pre-confezionate in plastica per alimenti. Di solito viene specificato se il latte utilizzato \u00e8 di pecora (\"Telemea de oaie\"), di capra (\"Telemea de capr\u0103\"), di vacca (\"Telemea de vac\u0103\") oppure misto (\"Telemea mixta\").\nRiconoscimenti.\nNel 2016 il \"Telemea de Ib\u0103ne\u0219ti\", prodotto da latte vaccino nei tre comuni di Gurghiu, Hodac e Ib\u0103ne\u015fti nelle due variet\u00e0 \"proasp\u0103t\u0103\" (fresco) e \"maturat\u0103\" (stagionato almeno per venti giorni), ha ricevuto la Denominazione di origine protetta europea.\nUtilizzo.\nIl telemea oltre che da solo viene utilizzato nella preparazione di insalate miste e di salatini e snack. Si consuma anche con l'apertitivo e come accompagnamento di diversi piatti di uso comune quali frittate, crepes e torte salate. Viene a volte insaporito con il cumino dando al formaggio un retrogusto leggermente speziato."}
{"id": "5964458", "revid": "1573940", "url": "https://it.wikipedia.org/wiki?curid=5964458", "title": "Distretto di El Kouif", "text": "Il distretto di El Kouif \u00e8 un distretto della provincia di T\u00e9bessa, in Algeria, con capoluogo El Kouif."}
{"id": "5964459", "revid": "247222", "url": "https://it.wikipedia.org/wiki?curid=5964459", "title": "Nicola Di Bari canta Luigi Tenco", "text": "Nicola di Bari canta Luigi Tenco \u00e8 il quarto album del cantante italiano Nicola Di Bari, pubblicato su 33 giri dalla RCA Italiana nel 1971 ed \u00e8 un tributo all'opera di Luigi Tenco.\nDescrizione.\nNicola Di Bari nella met\u00e0 degli anni '60 alla Jolly aveva conosciuto ed era divenuto amico di Luigi Tenco.\nNei primi anni settanta il cantante pugliese era all'apice del successo, aveva vinto il Festival di Sanremo 1971 con \"Il cuore \u00e8 uno zingaro\" e nello stesso anno Canzonissima con \"Chitarra suona pi\u00f9 piano\". Cos\u00ec aveva voluto omaggiare il grande collega con questa raccolta.\nTracce.\nTutti i brano sono composti da Luigi Tenco, con la collaborazione di altri autori dove indicato."}
{"id": "5964470", "revid": "290023", "url": "https://it.wikipedia.org/wiki?curid=5964470", "title": "Nicola di Bari canta Luigi Tenco", "text": ""}
{"id": "5964471", "revid": "1573940", "url": "https://it.wikipedia.org/wiki?curid=5964471", "title": "Distretto di El Ma Labiodh", "text": "Il distretto di El Ma Labiodh \u00e8 un distretto della provincia di T\u00e9bessa, in Algeria, con capoluogo El Ma Labiodh."}
{"id": "5964472", "revid": "1573940", "url": "https://it.wikipedia.org/wiki?curid=5964472", "title": "Distretto di El Ogla", "text": "Il distretto di El Ogla \u00e8 un distretto della provincia di T\u00e9bessa, in Algeria, con capoluogo El Ogla."}
{"id": "5964473", "revid": "1573940", "url": "https://it.wikipedia.org/wiki?curid=5964473", "title": "Distretto di Morsott", "text": "Il distretto di Morsott \u00e8 un distretto della provincia di T\u00e9bessa, in Algeria, con capoluogo Morsott."}
{"id": "5964474", "revid": "1573940", "url": "https://it.wikipedia.org/wiki?curid=5964474", "title": "Distretto di Negrine", "text": "Il distretto di Negrine \u00e8 un distretto della provincia di T\u00e9bessa, in Algeria, con capoluogo Negrine."}
{"id": "5964475", "revid": "1573940", "url": "https://it.wikipedia.org/wiki?curid=5964475", "title": "Distretto di Ouenza", "text": "Il distretto di Ouenza \u00e8 un distretto della provincia di T\u00e9bessa, in Algeria, con capoluogo Ouenza."}
{"id": "5964476", "revid": "1573940", "url": "https://it.wikipedia.org/wiki?curid=5964476", "title": "Distretto di Oum Ali", "text": "Il distretto di Oum Ali \u00e8 un distretto della provincia di T\u00e9bessa, in Algeria, con capoluogo Oum Ali."}
{"id": "5964478", "revid": "1573940", "url": "https://it.wikipedia.org/wiki?curid=5964478", "title": "Distretto di T\u00e9bessa", "text": "Il distretto di T\u00e9bessa \u00e8 un distretto della provincia di T\u00e9bessa, in Algeria, con capoluogo T\u00e9bessa."}
{"id": "5964483", "revid": "287204", "url": "https://it.wikipedia.org/wiki?curid=5964483", "title": "Negrine", "text": "Negrine \u00e8 una citt\u00e0 dell'Algeria, capoluogo dell'omonimo distretto, nella provincia di T\u00e9bessa."}
{"id": "5964484", "revid": "729019", "url": "https://it.wikipedia.org/wiki?curid=5964484", "title": "Stazione di Rotkreuz", "text": "La stazione di Rotkreuz \u00e8 una stazione ferroviaria posta all'incrocio delle linee Rupperswil-Immensee e Zugo-Lucerna. Serve il centro abitato di Rotkreuz, frazione del comune di Risch. \u00c8 gestita dalle Ferrovie Federali Svizzere. Bench\u00e9 situata in una piccola citt\u00e0, la sua posizione di snodo del traffico tra la linea del Gottardo e la ferrovia tra Lucerna e Zurigo la rendono un crocevia di rilevanza nazionale."}
{"id": "5964491", "revid": "767487", "url": "https://it.wikipedia.org/wiki?curid=5964491", "title": "Ouenza", "text": "Ouenza \u00e8 una citt\u00e0 dell'Algeria, capoluogo dell'omonimo distretto, nella provincia di T\u00e9bessa."}
{"id": "5964493", "revid": "265038", "url": "https://it.wikipedia.org/wiki?curid=5964493", "title": "Supercoppa d'Europa 1993-1994 (hockey su pista)", "text": "La Supercoppa d'Europa 1993-1994 \u00e8 stata la 14\u00aa edizione dell'omonima competizione europea di hockey su pista. Alla manifestazione hanno partecipato gli spagnoli dell', vincitore della Coppa dei Campioni 1992-1993, e i portoghesi del , vincitore della Coppa delle Coppe 1992-1993. A conquistare il trofeo \u00e8 stato l'Igualada al primo successo nella sua storia."}
{"id": "5964495", "revid": "767487", "url": "https://it.wikipedia.org/wiki?curid=5964495", "title": "Wilhelm Christian M\u00fcller", "text": "Biografia.\nDopo aver studiato a Gottinga, M\u00fcller lavora come insegnante privato ad Altona, dove incontra Joachim Heinrich Campe. Nel 1778 si trasferisce a Brema, dove fonda una scuola privata. Nel 1784 divenne direttore musicale e cantore presso la scuola della cattedrale di Brema. La musica assume un ruolo fondamentale nella teoria educativa di M\u00fcller, influenzata anche dalle idee di Joachim Heinrich Campe, Johann Bernhard Basedow e Johann Heinrich Pestalozzi. Nel 1817 abbandona l'incarico a Brema e intraprende un viaggio verso l'Italia con la figlia Elise, pianista, di cui scrive un resoconto nelle sue \"Briefe aus Italien\". Durante il viaggio conosce a Vienna Ludwig van Beethoven, il 3 ottobre 1820 ."}
{"id": "5964499", "revid": "339392", "url": "https://it.wikipedia.org/wiki?curid=5964499", "title": "Jean-Fran\u00e7ois Du Soleil", "text": ""}
{"id": "5964509", "revid": "1935652", "url": "https://it.wikipedia.org/wiki?curid=5964509", "title": "Arturo Aiello", "text": "Biografia.\nNasce a Seiano, frazione di Vico Equense, in provincia di Napoli e allora nell'arcidiocesi di Sorrento, il 14 maggio 1955.\nFormazione e ministero sacerdotale.\nDopo la maturit\u00e0 classica, frequenta i corsi di filosofia e di teologia presso la Pontificia facolt\u00e0 teologica dell'Italia meridionale di Napoli, sezione \"San Luigi\", conseguendo il baccalaureato nel 1979. Si laurea, inoltre, in sociologia presso Universit\u00e0 degli Studi di Napoli Federico II.\nIl 7 luglio 1979 \u00e8 ordinato presbitero da Antonio Zama, arcivescovo di Sorrento e vescovo di Castellammare di Stabia.\nDal 1992 e fino alla nomina episcopale \u00e8 parroco della basilica di San Michele Arcangelo a Piano di Sorrento, dove promuove la realizzazione di un centro parrocchiale.\nRiceve numerosi incarichi diocesani, tra cui quello di vicario episcopale per la liturgia e i ministeri, delegato vescovile per il clero e poi per gli istituti di vita consacrata, padre spirituale nel seminario maggiore diocesano di Vico Equense.\nMinistero episcopale.\nVescovo di Teano-Calvi.\nIl 13 maggio 2006 papa Benedetto XVI lo nomina vescovo di Teano-Calvi; succede a Francesco Tommasiello, deceduto il 25 ottobre 2005. Il 30 giugno successivo riceve l'ordinazione episcopale, nel campo sportivo di Piano di Sorrento, dal cardinale Giovanni Battista Re, prefetto della Congregazione per i vescovi, co-consacranti il cardinale Michele Giordano, arcivescovo emerito di Napoli e Felice Cece, arcivescovo di Sorrento-Castellammare di Stabia. Il 15 luglio prende possesso canonico della diocesi.\nDal 2008 guida nel salone dell'episcopio di Teano una serie di incontri \"In punta di piedi\" per \"adulti e non, che hanno voglia di ritrovarsi e ripensarsi\".\nDal 2009 si fa promotore in diocesi dei \"Teatri dell'anima\", una \"rassegna di spettacoli teatrali che in modo esplicito o latente agitano problemi del mondo spirituale\".\nVescovo di Avellino.\nIl 6 maggio 2017 viene nominato vescovo di Avellino da papa Francesco; succede a Francesco Marino, precedentemente nominato vescovo di Nola. Il 30 giugno prende possesso della diocesi.\nLo stesso giorno \u00e8 nominato amministratore apostolico di Teano-Calvi; ricopre l'incarico fino al giorno dell'ingresso del nuovo vescovo Giacomo Cirulli, avvenuto il 27 dicembre successivo.\n\u00c8 delegato per il clero della Conferenza episcopale campana.\nGenealogia episcopale.\nLa genealogia episcopale \u00e8:"}
{"id": "5964510", "revid": "729019", "url": "https://it.wikipedia.org/wiki?curid=5964510", "title": "Battaglia di Nezib", "text": "La battaglia di Nezib venne combattuta il 24 giugno 1839 a Nezib (attuale Nizip, in Turchia) tra le forze dell'Impero ottomano e quelle del Eyalet d'Egitto (dinastia alawita) al comando del principe ereditario Ibr\u0101h\u012bm Pasci\u00e0. Si tratt\u00f2 del primo scontro bellico della guerra egizio-ottomana (1839-1841) il cui esito, favorevole agli egiziani, costrinse la Sublime Porta a sollecitare un massiccio intervento delle forze occidentali (Francia, Gran Bretagna e Russia).\nPartecip\u00f2 allo scontro, in qualit\u00e0 di comandante d'artiglieria ottomana, un giovane Helmuth Karl Bernhard von Moltke.\nAntefatto.\nNel 1831, il vicer\u00e9 d'Egitto Mehmet Ali aveva inviato un esercito al comando del principe ereditario Ibr\u0101h\u012bm Pasci\u00e0 in Siria con l'intenzione di estendere il dominio alawita (nominalmente vassallo di Istanbul ma nella pratica un governo autonomo) sul litorale levantino a discapito del sultano ottomano Mahmud II. Gli egiziani sconfissero pesantemente le forze imperiali nella battaglia di Konya (1833), trovandosi la strada sgombra verso la capitale turca. Il conflitto venne chiuso dalla pace di K\u00fctahya, negoziata dall'Impero russo, intervenuto in soccorso della Sublime Porta, a seguito della quale gli alawiti ritirarono le truppe dall'Anatolia previa cessione di Creta e Hijaz e la nomina di Ibrahim Pasci\u00e0 a \"w\u0101l\u012b\" (\"governatore\") di Siria.\nConseguenze.\nLa vittoria a Nezib lasci\u00f2 Ibrahim Pasci\u00e0 padrone della Siria, trampolino di lancio naturale verso Costantinopoli. Alcuni giorni dopo la battaglia, il sultano Mahmud II mor\u00ec, lasciando l'Impero nelle mani del figlio sedicenne Abd\u00fclmecid I. Nel frattempo la flotta ottomana era stata sconfitta da Mehmet Ali. Regno Unito, Russia e Austria avevano tutto l'interesse a supportare l'Impero ottomano nella sua resistenza contro le forze di Mehmed Ali, in particolare perch\u00e9 tra gli alleati dell'Egitto vi erano Francia e Spagna. Anche se i ministri del nuovo sultano erano intenzionati a porre fine al conflitto cedendo il governo della Siria a Mehmet, gli alleati remarono contro questo progetto e proseguirono gli scontri."}
{"id": "5964532", "revid": "547034", "url": "https://it.wikipedia.org/wiki?curid=5964532", "title": "Globi d'oro 2016", "text": "La 56\u00aa edizione dei Globi d'oro si \u00e8 tenuta gioved\u00ec 9 giugno 2016 al Palazzo Farnese.\nAlbo d'oro.\nI vincitori sono indicati in grassetto, a seguire gli altri candidati."}
{"id": "5964536", "revid": "327943", "url": "https://it.wikipedia.org/wiki?curid=5964536", "title": "Coccomaro di Focomorto", "text": ""}
{"id": "5964542", "revid": "110157", "url": "https://it.wikipedia.org/wiki?curid=5964542", "title": "Latvijas Basketbola L\u012bga 2015-2016", "text": "La Latvijas Basketbola L\u012bga 2015-2016 \u00e8 stata la 25\u00aa edizione del massimo campionato lettone di pallacanestro maschile. La vittoria finale \u00e8 stata ad appannaggio del Valmiera.\nHa partecipato anche una societ\u00e0 estone, il Valga Korvpallikool."}
{"id": "5964544", "revid": "88740", "url": "https://it.wikipedia.org/wiki?curid=5964544", "title": "Vasilis Papageorgopoulos", "text": "Biografia.\nSpecialista della corsa veloce, vinse una medaglia di bronzo ai campionati europei assoluti, una d'argento e una di bronzo ai campionati europei indoor, una d'oro e una d'argento ai Giochi del Mediterraneo.\nNel 1972 fu accreditato di un tempo di 10 secondi netti sui 100 metri (con cronometraggio manuale) eguagliando il primato europeo. Nello stesso anno partecip\u00f2 alle Olimpiadi di Monaco di Baviera dove, dopo aver superato i quarti di finale, fu costretto a rinunciare alla semifinale per un infortunio muscolare. Quattro anni dopo fu portabandiera per il suo paese a ma nella gara sui 100 metri non riusc\u00ec a superare il primo turno.\nTerminata l'attivit\u00e0 agonistica si dedic\u00f2 alla politica. Dopo essere stato eletto al Parlamento ellenico, dal 1999 al 2010 \u00e8 stato sindaco di Salonicco. Arrestato con l'accusa di appropriazione indebita, riciclaggio di denaro pubblico e falso in bilancio, nel 2013 \u00e8 stato condannato all'ergastolo; nel 2014 la pena \u00e8 stata commutata in 20 anni di reclusione"}
{"id": "5964561", "revid": "34971", "url": "https://it.wikipedia.org/wiki?curid=5964561", "title": "Pandori", "text": ""}
{"id": "5964565", "revid": "599013", "url": "https://it.wikipedia.org/wiki?curid=5964565", "title": "\u00c1d\u00e1m Nagy", "text": "Caratteristiche tecniche.\nMediano vecchio stampo, abile nella fase di spinta e nel recupero e nel possesso di palla, pu\u00f2 adattarsi anche al ruolo di centrale e di mezzala. La sua intelligenza tattica gli consente di essere abile nel gioco corto e nella visione a tutto campo. Sa giocare sia in un centrocampo a 2 che a 3.\nCarriera.\nClub.\nGiovanili e primi anni.\nNagy \u00e8 nato a Budapest, Ungheria. Dopo aver iniziato la sua carriera nel Goldball '94 FC, nel 2005 \u00e8 passato al Vasas restando fino al 2007, nel 2008 ha fatto parte dell'Aramis SE, cambiando nuovamente societ\u00e0 nel 2009 quando \u00e8 stato tesserato dal Kelen SC, l'annata seguente ha giocato per il Tabani Spartacus e quella dopo ancora per il Szent Istv\u00e1n SE fin qui tutte societ\u00e0 dei vari distretti e della regione della natia Budapest. Nel 2012 si trasferisce in Spagna giocando con il VSI Rio Maior, nell'annata successiva rientra in Ungheria entrando nel settore giovanile del Ferencv\u00e1ros.\nFerencv\u00e0ros.\nIl 13 agosto 2013, Nagy ha firmato con il Ferencv\u00e1ros. Ha fatto il suo debutto professionale nella stagione 2013-14, con la seconda squadra in terza divisione. Ha fatto la sua prima apparizione il 24 agosto 2013, nella sconfitta 0-2 in casa contro il Fels\u0151t\u00e1rk\u00e1ny. Il 30 agosto 2015 ha segnato il suo primo gol nella vittoria per 7-0 a Ebes.\nIl 12 maggio 2015, Nagy ha fatto il suo debutto ufficiale con il Ferencv\u00e1ros, giocando in una vittoria per 3-0 in casa contro l'Honv\u00e9d nella Coppa di Lega. \nQuattro giorni dopo ha giocato la sua prima partita nella Nemzeti Bajnoks\u00e1g contro il Paksi FC. La partita si \u00e8 conclusa con una vittoria per 1-0 per la squadra di Budapest. Nagy \u00e8 entrato in campo al 46 'in sostituzione di Ugrai. Il 20 maggio 2015 ha vinto la Magyar Kupa e il successivo 2 aprile si \u00e8 laureato campione d'Ungheria con il Ferencv\u00e1ros per la stagione 2015-16.\nBologna.\nIl 14 luglio 2016 il Bologna si \u00e8 assicurato le prestazioni del giocatore, acquistandolo a titolo definitivo. Il costo dell'operazione, come riportato dai siti ufficiali delle due societ\u00e0, \u00e8 sulla base di 1,5 milioni di euro, cifra che potr\u00e0 salire fino a 1,8 milioni bonus inclusi. Al giocatore un quinquennale da 500.000 euro a stagione.\nIl 12 agosto 2016 ha esordito con la maglia del Bologna nella partita di Coppa Italia Bologna-Trapani (2-0), mentre il 21 agosto seguente ha fatto il suo esordio in Serie A nella gara Bologna-Crotone (1-0). Nonostante la stagione successiva giochi poco, trova il suo primo gol con la maglia rossoblu (oltre che in Serie A) il 15 aprile 2018 nella vittoria 2-0 contro il .\nHa militato per tre anni a Bologna, in cui ha avuto un buon inizio, salvo poi calare a causa anche d'infortuni e della concorrenza nel suo ruolo.\nBristol City.\nL'8 agosto passa a titolo definitivo al per una cifra attorno ai 2,5 milioni di \u20ac.\nPisa.\nIl 23 agosto 2021 raggiunge un accordo per trasferirsi al . Quattro giorni dopo l'accordo viene finalizzato e lui diviene definitivamente un calciatore del club toscano, con cui sigla un contratto quadriennale.\nNazionale.\nDopo aver fatto parte dell'Under-20 e dell'Under-21, Il 7 settembre 2015 ha debuttato con la Nazionale ungherese entrando al 22\u00ba nella partita contro l'Irlanda del Nord valida per le qualificazioni all'Europeo 2016.\n\u00c8 stato convocato per gli Europei 2016 in Francia. Ha giocato da titolare tre delle quattro partite disputate dall'Ungheria, compresa la sconfitta per 0-4 agli ottavi per mano del Belgio. Segna il suo primo gol il 18 novembre 2018 mettendo a segno il definitivo 2-0 nella vittoria contro la Finlandia.\nStatistiche.\nPresenze e reti nei club.\n\"Statistiche aggiornate al 23 giugno 2021.\""}
{"id": "5964570", "revid": "62004", "url": "https://it.wikipedia.org/wiki?curid=5964570", "title": "F\u00e9lix Garc\u00eda Casas", "text": "Carriera.\nPassato professionista con la Artiach, nel 1993 partecipa alle prime importanti corse fra cui la Vuelta a Espa\u00f1a. La stagione successiva comincia ad ottenere risultati significativi, mettendo in mostra le sue buone doti di scalatore, nelle brevi corse a tappe spagnole e salendo sul podio, al terzo posto, sia della Vuelta a Asturias che della Escalada a Montjuich. Nel 1995 vince la sua prima gara fra i professionisti, una prova in linea del panorama spagnolo.\nNel 1996 passa alla Festina-Lotus con cui vince subito una tappa alla Vuelta a Chile che concluder\u00e0 al terzo posto, e con cui negli anni successivi, parteciper\u00e0 al Tour de France, al Giro d'Italia ed alla Vuelta a Espa\u00f1a con il ruolo di gregario, in appoggio di volta in volta dei vari capitani come Christophe Moreau, Richard Virenque Joseba Beloki, \u00c1ngel Casero, Wladimir Belli, Alex Z\u00fclle e Laurent Dufaux, ma dove al contempo riuscir\u00e0 spesso a realizzare buone classifiche generali ed ottenere di tanto in tanto discreti piazzamenti di tappa.\nNel 1997 realizza buone prestazioni sia in Europa, come il sesto posto al Tour de Suisse, che oltreoceano, dove si aggiudica di nuovo una tappa alla Vuelta a Chile, oltre al secondo posto nella generale dietro il compagno di squadra Patrice Halgand e al terzo alla Vuelta y Ruta de Mexico. Partecipa quindi ai campionati del mondo di San Sebasti\u00e1n, che conclude, anche se nelle posizioni di rincalzo. Nel 2001 sfiora il successo al Tour de Romandie, chiudendo l'importante corsa a tappe elvetica al secondo posto della generale dietro a Dario Frigo dopo un'intensa lotta fin dal prologo iniziale.\nNel 2002 passa alla BigMat-Auber 93, formazione francese minore, con la quale per\u00f2 partecipa per la prima volta alla Vuelta a Espa\u00f1a con i gradi di capitano. In questa veste riesce a realizzare ottime prestazioni chiudendo all'ottavo posto la corsa e in pi\u00f9 occasioni nei primi dieci di giornata, sfiorando il successo pieno nella quinta tappa, preceduto di pochi secondi da Guido Trentin. In stagione sale anche sul podio dell'Escalada a Montjuich, battuto dall'ex compagno di squadra Beloki. Il 2003 \u00e8 il suo ultimo anno di carriera: in maglia Coast/Bianchi torna al ruolo di gregario, partecipando sia al Tour de France, dove \u00e8 l'ultimo o il penultimo uomo di Jan Ullrich nelle tappe di montagna, che alla Vuelta a Espa\u00f1a, e ottenendo come migliori prestazioni personali il settimo posto nella classifica generale del Giro del Trentino nelle prove a tappe ed il terzo al Luk Cup B\u00fchl in quelle in linea.\nDopo il ritiro, nel 2021 assume la carica di direttore sportivo del ProTeam italo-spagnolo Eolo-Kometa."}
{"id": "5964574", "revid": "945903", "url": "https://it.wikipedia.org/wiki?curid=5964574", "title": "White, Hot and Blue", "text": ""}
{"id": "5964579", "revid": "124123", "url": "https://it.wikipedia.org/wiki?curid=5964579", "title": "Jean-Baptiste-Joseph Champagnac", "text": "Scrisse anche sotto diversi pseudonimi: Jean-Baptiste-Joseph de Chantal (1798-1858), Jean-Baptiste-Joseph de Mirval (1798-1858), Ch. de Mirval (1798-1858), C.H. de Mirval (1758-1858), M. de Mirval (1758-1858).\nBiografia.\nFu un proficuo autore di manuali di pedagogia, morale e di racconti di viaggio per ragazzi. Supervision\u00f2 la pubblicazione del \"Dictionnaire historique, critique et biographique universel\", fu autore di un dizionario ne l\"'Encyclop\u00e9die Migne\" e degli indici delle opere di Voltaire."}
{"id": "5964581", "revid": "991694", "url": "https://it.wikipedia.org/wiki?curid=5964581", "title": "Archegoniatae", "text": ""}
{"id": "5964586", "revid": "1310927", "url": "https://it.wikipedia.org/wiki?curid=5964586", "title": "Fotbal Club Sheriff Tiraspol 2015-2016", "text": "Questa voce raccoglie le informazioni riguardanti lo Sheriff Tiraspol nelle competizioni ufficiali della stagione 2015-2016.\nMaglie e sponsor.\nIl fornitore tecnico per la stagione 2015-2016 \u00e8 Adidas. Lo sponsor di maglia \u00e8 IDC."}
{"id": "5964592", "revid": "81210141", "url": "https://it.wikipedia.org/wiki?curid=5964592", "title": "Astoria Theatre", "text": ""}
{"id": "5964593", "revid": "287204", "url": "https://it.wikipedia.org/wiki?curid=5964593", "title": "Mandi\u0107", "text": ""}
{"id": "5964595", "revid": "1573940", "url": "https://it.wikipedia.org/wiki?curid=5964595", "title": "Tritonia khaleesi", "text": "Tritonia khaleesi \u00e8 un mollusco nudibranchio della famiglia Tritoniidae.\nEtimologia.\nIl nome della specie deriva dall'appellativo \"Khaleesi\" con cui viene chiamato il personaggio Daenerys Targaryen nella serie di romanzi fantasy \"Cronache del ghiaccio e del fuoco\", con riferimento alla fascia argentea presente sul suo dorso che richiama i capelli del personaggio, in particolare la versione di Emilia Clarke nell'adattamento televisivo \"Il Trono di Spade\".\nDescrizione.\n\"T. khaleesi\" \u00e8 circa 12\u00a0mm, con un corpo snello e bianco, il cui dorso presenta una fascia bianca che parte dagli occhi e finisce sulla coda. \u00c8 l'unica specie del genere \"Tritonia\" con un dente rachidiano unicuspide in forma adulta.\nDistribuzione e habitat.\nLa specie fu scoperta nelle acque del nordest del Brasile, nel sud dell'Oceano Atlantico."}
{"id": "5964611", "revid": "104458", "url": "https://it.wikipedia.org/wiki?curid=5964611", "title": "Gro\u00df-Engersdorf", "text": ""}
{"id": "5964613", "revid": "287204", "url": "https://it.wikipedia.org/wiki?curid=5964613", "title": "Grossengersdorf", "text": ""}
{"id": "5964617", "revid": "287204", "url": "https://it.wikipedia.org/wiki?curid=5964617", "title": "Engersdorf", "text": ""}
{"id": "5964622", "revid": "767487", "url": "https://it.wikipedia.org/wiki?curid=5964622", "title": "Madang wi-ui a-i", "text": "Madang wi-ui a-i (titolo internazionale My Name is Pity) \u00e8 un cortometraggio sudcoreano del 2008, inedito in Italia.\nTrama.\nQuando alla ventenne Jin-ha viene proposto di narrare la sua infanzia, lei parla del rapporto speciale che ha avuto con suo nonno. Infatti, quando aveva sei anni, il nonno la inform\u00f2 dell'esistenza di un mondo magico, descritto da un monaco, al quale lui credeva."}
{"id": "5964624", "revid": "114385", "url": "https://it.wikipedia.org/wiki?curid=5964624", "title": "Albero delle salcicce", "text": ""}
{"id": "5964627", "revid": "481666", "url": "https://it.wikipedia.org/wiki?curid=5964627", "title": "Song of Scheherazade", "text": ""}
{"id": "5964631", "revid": "599013", "url": "https://it.wikipedia.org/wiki?curid=5964631", "title": "Felix Garc\u00eda Casas", "text": ""}
{"id": "5964632", "revid": "933835", "url": "https://it.wikipedia.org/wiki?curid=5964632", "title": "Averardo di Chiarissimo de' Medici", "text": "Biografia.\nFiglio di Salvestro \"il Chiarissimo\" (morto nel 1346) e di Lisa Donati, divenne padre di tre figli: Giovanni, Francesco e Antonia. \nIl figlio Giovanni di Bicci de' Medici sarebbe poi diventato il primo membro storicamente rilevante della famiglia Medici di Firenze; alcuni ipotizzano sia il fondatore del Banco dei Medici. Il suo nome \u00e8 quello del leggendario cavaliere Averardo, dal quale i Medici rivendicarono la discendenza\nFigli.\nAverardo spos\u00f2 in prime nozze Giovanna di Lotto Cavallini de Benaguisi e in seconde nozze Giacoma Spini. Ebbe tre figli:"}
{"id": "5964638", "revid": "287204", "url": "https://it.wikipedia.org/wiki?curid=5964638", "title": "Mandic", "text": ""}
{"id": "5964642", "revid": "265038", "url": "https://it.wikipedia.org/wiki?curid=5964642", "title": "Coppa CERS 1993-1994", "text": "La Coppa CERS 1993-1994 \u00e8 stata la 14\u00aa edizione dell'omonima competizione europea di hockey su pista riservata alle squadre di club. Il torneo ha avuto inizio il 12 marzo e si \u00e8 concluso il 9 luglio 1994.\nIl titolo \u00e8 stato conquistato dal per la prima volta nella sua storia."}
{"id": "5964644", "revid": "124123", "url": "https://it.wikipedia.org/wiki?curid=5964644", "title": "Dorotea Barresi e Santapau", "text": " Grande di Spagna, governatrice della casa dell'infante Filippo III e sua educatrice.\nBiografia.\nFiglia di Girolamo, II marchese di Pietraperzia e di Antonia Ademar Santapau dei marchesi di Licodia, Dorotea Barresi visse in Sicilia un'infanzia travagliata a causa delle complesse vicende giudiziarie del padre, accusato del parricidio di Matteo Barresi, e dell'uccisione di due servitori. La sua stessa nascita sarebbe avvenuta mentre il padre si trovava in carcere.. Dopo un lungo processo durato quindici anni, Girolamo Barresi fu condannato a morte nel 1549 dal Vicer\u00e9 dell'epoca Juan De Vega, e giustiziato per decapitazione. \nNel 1550, Dorotea Barresi spos\u00f2 in prime nozze Giovanni Branciforte Tagliavia, conte di Mazzarino. Da questa unione nacque il suo unico figlio Fabrizio. Il matrimonio dur\u00f2 pochi anni per la morte prematura di Giovanni Branciforte. \nNel 1567 venne celebrato a Licodia il secondo matrimonio. Anche in questo caso lo sposo, il diciassettenne Vincenzo Barresi, I marchese di Militello, membro della stessa potente famiglia, mor\u00ec prematuramente (fu rinvenuto morto all'indomani delle nozze). Dorotea Barresi, vedova per la seconda volta, concep\u00ec quindi il disegno di rafforzare comunque il potere della sua famiglia unendo il patrimonio dei Barresi di Pietraperzia con quello dei Barresi di Militello, attraverso il matrimonio nel 1571 del proprio figlio Fabrizio Branciforte con Caterina Barresi, unica erede del fratello Vincenzo.\nNegli anni seguenti si verificarono due eventi di grande importanza nella vita della nobildonna: il terzo matrimonio con Juan de Z\u00fa\u00f1iga y Reques\u00e9ns (1572) e la morte senza eredi del fratello Pietro (1573), in seguito alla quale acquis\u00ec il titolo di Principessa di Pietraperzia. \nGrazie al matrimonio con il nobile spagnolo, Juan de Z\u00fa\u00f1iga, Dorotea Barresi usc\u00ec dai confini della Sicilia per seguire il marito nella sua ascesa diplomatica e politica che lo port\u00f2 ad essere nominato nel 1579 Vicer\u00e9 di Napoli, carica che ricopr\u00ec fino al 1582. In questi anni, Dorotea Barresi esercit\u00f2 una grande influenza negli affari dello stato e venne investita del titolo di Viceregina. Alla fine di questo triennio, Dorotea Barresi segu\u00ec il marito in Spagna alla corte di Filippo II, dove fu nominata governatrice della casa dell'Infante Filippo III e sua educatrice (\"aja\")."}
{"id": "5964645", "revid": "149485", "url": "https://it.wikipedia.org/wiki?curid=5964645", "title": "Campionati europei di hockey su pista 2016", "text": "I Campionati Europei 2016 sono la 52\u00aa edizione dei campionati europei di hockey su pista.\nLa manifestazione \u00e8 disputata in Portogallo a Oliveira de Azem\u00e9is dall'11 al 16 luglio 2016.\nLa competizione \u00e8 organizzata dalla Comit\u00e9 Europ\u00e9en de Rink-Hockey."}
{"id": "5964648", "revid": "149485", "url": "https://it.wikipedia.org/wiki?curid=5964648", "title": "Lotta greco-romana ai Giochi della XVII Olimpiade - Pesi mosca", "text": "La competizione della categoria pesi mosca (fino a 52\u00a0kg) di lotta greco-romana dei Giochi della XVII Olimpiade si \u00e8 svolta dal 26 al 31 agosto 1960 alla Basilica di Massenzio a Roma. \nFormato.\nAd ogni incontro venivano assegnate le seguenti penalit\u00e0:\nCon sei penalit\u00e0 o pi\u00f9 il lottatore veniva eliminato.\nRisultati.\n1\u00ba Turno.\nSi \u00e8 disputato il 26 agosto\n2\u00ba Turno.\nSi \u00e8 disputato il 27 agosto\n3\u00ba Turno.\nSi \u00e8 disputato il 29 agosto\n4\u00ba Turno.\nSi \u00e8 disputato il 30 agosto\n5\u00ba Turno.\nSi \u00e8 disputato il 31 agosto."}
{"id": "5964650", "revid": "729019", "url": "https://it.wikipedia.org/wiki?curid=5964650", "title": "Gli anni di Drazen Petrovic", "text": "Gli anni di Drazen Petrovic - Pallacanestro e vita \u00e8 un libro sul campione di pallacanestro Dra\u017een Petrovi\u0107, scritta da Stefano Olivari e uscita nel 2015 in Italia per l'editore Indiscreto. La biografia ripercorre tutta la vita del giocatore croato, legandola anche alla fine della Jugoslavia, con particolare attenzione agli anni nel Cibona Zagabria che lo hanno fatto entrare nella leggenda dello sport. Completano il libro interviste a Neven Spahija, il migliore amico di Petrovic, a Bogdan Tanjevi\u0107, l'allenatore che lo ha lanciato in Nazionale. a Sergio Tav\u010dar, il giornalista che lo ha fatto conoscere al pubblico italiano, e al fratello Aleksandar Petrovic, ex compagno e suo unico modello cestistico."}
{"id": "5964669", "revid": "729019", "url": "https://it.wikipedia.org/wiki?curid=5964669", "title": "PZL-110 Koliber", "text": "Il PZL-110 Koliber \u00e8 un aereo da addestramento monomotore, monoplano ad ala bassa prodotto dall'azienda aeronautica polacca Wytw\u00f3rnia Sprz\u0119tu Komunikacyjnego \"PZL-Warszawa II\" su licenza della francese SOCATA.\nIl modello era la copia quasi conforme del Morane-Saulnier SOCATA Rallye, commercializzata per il mercato nazionale nel settore dell'aviazione generale dove trov\u00f2 impiego sia come aereo da turismo che come aereo da addestramento nei locali aeroclub.\nDall'originale PZL-110 Koliber, basato sul Rallye 100 ST, vennero ricavate alcune versioni locali, diverse tra loro nella motorizzazione adottata la cui potenza nominale divenne parte integrante della denominazione del velivolo."}
{"id": "5964671", "revid": "8660", "url": "https://it.wikipedia.org/wiki?curid=5964671", "title": "Seaside Vipers", "text": ""}
{"id": "5964673", "revid": "599013", "url": "https://it.wikipedia.org/wiki?curid=5964673", "title": "Filip Benkovi\u0107", "text": "Caratteristiche tecniche.\nDi ruolo difensore centrale, \u00e8 forte fisicamente, pericoloso in zona offensiva e sa giocare in pi\u00f9 assetti difensivi. Elegante e rapido nei movimenti, dispone di buona tecnica, e grazie alle sue qualit\u00e0 nel palleggio \u00e8 in grado d'impostare l'azione dalle retrovie. Abile in marcatura, \u00e8 abile nei tackle scivolati.\nViene soprannominato \"Big Ben\" per via della sua stazza.\nCarriera.\nClub.\nGli inizi, Dinamo Zagabria.\nMuove i suoi primi passi nel settore giovanile della . Esordisce in prima squadra il 19 luglio 2015 contro l', venendo impiegato dal 1' dal tecnico Zoran Mami\u0107. Il 16 settembre esordisce in Champions League contro l'Arsenal, partita inaugurale della fase a gironi, sostituendo Marko Pjaca all'88'.\nLeicester City e vari prestiti.\nIl 9 agosto 2018 passa al in cambio di 13 milioni di sterline, firmando un contratto di 5 anni. Gioca una partita in Coppa di Lega prima di essere girato in prestito per una stagione al .\nA fine prestito fa ritorno al Leicester, dove non trova spazio, ragion per cui il 31 gennaio 2020 viene ceduto in prestito al .\nIl 16 ottobre 2020 viene ceduto in prestito al fino alla fine della stagione. Durante la sessione invernale di calciomercato, il Leicester lo richiama dal prestito con la societ\u00e0 gallese.\nIl 12 gennaio 2021 viene ceduto fino al termine della stagione ai belgi dell'. A fine stagione, senza mai scendere in campo, torna agli inglesi.\nIl 12 gennaio 2022 risolve il contratto con le \"Foxes\".\nUdinese.\nIl 13 gennaio 2022 firma un contratto fino al 30 giugno 2025 con l'.\nStatistiche.\nPresenze e reti nei club.\n\"Statistiche aggiornate al 13 gennaio 2021.\""}
{"id": "5964674", "revid": "61051", "url": "https://it.wikipedia.org/wiki?curid=5964674", "title": "PZL 130 Orlik", "text": ""}
{"id": "5964678", "revid": "61051", "url": "https://it.wikipedia.org/wiki?curid=5964678", "title": "PZL 110 Koliber", "text": ""}
{"id": "5964680", "revid": "1543377", "url": "https://it.wikipedia.org/wiki?curid=5964680", "title": "Biko (singolo)", "text": "Biko \u00e8 un singolo del musicista britannico Peter Gabriel pubblicato nel 1980 ed estratto dall'album \"Peter Gabriel\" III. Il brano parla di Stephen Biko, noto attivista anti-apartheid sudafricano.\nIl brano.\nBiko fu arrestato dalla polizia sudafricana nell'agosto del 1977 e, dopo essere stato tenuto in custodia per giorni, fu interrogato nella prigione di Walmer Street a Port Elizabeth . Uscito dall'interrogatorio con serie ferite alla testa, Biko fu trasferito in una prigione di Pretoria dove mor\u00ec poco dopo, il 12 settembre 1977.\nLa versione del brano tratta dall'album comincia e finisce con le registrazioni di due canzoni sudafricane, \"Ngomhla sibuyayo\" e \"Senzeni Na?\", cantate al funerale di Biko.\nCover.\nDel brano sono state realizzate diverse cover, tra cui le seguenti.\nInoltre Steve Van Zandt ha dichiarato di essere stato ispirato da questa canzone a scrivere la sua canzone di protesta anti-apartheid \"Sun City\" del 1985, suonata dagli Artists United Against Apartheid.\nPresenza nei Media.\n\"Biko\" compare in \"Evan\", penultimo episodio della prima stagione della serie televisiva Americana \"Miami Vice\"."}
{"id": "5964682", "revid": "767487", "url": "https://it.wikipedia.org/wiki?curid=5964682", "title": "Beyond the Mat", "text": "Beyond the Mat \u00e8 un film documentario del 1999, inedito in Italia, diretto, scritto e prodotto da Barry W. Blaustein che esplora il \"dietro le quinte\" del mondo del wrestling professionistico statunitense, prendendo in esame anche la vita privata dei wrestler.\nNel marzo 2000 il documentario venne distribuito nei cinema negli Stati Uniti, e successivamente \u00e8 stato pubblicato in formato VHS e DVD dalla Universal Pictures.\nAlcuni degli intervistati includono: Mick Foley, Jake Roberts e Terry Funk.\nTrama.\nIl regista Barry Blaustein discute la sua passione per il mondo del wrestling, mostrando alcuni spezzoni di lui mentre assiste a show della World Wrestling Federation e della Extreme Championship Wrestling. Egli decide quindi di recarsi negli Stati Uniti per un periodo di tre anni, con l'intento di capire cosa spinga una persona a decidere volontariamente di diventare un lottatore professionista. Blaustein intervista molte personalit\u00e0 del mondo del wrestling cercando di capirne le motivazioni.\nBlaustein si focalizza in prevalenza su tre famosi wrestler, uno all'apice della carriera (Mick Foley, alias \"Mankind\"), uno sulla via del ritiro (Terry Funk) ed uno la cui carriera \u00e8 in forte declino (Jake \"The Snake\" Roberts). Egli inizia seguendo Funk, cinquantatreenne bisognoso di un intervento chirurgico al ginocchio che sembra incapace di ritirarsi dalle scene, nonostante il suo fisico non regga pi\u00f9. Viene mostrato mentre lotta in federazioni di hardcore wrestling come la Extreme Championship Wrestling, nel primo pay-per-view da essa prodotto, \"Barely Legal\".\nIl frequente rivale sul ring di Funk, Foley, \u00e8 il prossimo lottatore preso in esame. L'uomo, famoso per la sua resistenza al dolore, si sottopone a frequenti rischi della propria incolumit\u00e0 e a continui pericolosi colpi alla testa, e ad un certo punto viene mostrato mentre parla in maniera sconnessa a causa di una caduta (quella celebre dalla cima della gabbia d'acciaio nell'Hell in a Cell Match contro The Undertaker a \"King of the Ring\" del 1998) che lo rese momentaneamente privo di sensi. Spezzoni di Foley insieme alla moglie e ai figli sono inframezzati da immagini provenienti dagli incontri sul ring dove egli mette a repentaglio la sua salute per lo sport. Successivamente, la moglie e i figlioletti (in particolare la figlia Noelle) osservano con orrore tra il pubblico un violento match di Foley contro The Rock alla \"Royal Rumble\" del 1999, dove Mick viene ripetutamente colpito alla testa con una sedia d'acciaio.\nUltimo, viene mostrato Jake Roberts, un wrestler molto famoso negli anni ottanta ormai diventato alcolizzato e dipendente dal crack, ed estraniatosi dalla propria figlia. Anche se un tempo era uno dei lottatori di maggior successo in America, esibendosi davanti a migliaia di fan, ora si \u00e8 ridotto a combattere palesemente fuori forma in piccole federazioni locali davanti a pochi spettatori. Nel corso del film, Roberts ci viene mostrato mentre tenta senza successo di riconciliarsi con la figlia, e poi viene intervistato in una camera d'albergo appena dopo aver fumato una pipa di crack (anche se l'atto non viene mostrato alla telecamera), e mentre riflette a voce alta sui suoi flirt sessuali sempre pi\u00f9 illeciti durante gli spostamenti per lavoro.\nLe carriera di questi tre wrestler famosi \u00e8 messa a confronto con quella di lottatori emergenti, come Tony Jones e Michael Modest, in prova alla WWF. In aggiunta, Darren Drozdov, ex giocatore della NFL, viene mostrato a colloquio con Vince McMahon. A Drozdov, in grado di vomitare \"a comando\", viene chiesto da McMahon di dare una dimostrazione della sua abilit\u00e0 vomitando in un cestino nell'ufficio; abilit\u00e0 che gli fa guadagnare il ring name \"Puke\"; che McMahon pianifica di utilizzare per lanciare Drozdov come lottatore. Drozdov diventa quindi un wrestler WWF, ma alla fine del film, viene rivelato che Droz \u00e8 rimasto paralizzato a causa di un incidente sul ring solo alcuni mesi dopo.\nProduzione.\nBlaustein decise di girare un documentario sul mondo del wrestling spinto dalla sua passione da fan per esso. Il budget iniziale stanziato era di 500,000 dollari, e venne fornito dalla casa produttrice Imagine. Il materiale visivo venne girato in un range di tempo dai 3 ai 5 anni.\nLa World Championship Wrestling si rifiut\u00f2 di collaborare al film. Nel 1997 Blaustein chiese alla World Wrestling Federation (WWF) la disponibilit\u00e0 a collaborare al progetto. Inizialmente Vince McMahon diede pieno assenso a Blaustein dandogli libero accesso al dietro le quinte della federazione, ma successivamente cerc\u00f2 di tirarsi indietro dall'accordo.\nJake Roberts, il cui ritratto uscito dal film non risulta lusinghiero dipingendolo come un tossicodipendente che ha abbandonato la figlia, dichiar\u00f2 di essere stato approcciato dal regista con la scusa che i ricavi del film sarebbero stati devoluti all'infanzia abbandonata, ma che questo non era vero e non traspare dalla pellicola. Blaustein neg\u00f2 le accuse. In risposta al perch\u00e9 quindi Roberts avesse deciso di collaborare, Blaustein rispose: \u00abNon so perch\u00e9. Forse Jake era in cerca di pubblicit\u00e0. Non lo so. Ha dei problemi con la realt\u00e0. Auguro a Jake tutto il bene possibile\u00bb.\nDistribuzione.\n\"Beyond the Mat\" venne distribuito nei cinema statunitensi nel marzo 2000. In seguito il documentario venne commercializzato anche in videocassetta e successivamente in DVD, con l'aggiunta di contenuti extra e interviste al cast. Un'ulteriore edizione speciale denominata \"Special Ringside Edition\" \u00e8 stata distribuita nel marzo 2004. Questa edizione contiene una nuova introduzione e scene aggiuntive, oltre ad ulteriori interviste a Foley e Jesse Ventura.\nReazione nel mondo del wrestling.\nDopo aver visto il film, McMahon rimosse tutti gli spot pubblicitari per esso dalle trasmissioni WWF. Di conseguenza, la Lions Gate Films, distributrice del documentario, consider\u00f2 l'idea di citare in giudizio la federazione per violazione di accordo. Un portavoce della WWF, tuttavia, dichiar\u00f2 che gli spot erano stati rimossi a causa della nuova politica intrapresa dalla compagnia che vietava la diffusione di pubblicit\u00e0 di altri eventi o prodotti inerenti al wrestling che non fossero direttamente prodotti dalla WWF. Il regista Blaustein afferm\u00f2 che McMahon aveva espressamente proibito ai suoi wrestler, incluso Mick Foley, di menzionare la pellicola. Foley, tuttavia, apparve al talk show \"Larry King Live\" con Blaustein per promuovere il film. La frase pubblicitaria divenne quindi: \"The Movie Vince McMahon Didn't Want You to See!\" (\"Il film che Vince McMahon non vuole farvi vedere!\").\nAnche Roddy Piper apparve insieme a Blaustein al \"Larry King Live\" per discutere dell'industria del wrestling. Egli defin\u00ec \"Beyond the Mat\": \"il miglior documentario mai girato sul mondo del wrestling\".\nNel giugno 2011, Barry Blaustein rilasci\u00f2 una lunga intervista a \"Review a Wai\" discutendo con John Pollock i problemi avuti nel mettere insieme il documentario con l'approvazione di Vince McMahon. Nell'intervista, Blaustein rivel\u00f2 che dopo aver visto per la prima volta il film, fu Linda McMahon quella che rimase veramente infuriata (e non Vince) per il ritratto della compagnia che traspariva dalla pellicola. Inoltre, Blaustein menzion\u00f2 le difficolt\u00e0 avute con alcuni lottatori, ad esempio Stone Cold Steve Austin, che si rifiutarono di essere ripresi e con Pitbull #2 che arriv\u00f2 anche a tirare addosso alla troupe un bidone della spazzatura."}
{"id": "5964692", "revid": "767487", "url": "https://it.wikipedia.org/wiki?curid=5964692", "title": "Terry Ilous", "text": "Biografia.\nNato in Francia, Terry Ilous si trasfer\u00ec a Hollywood nel 1986 per formare gli XYZ insieme al connazionale Pat Fontaine. Il gruppo registr\u00f2 il suo omonimo album di debutto nel 1989, a cui fece seguito \"Hungry\" nel 1991. La band ottenne discreto successo e suon\u00f2 in giro per il mondo assieme ad artisti quali Ozzy Osbourne, Foreigner e Alice Cooper. Turbati da alcuni cambi di formazione e quasi un decennio di pausa, gli XYZ fecero il loro ritorno sulle scene con l'album \"Letter to God\" nel 2003.\nNel frattempo Terry si dedic\u00f2 saltuariamente ad alcune attivit\u00e0 parallele, tra cui quella di attore e doppiatore, apparendo anche nella versione francese del film \"Stuart Little 2\".\nNel 2008 ha fondato una super rock band chiamata La Famiglia Superstar con Steve Saluto (chitarra), Marco Mendoza (basso) e Atma Anur (batteria). La band si esibisce in tour e successivamente entra in studio per la registrazione di un album.\nNel 2009 si \u00e8 unito ai Great White, prendendo dopo pochi mesi il posto di cantante in sostituzione di Jack Russell. Lascia la band dopo aver registrato due album in studio, \"Elation\" (2012) e \"Full Circle\" (2017)."}
{"id": "5964698", "revid": "110157", "url": "https://it.wikipedia.org/wiki?curid=5964698", "title": "Latvijas Basketbola L\u012bga 2014-2015", "text": "La Latvijas Basketbola L\u012bga 2014-2015 \u00e8 stata la 24\u00aa edizione del massimo campionato lettone di pallacanestro maschile. La vittoria finale \u00e8 stata ad appannaggio del VEF R\u012bga."}
{"id": "5964699", "revid": "124123", "url": "https://it.wikipedia.org/wiki?curid=5964699", "title": "Kalle J\u00e4rvinen", "text": "Biografia.\nEra figlio del campione olimpico Verner J\u00e4rvinen e fratello degli atleti Akilles e Matti J\u00e4rvinen.\nNel 1932 prese parte ai Giochi olimpici di Los Angeles classificandosi nono nel getto del peso.\nMor\u00ec in guerra nel 1941."}
{"id": "5964713", "revid": "124123", "url": "https://it.wikipedia.org/wiki?curid=5964713", "title": "Robert de Vere, duca d'Irlanda", "text": "Il favorito.\nRobert de Vere nacque il 18 gennaio 1362, unico figlio di Thomas de Vere, VIII conte di Oxford (1336circa-settembre 1371) e Maud de Ufford, contessa di Oxford, trisnipote di Enrico III d'Inghilterra per parte di madre.\nRobert a corte divenne estremamente legato a Riccardo II d'Inghilterra divenendo uno dei suoi favoriti, la sua vicinanza al re non era ben vista cos\u00ec come non lo erano gli onori che Riccardo gli conferiva. Alla morte del padre, gli infatti era succeduto, divenendo il IX Conte di Oxford, poi nel 1385 divenne \"Marchese di Dublino\" e l'anno dopo \"Duca d'Irlanda\". Egli fu il secondo a detenere il titolo di duca senza essere un principe (il primo era stato Henry Plantagenet, duca di Grosmont) e fu il primo marchese in assoluto d'Inghilterra.\nQuesti nuovi onori portarono il malcontento a livelli mai raggiunti prima entro la corte di Riccardo tanto che lo storico, di fatto coevo, Thomas Walsingham, inizi\u00f2 a mormorare che fra i due vi fosse una relazione impropria.\nRobert nel 1376 aveva contratto un matrimonio assai vantaggioso, s'era infatti sposato con Philippa de Coucy, prima cugina del re perch\u00e9 figlia di sua zia Isabella di Coucy, figlia di Edoardo III d'Inghilterra.\nQuando poi Riccardo si spos\u00f2 con Anna di Boemia Robert inizi\u00f2 una relazione con una delle sue damigelle, Agnes de Launcekrona e nel 1387 Papa Urbano VI gli permise di ripudiare Philippa per sposare Agnes.\nCon il tempo la fazione di corte ostile a Robert e all'altro favorito, Michael de la Pole, I conte di Suffolk, si organizz\u00f2 dando vita a una sorta di coalizione che prese il nome di Lord Appellanti che chiese che entrambi fossero esiliati.\nRobert venne esiliato in Irlanda e nel 1387 condusse, comunque, l'esercito del re contro gli uomini degli appellanti alla Battaglia di Radcot Bridge, messo alle corde Robert scelse di fuggire in Francia lasciando che i suoi uomini venissero messi in rotta.\nIl Merciless Parliament del 1388 confisc\u00f2 tutti i suoi titoli e i suoi beni e condann\u00f2 Robert a morte \"in absentia\", tale provvedimento intacc\u00f2 anche coloro che gli erano vicini, il suo secondo in Irlanda John Stanley I dell'Isola di Man venne sollevato dall'incarico, cos\u00ec come il suo governatore James Butler, III conte di Ormond, il cancelliere Alexander de Balscot vescovo di Meath (morto 1400) e il tesoriere Robert Crull (1349-1408).\nRobert mor\u00ec in esilio a Lovanio, o nei suoi pressi, il 22 novembre 1392, tre anni dopo Riccardo riusc\u00ec a riportare in Inghilterra il suo corpo imbalsamato perch\u00e9 potesse essere seppellito.\nNon avendo avuto eredi legittimi venne succeduto dallo zio Aubrey de Vere, X conte di Oxford nel 1392."}
