{"id": "6117552", "revid": "6923", "url": "https://it.wikipedia.org/wiki?curid=6117552", "title": "Circuito Central Harbourfront di Hong Kong", "text": "Il circuito Central Habourfront di Hong Kong \u00e8 un circuito cittadino sul lungomare dell'isola di Hong Kong, di fronte al Victoria Harbour. Viene utilizzato per l'E-Prix di Hong Kong dalle monoposto elettriche del campionato di Formula E. Vi hanno corso per la prima volta il 9 ottobre 2016, come gara di apertura della stagione di Formula E 2016-17."}
{"id": "6117559", "revid": "599013", "url": "https://it.wikipedia.org/wiki?curid=6117559", "title": "Cassa per i servizi energetici e ambientali", "text": "La Cassa per i servizi energetici e ambientali (CSEA), gi\u00e0 Cassa conguaglio per il settore elettrico (CCSE) \u00e8 un ente pubblico economico sottoposto alla vigilanza dell\u2019Autorit\u00e0 di Regolazione per Energia Reti e Ambiente (ARERA) e del Ministero dell'economia e delle finanze.La CSEA opera nei settori elettrico, gas e idrico.\nStoria.\nLe cosiddette \u201ccasse conguaglio\u201d, istituite con il decreto legislativo 26 gennaio 1948, n. 98 , per la gestione dei sovrapprezzi, delle quote di prezzo e delle contribuzioni, imposte dalle autorit\u00e0 preposte alla disciplina dei prezzi, erano sottoposte alla vigilanza delle amministrazioni competenti nei settori interessati e del Ministero oggi denominato Ministero dell\u2019Economia e delle finanze (MEF). \nAlla \"Cassa conguaglio per le tariffe elettriche\" (istituita con il provvedimento CIP n. 348/1953) succedeva il \"Fondo di compensazione per l\u2019unificazione delle tariffe elettriche\" (istituito con il provvedimento CIP n. 941/1961) e, quindi, la \"Cassa conguaglio per il settore elettrico\" (provvedimento CIP n. 34/1974), cui era attribuito, tra gli altri, il compito di amministrare il conto per l\u2019onere termico, volto al rimborso dei maggiori oneri di produzione di energia gravanti sulle imprese termoelettriche per il rincaro degli olii combustibili, quale conseguenza della crisi energetica dell'ottobre del 1973.\nSuccessivamente, l\u2019art. 1, comma 670, della legge 28 dicembre 2015, n. 208, recante \u201c\"Disposizioni per la formazione del bilancio annuale e pluriennale dello Stato\" (legge di stabilit\u00e0 2016)\u201d, ha disposto la trasformazione della Cassa conguaglio per il settore elettrico in un ente pubblico economico con l\u2019attuale denominazione di \"Cassa per i servizi energetici e ambientali\" (CSEA). La trasformazione e la nuova denominazione trovano ragione nelle accresciute competenze dell\u2019Ente e nell\u2019estensione del suo ambito di operativit\u00e0 all\u2019intero settore energetico e a una quota significativa di quello ambientale.\nAttivit\u00e0.\nLa CSEA svolge le seguenti attivit\u00e0:\nAttivit\u00e0 amministrativocontabile.\nSvolge attivit\u00e0 di incasso delle componenti tariffarie, sovrapprezzi e quote di prezzo pagate dai clienti dei settori energetici e del settore idrico nell\u2019ambito del prezzo riconosciuto per i servizi forniti; tali componenti vengono raccolte in conti di gestione dedicati.\nProvvede alla gestione finanziaria dei fondi incassati ed alle conseguenti erogazioni di contributi a favore degli operatori del settore secondo le disposizioni dell\u2019Autorit\u00e0 per l'energia elettrica il gas ed il sistema idrico (AEEGSI).\nSvolge, nei confronti dei soggetti amministrati, attivit\u00e0 ispettive volte ad accertamenti di natura amministrativa, tecnica, contabile e gestionale\nI conti di gestione dalla CSEA al 31 dicembre 2015 sono 53, di cui 25 per il settore elettrico, 27 per il settore gas e 1 per il settore idrico.\nServizi per il consumatore.\nAgevolazioni tariffarie: Bonus gas e Bonus elettrico. Le agevolazioni tariffarie sono strumenti previsti dalla normativa di settore finalizzati ad accordare un trattamento preferenziale ai clienti domestici che versano in situazioni di disagio economico o in gravi condizioni di salute. In particolare, i bonus elettrico e gas, sono strumenti introdotti dal Governo per dare attuazione alle Direttive Europee 2003/53/CE e 2003/55/CE. La Cassa svolge le attivit\u00e0 istruttorie e di erogazione in materia di Bonus gas e Bonus elettrico ai clienti disagiati.\nProgetti a vantaggio dei consumatori: La Cassa gestisce un apposito Conto Progetti Consumatori, alimentato dagli importi derivanti dalle sanzioni irrogate dall'Autorit\u00e0 per l'energia elettrica il gas ed il sistema idrico (AEEGSI) pagate dalle imprese, finalizzato al finanziamento di progetti a vantaggio dei consumatori. La Cassa provvede all\u2019erogazione delle somme ai soggetti attuatori dei suddetti progetti (Associazioni dei consumatori iscritte al Consiglio nazionale dei consumatori e degli utenti \u2013 CNCU).\nRicerca di sistema.\nNell\u2019ambito della ricerca di sistema, presso CSEA \u00e8 istituita la segreteria operativa ai sensi del D.M. 8 marzo 2006, con compiti di istruttoria, verifica e diffusione dei risultati dei progetti di ricerca per il sistema elettrico finanziati, nell\u2019interesse generale, per il miglioramento dell\u2019efficienza, dell\u2019economicit\u00e0, della sicurezza e della compatibilit\u00e0 ambientale del settore elettrico. I risultati dei progetti sono diffusi anche attraverso il portale della Ricerca di Sistema.\nOrganizzazione.\nSono organi della CSEA:\nIl presidente e i componenti degli organi collegiali della CSEA sono nominati dall\u2019Autorit\u00e0 per l'energia elettrica il gas ed il sistema idrico d\u2019intesa con il Ministero dell'economia e delle finanze e sono scelti fra persone dotate di alta e riconosciuta professionalit\u00e0 e competenza in materia economica, giuridica, contabile o finanziaria. \nAi sensi della delibera dell\u2019AEEGSI 622/2014/A la CSEA \u00e8 organizzata in 3 direzioni, 4 aree e 7 unit\u00e0 organizzative di secondo livello."}
{"id": "6117560", "revid": "297668", "url": "https://it.wikipedia.org/wiki?curid=6117560", "title": "Eubiotico", "text": ""}
{"id": "6117570", "revid": "709565", "url": "https://it.wikipedia.org/wiki?curid=6117570", "title": "Circuito cittadino di Puerto Madero", "text": "Il circuito di Puerto Madero \u00e8 un circuito cittadino situato nel quartiere di Puerto Madero, Buenos Aires. \u00c8 stato utilizzato per la prima volta il 10 gennaio 2015 per lo svolgimento del quarto E-Prix di Formula E. Il circuito \u00e8 stato sede dell'E-Prix di Buenos Aires per le prime tre stagioni.\nTracciato.\nIl tracciato \u00e8 lungo 2,44 km con 12 curve da percorrere in senso antiorario ed \u00e8 stato progettato da Santiago Garc\u00eda Remoh\u00ed.\n Presenta tre tornanti ed una chicane."}
{"id": "6117585", "revid": "16758", "url": "https://it.wikipedia.org/wiki?curid=6117585", "title": "Herthilde Gabloner", "text": ""}
{"id": "6117594", "revid": "33689", "url": "https://it.wikipedia.org/wiki?curid=6117594", "title": "Confine tra l'Argentina ed il Cile", "text": ""}
{"id": "6117602", "revid": "287204", "url": "https://it.wikipedia.org/wiki?curid=6117602", "title": "Arlotta", "text": ""}
{"id": "6117603", "revid": "57342", "url": "https://it.wikipedia.org/wiki?curid=6117603", "title": "Martorella", "text": ""}
{"id": "6117604", "revid": "57342", "url": "https://it.wikipedia.org/wiki?curid=6117604", "title": "Civati", "text": ""}
{"id": "6117605", "revid": "999533", "url": "https://it.wikipedia.org/wiki?curid=6117605", "title": "Circuito cittadino di Parigi", "text": "Il circuito cittadino di Parigi, chiamato anche \"circuit des Invalides\", \u00e8 un circuito cittadino situato a Parigi, in Francia. Nello specifico si snoda attorno al complesso Les Invalides. \u00c8 stato utilizzato dalle monoposto elettriche di Formula E a partire dalla seconda stagione della categoria per l'E-Prix di Parigi. Il primo si \u00e8 tenuto il 23 Aprile 2016 per l'E-Prix di Parigi 2016.\nTracciato.\nIl tracciato si compone di 14 curve, per un totale di 1,93 km che lo rendono uno dei circuiti pi\u00f9 brevi della stagione di Formula E. Si corre in senso orario attorno al complesso Les Invalides che comprende il Mus\u00e9e de l'Arm\u00e9e e la tomba di Napoleone. La corsia dei box \u00e8 situata lungo l'Esplanade des Invalides, a nord di Les Invalides. \u00c8 caratterizzato da una superficie scivolosa, ed un breve tratto alla 3\u00aa curva con un nuovo asfalto temporaneamente collocato sui ciottoli."}
{"id": "6117606", "revid": "1516566", "url": "https://it.wikipedia.org/wiki?curid=6117606", "title": "Candido (nome)", "text": "Origine e diffusione.\nContinua il nome tardo latino \"Candidus\", derivato da \"candidus\", \"candido\", che ha il significato di \"bianchissimo\" ma anche di \"innocente\", \"puro\". Etimologicamente, \"candidus\" deriva da \"cand\u0113re\", \"essere bianco\", \"splendere\", a sua volta dalla radice protoindoeuropea \"kand\", \"brillare\", \"splendere\" (da cui anche \"candela\").\nOnomastico.\nL'onomastico si pu\u00f2 festeggiare in memoria di diversi santi e beati, fra i quali, nei giorni seguenti:"}
{"id": "6117608", "revid": "1728", "url": "https://it.wikipedia.org/wiki?curid=6117608", "title": "Pier Francesco Garoli", "text": ""}
{"id": "6117620", "revid": "584834", "url": "https://it.wikipedia.org/wiki?curid=6117620", "title": "Lagagne", "text": ""}
{"id": "6117621", "revid": "584834", "url": "https://it.wikipedia.org/wiki?curid=6117621", "title": "Lagagn", "text": ""}
{"id": "6117622", "revid": "584834", "url": "https://it.wikipedia.org/wiki?curid=6117622", "title": "Scogli Lagagn", "text": ""}
{"id": "6117623", "revid": "584834", "url": "https://it.wikipedia.org/wiki?curid=6117623", "title": "Veliki Laganj", "text": ""}
{"id": "6117624", "revid": "584834", "url": "https://it.wikipedia.org/wiki?curid=6117624", "title": "Mali Laganj", "text": ""}
{"id": "6117625", "revid": "253269", "url": "https://it.wikipedia.org/wiki?curid=6117625", "title": "Gary Glasberg", "text": "Glasberg inizi\u00f2 a lavorare come scrittore per serie animate come \"I Rugrats\", \"Power Rangers\", \"Duckman\" e \"Aaahh!!! Real Monsters\". In seguito si orient\u00f2 verso procedural drama tra cui \"Crossing Jordan\", \"The $treet\", \"The Evidence\", \"Bones\", \"Shark\" e \"The Mentalist\".\nNel 2009 inizi\u00f2 a lavorare a \"NCIS - Unit\u00e0 anticrimine\", di cui a partire dal 2011 ebbe il ruolo di showrunner. Fu l'ideatore di \"\", secondo spin-off della serie \"NCIS\", che debutt\u00f2 nel 2014, di cui era anche produttore esecutivo. La sua casa di produzione \u00e8 chiamata When Pigs Fly Incorporated.\nEra sposato dal 1996 con la sceneggiatrice e produttrice televisiva Mimi Schmir, da cui ha avuto due figli. &lt;br&gt;\n\u00c8 morto nel sonno il 28 settembre 2016 a Los Angeles all'et\u00e0 di 50 anni."}
{"id": "6117627", "revid": "144796", "url": "https://it.wikipedia.org/wiki?curid=6117627", "title": "Ferdinando di Solms-Braunfels", "text": "Vita.\nFerdinando Guglielmo Ernesto nacque a Braunfels, Solms-Braunfels come primogenito di Federico Guglielmo, conte di Solms-Braunfels e della sua prima moglie, la principessa Maddalena Enrichetta di Nassau-Weilburg (1691\u20131725) figlia di Giovanni Ernesto, conte di Nassau-Weilburg. Il 22 maggio 1742, l'imperatore Carlo VII elev\u00f2 il casato di Solms-Braunfels al rango di principe imperiale e cos\u00ec quando suo padre mor\u00ec egli gli successe come 2\u00ba principe.\nMatrimonio e figli.\nIl 24 agosto 1756 spos\u00f2 a Laubach, la contessa Sofia Cristina Guglielmina di Solms-Laubach, prima tra le figlie femmine e secondogenita di Cristiano Augusto, conte di Solms-Laubach e della sua prima moglie, la principessa Elisabetta di Isenburg e B\u00fcdingen in Birstein figlia del primo principe, Volfango Ernesto I. Ebbero i seguenti figli:"}
{"id": "6117646", "revid": "125841340", "url": "https://it.wikipedia.org/wiki?curid=6117646", "title": "Massimiliano Mirabelli", "text": "Biografia.\nNato a Rende, in provincia di Cosenza, il 15 agosto 1969, \u00e8 sposato dal 2002 con Serena Arcuri. La coppia ha due figlie: Loredana (nata nel 2004) e Chiara (nata nel 2009).\nDopo alcuni anni da calciatore (ex Crotone), inizia la sua carriera da dirigente al Rende con cui vince l'Eccellenza Calabria 1996-1997.\nNel corso della stessa stagione sportiva collabora anche con l' come osservatore. Nella stagione 1997-1998 diventa direttore sportivo del San Calogero con cui vince il campionato di Promozione (girone B). Passa quindi alla squadra dell'Acri, con la quale vince nuovamente l'Eccellenza Calabria 1999-2000, mentre l'anno successivo diventa direttore sportivo della Rossanese, vincendo ancora una volta il campionato di Eccellenza Calabria 2000-2001.\nNel 2001 torna quindi al Rende, guidato dal presidente Franco Ippolito Chiappetta, con cui ottiene diversi successi in sequenza: due promozioni di fila (il Rende vince infatti l'Eccellenza Calabria 2002-2003 e il girone I della Serie D 2003-2004) e, nella stagione 2005-2006, la finale dei play off per la promozione in Serie C1, persa contro il . Dal 2004 \u00e8 inoltre iscritto all'Albo Speciale FIGC dei Direttori sportivi.\nNel 2007 il Rende assume la denominazione di Fortitudo Cosenza, ereditando la storia del fallito Cosenza Calcio: Mirabelli ne diventa direttore sportivo e affida la panchina del Cosenza a un allenatore esordiente, Domenico Toscano: il Cosenza vince subito il girone I della Serie D 2007-2008 e l'anno successivo il girone C della Lega Pro Seconda Divisione 2008-2009. La collaborazione di Mirabelli con il Cosenza si rompe il 12 luglio 2010, per contrasti con la nuova propriet\u00e0, salvo un successivo fugace ritorno a cavallo tra gennaio e febbraio 2011.\nDopo una breve esperienza come consulente di mercato alla nell\u2019estate del 2011 diventa osservatore dell'Inter. Il 4 luglio 2013 si trasferisce per una stagione al club inglese del Sunderland, in Premier League. Il 3 luglio 2014 viene quindi ufficializzato il suo ritorno all'Inter come capo degli osservatori, incarico che lascia ufficialmente nel settembre 2016. Il 19 aprile 2017, dopo l'ufficializzazione del passaggio di propriet\u00e0 del Milan da Fininvest all'imprenditore cinese Li Yonghong, Mirabelli diventa ufficialmente direttore sportivo e responsabile dell'area tecnica del club rossonero. Il 24 luglio 2018, in seguito al passaggio del Milan a Elliott Management Corporation, viene esonerato.\nIl 23 gennaio 2022 viene assunto come responsabile dell\u2019area tecnica e direttore sportivo dal Calcio Padova, subentrando al precedente DS Sean Sogliano, siglando un accordo fino al 30 giugno 2024."}
{"id": "6117647", "revid": "729019", "url": "https://it.wikipedia.org/wiki?curid=6117647", "title": "XEMP-AM", "text": "XEMP-AM \u00e8 una stazione radio operante in Messico con sede a Citt\u00e0 del Messico. Di propriet\u00e0 dell'Instituto Mexicano de la Radio, XEMP-AM trasmette sulla frequenza 710 AM programmi principalmente a contenuto regionale messicano sotto il nome di \"La Nueva 710\".\nStoria.\nXEMP-AM fu creata il 1\u00ba novembre 1961 con il nome di \"La charrita del cuadrante\", una stazione quasi completamente dedicata alla musica ranchera. All'inizio era di propriet\u00e0 di Mercedes Rivero Arredondo de Turro che, nel 1965, chiese una controparte ad onde corte che avrebbe trasmesso sulla frequenza 11,740\u00a0kHz come XEMP-OC. Il 30 settembre 1976, XEMP fu venduta a Radio Visi\u00f3n Mexicana, S.A.&lt;br&gt;\nNel 1983 l'IMER la incorpor\u00f2 ed assunse il nome di Opus 710, con una programmazione orientata alla cultura, tuttavia, nel settembre 1985, in occasione del terremoto che colp\u00ec Citt\u00e0 del Messico, XEMP divenne una stazione orientata all'informazione con il nome di Radio Informaci\u00f3n. Ulteriori cambiamenti avvennero nel 1990 quando la stazione si focalizz\u00f2 sulla musica tropicale e nel 2008 quando, sotto il nome di \"Interferencia 7Diez\", orient\u00f2 la sua programmazione verso il rock in lingua spagnola.\nInfine, il 1\u00ba febbraio 2014 la stazione torn\u00f2 alle sue radici con una programmazione volta principalmente alla musica regionale messicana."}
{"id": "6117649", "revid": "216805", "url": "https://it.wikipedia.org/wiki?curid=6117649", "title": "Maschilit\u00e0", "text": ""}
{"id": "6117655", "revid": "599013", "url": "https://it.wikipedia.org/wiki?curid=6117655", "title": "Carl Johansson", "text": "Carriera.\nClub.\nJohansson ha iniziato a giocare a calcio all'et\u00e0 di cinque anni a H\u00f6\u00f6r, cittadina della Svezia meridionale in cui \u00e8 anche cresciuto.\nA quindici anni ha svolto un provino per la squadra Under-15 dell'Helsingborg, riuscendo a ottenere un contratto giovanile. Proprio nelle giovanili dell'Helsingborg \u00e8 stato trasformato da centrocampista centrale a centrale di difesa.\nNel 2013 Johansson ha giocato alcune partite nel campionato di Division 2 con la HIF Akademi, squadra creata proprio quell'anno al fine di fornire giocatori alla prima squadra dell'Helsingborg.\nNella seconda met\u00e0 della stagione 2013 \u00e8 stato promosso in prima squadra, con cui ha collezionato le sue prime tre presenze in Allsvenskan. Ha continuato a militare nell'Helsingborg anche successivamente, talvolta partendo titolare, trovando maggiore spazio soprattutto a seguito della retrocessione in Superettan avvenuta al termine del campionato 2016. L'Helsingborg ha vinto la Superettan 2018 conquistando la promozione.\nIl ritorno di Johansson nella massima serie \u00e8 avvenuto tuttavia con una maglia diversa, quella del Falkenberg, squadra anch'essa neopromossa, a cui il giocatore si \u00e8 legato per le stagioni 2019 e 2020. Qui \u00e8 rimasto per due stagioni, culminate per il Falkenberg con la salvezza al termine dell'Allsvenskan 2019 e con la retrocessione al termine dell'Allsvenskan 2020.\nLibero da vincoli contrattuali, nel dicembre del 2020 ha firmato con l'IFK G\u00f6teborg per i successivi tre anni, continuando dunque a giocare in Allsvenskan. Dopo aver perso le prime otto giornate per un infortunio al piede, il suo debutto in campionato con la nuova maglia \u00e8 avvenuto in occasione della nona giornata a luglio, dopo la pausa per gli Europei.\nNazionale.\nHa all'attivo tre presenze con la Nazionale Under-19 (collezionate tra il 2013 e il 2014) e altrettante con l'Under-21 (tra il 2014 e il 2015)."}
{"id": "6117656", "revid": "83531", "url": "https://it.wikipedia.org/wiki?curid=6117656", "title": "Classica di San Sebasti\u00e1n 1981", "text": "La Classica di San Sebasti\u00e1n 1981, prima edizione della corsa, si svolse l'11 agosto 1981, per un percorso totale di 230\u00a0km. La vittoria fu appannaggio dello spagnolo Marino Lejarreta, che complet\u00f2 il percorso in 6h09'24\", precedendo il britannico Graham Jones ed il connazionale Faustino Rup\u00e9rez. \nI corridori che partirono da San Sebasti\u00e1n furono 67, mentre coloro che tagliarono il medesimo traguardo furono 30."}
{"id": "6117657", "revid": "1855146", "url": "https://it.wikipedia.org/wiki?curid=6117657", "title": "San Marco 1", "text": "Il San Marco 1 (anche noto come San Marco A) \u00e8 stato il primo satellite artificiale italiano. Si trattava di un satellite di prova delle capacit\u00e0 di progettazione e lancio acquisite dagli ingegneri italiani, in gran parte formati dalla NASA nei primi anni sessanta al fine di poter condurre, successivamente, lanci autonomi; pertanto fu progettato per poche ricerche scientifiche sulla densit\u00e0 dell'aria nella ionosfera. Ha segnato l'inizio della collaborazione spaziale tra Italia e Stati Uniti.\n\u00c8 stato il primo dei cinque satelliti del Progetto San Marco (1962-1980). Deve il nome alla nave autosollevante offshore messa a disposizione dall'ENI come piattaforma per i lanci successivi al San Marco 1 (autonomi dalla NASA), il quale invece \u00e8 stato lanciato dalla Wallops Flight Facility, in Virginia.\nL'Italia \u00e8 cos\u00ec diventato il quinto Paese a mandare in orbita un proprio satellite, dopo Unione Sovietica (1957), gli stessi USA (1958), Regno Unito e Canada (1962). Va detto che, al contrario di questi ultimi due, anche il lancio \u00e8 stato gestito da italiani: il razzo era stato donato all'Italia e la base era americana, ma gestita da italiani; a schiacciare il pulsante e a governare la partenza erano stati ingegneri italiani. Ci\u00f2 renderebbe l'Italia la terza nazione a lanciare autonomamente un proprio satellite.\nIn seguito, nei primi anni 1970, l'Italia ricambi\u00f2 il favore alla NASA consentendole di lanciare i propri satelliti (Explorer 42, 45 e 48) dalla San Marco, convenientemente collocata in Kenya, presso l'Equatore.\nStoria.\nConcepito da Luigi Broglio, Carlo Buongiorno e Franco Fiario nel 1960, fu messo in orbita con la collaborazione statunitense nel 1964: la NASA, infatti, forn\u00ec la formazione del personale italiano, la piattaforma di lancio e il vettore Scout alla Commissione per le Ricerche Spaziali (l'Agenzia spaziale italiana sarebbe nata solo nel 1988). Alla progettazione del veicolo spaziale collabor\u00f2 tra gli altri il fisico Edoardo Amaldi (uno dei Ragazzi di via Panisperna e in seguito tra i fondatori dell'European Space Research Organization, che nel 1968 avrebbe messo in orbita ESRO-2B).\nIl lancio fu effettuato da personale formato dalla NASA, ma completamente italiano (ovvero, per la seconda volta nella storia spaziale, dopo Ariel 1, esterno all'agenzia statunitense). Lo scopo era effettuare un test prima dei lanci completamente autonomi.\nLa formazione del personale era avvenuta in tre fasi:"}
{"id": "6117659", "revid": "1699816", "url": "https://it.wikipedia.org/wiki?curid=6117659", "title": "Kill the Lights (Alex Newell e DJ Cassidy)", "text": "Kill the Lights \u00e8 un singolo del cantante statunitense Alex Newell e del DJ statunitense DJ Cassidy, pubblicato il 15 aprile 2016.\nIl singolo ha visto la collaborazione del chitarrista statunitense Nile Rodgers e della cantante britannica Jess Glynne, quest'ultima alla parte vocale.\nVideo musicale.\nIl videoclip \u00e8 stato pubblicato l'8 aprile 2016 sul canale YouTube della Atlantic Records e mostra i protagonisti ballare all'interno di una discoteca."}
{"id": "6117660", "revid": "661526", "url": "https://it.wikipedia.org/wiki?curid=6117660", "title": "Kill the Lights", "text": ""}
{"id": "6117663", "revid": "125433682", "url": "https://it.wikipedia.org/wiki?curid=6117663", "title": "Episodi di Brooklyn Nine-Nine (quarta stagione)", "text": "La quarta stagione della serie televisiva Brooklyn Nine-Nine \u00e8 stata trasmessa in prima visione negli Stati Uniti d'America su Fox dal 20 settembre 2016.\nIl quarto episodio della quarta stagione di Brooklyn Nine-Nine, \"The Night Shift\", rappresenta la prima parte di un crossover con New Girl, terminato con il quarto episodio della sesta stagione di quest'ultima, \"Homecoming.\"\nIn Italia la stagione \u00e8 stata interamente distribuita su Netflix il 20 settembre 2018.\nCoral Palms: Parte 1.\nTrama.\nIl capitano Holt e Jake si trovano da 6 mesi in Florida, dove vivono sotto copertura. Un agente li informa che la banda di Jimmy Figgis \"il macellaio\" \u00e8 stata sgominata, ma il boss non \u00e8 stato catturato. Holt e Peralta, stanchi della vita in Florida, decidono di fare saltare la loro copertura e di fungere da esche, attirando Figgis in una trappola. \nCoral Palms: Parte 2.\nTrama.\nJimmy Figgis \"Il macellaio\" arriva in citt\u00e0 per vendicarsi di Peralta e del capitano Holt, i quali finiscono in carcere per possesso di armi.\nDopo l'evasione il capitano Holt, spinto da Peralta, telefona al sergente Jefford per chiedere aiuto alla squadra, ma il nuovo capitano del 99\u00badistretto, precedentemente criticato da Amy per il suo eccessivo menefreghismo, vieta agli agenti di partire per la Florida. \nCoral Palms: Parte 3.\nTrama.\nGli agenti del 99\u00ba distretto raggiungono il capitano Holt e Peralta in Florida. Jake attira Jimmy Figgis \"il macellaio\" in una trappola nella Fun Zone di Coral Palms, dove l'intervento del capitano Holt e di Gina si rivela decisivo per la cattura del boss.\nTurno di notte.\nTrama.\nAl rientro dalla missione in Florida, il capitano Holt ed i suoi uomini vengono puniti: devono espletare il turno lavorativo notturno. Il morale degli agenti \u00e8 basso: Rosa \u00e8 triste perch\u00e9 non ha notizie di Pimento, Amy \u00e8 arrabbiata con Rosa per le sue continue bugie, Jake cerca di risolvere un caso ma Charles non pu\u00f2 aiutarlo perch\u00e9 deve badare al figlio adottivo. Il capitano Holt cerca di risollevare il morale della squadra, ma ogni tentativo \u00e8 fallimentare. \nHalloween IV.\nTrama.\nIn occasione della tradizionale sfida di Halloween l'oggetto da rubare \u00e8 una targa. Le squadre sono tre: Amy (vincitrice della precedente edizione) e Rosa, il capitano Holt e Charles, Jake e Gina. Terry si tira fuori dal gioco, preferendo smaltire il lavoro arretrato, ma viene sorvegliato da Hitchcock e Scully perch\u00e9 la squadra crede che voglia rubare la targa cogliendo gli altri di sorpresa. Grazie ad una brillante trovata \u00e8 Gina ad aggiudicarsi la sfida. \nUn mostro nell'armadio.\nTrama.\nNikolaj, il figlio adottivo di Boyle, non riesce a dormire perch\u00e9 crede che ci sia un mostro nell'armadio. Il \"mostro\" \u00e8 in realt\u00e0 Adrian Pimento, il quale \u00e8 tornato in citt\u00e0 dopo essere stato fuori sotto copertura. Quando Rosa incontra Pimento al distretto, improvvisamente i due decidono di sposarsi l'indomani. Amy, incaricata da Rosa di organizzare rapidamente il matrimonio, sceglie Charles per il men\u00f9, Terry per le acconciature, il capitano Holt per le decorazioni e Hitchcock e Scully per le sedute. Le cose non vanno per\u00f2 bene: Rosa, Charles e Terry si ubriacano, mentre la decorazione di palloncini del capitano Holt viene bocciata da Amy. \nPimento desidera che Rosa indossi gli orecchini della nonna per il matrimonio, ma li ha impegnati al banco dei pegni; parte quindi con Jake e Gina per recuperarli. \nAlla fine Adrian e Rosa decidono di non sposarsi perch\u00e9 capiscono di avere affrettato i tempi. Hitchcock e Scully sono delusi perch\u00e9 sono stati gli unici a completare efficientemente l'incarico affidato da Amy, mentre il capitano Holt si prende la sua rivincita su Amy: Rosa si complimenta con lui per l'arco di palloncini realizzato attorno alla scrivania della sua stanza.\nMr. Santiago.\nTrama.\nAmy invita la squadra a trascorrere il giorno del Ringraziamento a casa sua. In questa occasione Jake conosce il padre di Amy, un ex poliziotto. Charles si occupa di cucinare il tacchino, ma Gina e Rosa si oppongono all'uccisione dell'animale. Pimento scommette i soldi del capitano Holt ad una mostra di cani, mentre Jake ed il padre di Amy sono impegnati a risolvere un vecchio caso. \nIl ciclo del Cielo di fuoco.\nTrama.\nJake e Terry indagano sulle lettere di minaccia indirizzate ad un famoso scrittore, del quale il sergente \u00e8 un grande fan. Gina conquista la famiglia Boyle promettendo un fantastico viaggio ad Aruba. Amy e Rosa sono coinvolte nei problemi di coppia del capitano Holt. \nLo sdanneggiamento.\nTrama.\nIl capitano Holt e Jake aiutano il nuovo capitano Stanley a risolvere un caso di droga per favorirne la promozione ed il conseguente allontanamento dal distretto, nella speranza di potere tornare ad espletare il turno lavorativo diurno. Terry e Gina si scontrano a causa di una battaglia ecologica. Charles e Rosa scoprono che il centro massaggi che frequentano \u00e8 un centro di riciclaggio di denaro sporco. \nCapitan Lettonia.\nTrama.\nCharles e Jake sono costretti a sgominare una banda di criminali lettoni per recuperare il regalo di Natale per Nikolaj, il figlio adottivo di Boyle: capitan Lettonia. Il capitano Holt e gli altri componenti della squadra ingaggiano una sfida canora con il gruppo AMT. Mentre Scully vaga da solo per la citt\u00e0 intonando canzoni natalizie, i colleghi lo raggiungono per cantare tutti insieme davanti alla porta della casa di Charles. \nIl fuggitivo: Parte 1.\nTrama.\nLa squadra \u00e8 alla ricerca di nove evasi in fuga. Il capitano Holt e Rosa interrogano i testimoni dell'evasione, ma non riescono a ricavare nessuna informazione utile. Amy e Jake fanno una scommessa: chi perde dovr\u00e0 andare a vivere a casa del vincitore. Amy viene aiutata da Charles, mentre Jake da Terry. L'ultimo evaso da catturare \u00e8 il fratello di Doug Judy, il \"bandito delle Pontiac\", un vecchio nemico di Jake. \nIl fuggitivo: Parte 2.\nTrama.\nIl capitano Holt e Rosa scoprono che l'ultimo evaso da catturare \u00e8 fuggito attraverso un tombino. Jake incontra Doug Judy per ottenere la sua collaborazione alla cattura del fratello evaso. Gina viene investita da un autobus. \nL'ispezione.\nTrama.\nGina torna al lavoro due mesi dopo essere stata investita, cercando di dimostrare a tutti di essersi ripresa completamente, nonostante il busto che \u00e8 costretta a portare. Il 99\u00ba distretto rischia di chiudere: tutto dipende dall'esito di un'ispezione. Tutti sono preoccupati perch\u00e9 l'ispezione \u00e8 affidata a Ted, l'ex fidanzato di Amy. Dopo diversi problemi ed equivoci Ted decide di abbandonare l'incarico; l'ispezione \u00e8 affidata a Veronica Hopkins, l'ex fidanzata di Terry, la quale minaccia il sergente di chiudere il distretto. \nServire &amp; proteggere.\nTrama.\nJake e Rosa si trovano sul set della loro serie TV preferita, \"Servire e Proteggere\", ad indagare sul furto di un computer portatile. \nTerry viene interrogato da Amy e Gina, che vogliono scoprire la causa della sua rottura con Veronica, per salvare il distretto dalla chiusura.\nL'ultima corsa.\nTrama.\nPer evitare la chiusura del 99\u00ba distretto gli agenti sono alla ricerca di nuovi casi. Jake e Charles si trovano quindi coinvolti in un grosso traffico di droga. Terry perde la sfida con Hitchcock per il primato di arresti, mentre il capitano Holt fa da mentore ad Amy. \nGina organizza scherzi, che vengono filmati e trasmessi nella sua Gina Zone, ai danni dei colleghi.\nMuu Muu.\nTrama.\nTerry viene fermato e maltrattato da un poliziotto mentre cerca la coperta preferita (chiamata Moo Moo) delle sue figlie. Alla base dell'atteggiamento ostile dell'agente \u00e8 il pregiudizio razziale. \nIl sergente decide di presentare un esposto nei confronti dell'agente, ma il capitano Holt gli consiglia di non farlo e di pensare alla carriera: un'eventuale promozione gli permetterebbe di ottenere giustizia pi\u00f9 facilmente. \nAmy e Jake si offrono di badare alle figlie del sergente, ma le loro domande relative al maltrattamento del padre li mette in difficolt\u00e0. \nTerry non ottiene la promozione sperata, ma il capitano Holt decide di accogliere il suo esposto perch\u00e9 comprende che \u00e8 la cosa giusta da fare. \nConvention di polizia.\nTrama.\nIl 99\u00ba distretto partecipa ad una convention di polizia a Rochester, dove il capitano Holt sfida il capitano Jeffrey Bouchet alle elezioni del consiglio di amministrazione. Nonostante il divieto del capitano Holt, Jake organizza in segreto una grande festa durante la quale il sergente Jeffords perde il computer portatile contenente il programma elettorale del capitano Holt. Scully viene aiutato da Amy e Gina a conquistare la collega di cui si \u00e8 innamorato.\nIn cerca di Amy.\nTrama.\nAmy si comporta in modo strano ed \u00e8 nervosa perch\u00e9 deve sostenere l'esame per diventare sergente. Jake organizza una simulazione d'esame per tranquillizzarla, ma non ottiene l'effetto sperato. Infatti Scully avverte Peralta che Santiago ha abbandonato la simulazione e che nessuno riesce a trovarla. Jake e Rosa settacciano la citt\u00e0 in cerca di Amy. Charles non accetta che Gina abbia ricevuto in eredit\u00e0 il lievito madre da una zia appena defunta, mentre il capitano Holt ed il sergente Jefford discutono sulla loro grande passione: i trenini.\nVostro Onore.\nTrama.\nJake viene incaricato da Holt di indagare sul furto di gioielli a casa del giudice Louverne Holt, madre del capitano. Inizialmente i sospetti ricadono su uomo che frequenta lo stesso circolo del giudice. Jake scopre che il sospettato \u00e8 l'amante della donna e che la sera del furto era in compagnia del giudice Holt. Hitchcock e Scully disapprovano il nuovo arredamento scelto da Charles, Rosa e Terry per la sala relax del distretto. Amy cerca di insegnare a Gina a cambiare le gomme dell'automobile.\nIl mattatoio.\nTrama.\nJake e Rosa entrano in competizione quando il loro idolo, il tenente Melanie Hawkins, offre loro un posto lavorativo nella sua squadra, il cui centro operativo \u00e8 chiamato \"Il mattatoio\". Jake scopre che in realt\u00e0 il tenente Hawkins \u00e8 corrotta.\nLa rapina alla banca.\nJake e Rosa informano il capitano Holt che il tenente Hawkins \u00e8 coinvolta in rapine bancarie. Pimento aiuta Diaz e Peralta ad ottenere la fiducia del tenente Hawkins. Amy, Charles e Terry sospettano che Gina sia incinta e scoprono che il padre del bambino \u00e8 Milton Boyle, un cugino di Charles. Jake e Rosa vengono incastrati dal tenente Hawkins, la quale inizialmente li recluta per una rapina ad una banca e successivamente li arresta in flagranza di reato.\nDelitto e castigo.\nTrama.\nJake e Rosa vengono sottoposti ad un processo durante il quale risulta che abbiano ricevuto grosse somme di denaro in conti offshore. Charles e Terry incontrano degli hackers in un bar per scoprire la provenienza di questo denaro. Al processo Jake e Rosa si presentano con un teste a sorpresa, un ex collaboratore del tenente Hawkins, che potrebbe scagionarli, ma in realt\u00e0 \u00e8 una trappola: i due poliziotti vengono condannati dalla giuria."}
{"id": "6117664", "revid": "287204", "url": "https://it.wikipedia.org/wiki?curid=6117664", "title": "Ceramika ilzecka", "text": ""}
{"id": "6117665", "revid": "11959", "url": "https://it.wikipedia.org/wiki?curid=6117665", "title": "Da\u02bfwah", "text": ""}
{"id": "6117670", "revid": "438678", "url": "https://it.wikipedia.org/wiki?curid=6117670", "title": "Recording Industry Association of New Zealand", "text": ""}
{"id": "6117673", "revid": "584834", "url": "https://it.wikipedia.org/wiki?curid=6117673", "title": "Lagagne Grande", "text": ""}
{"id": "6117674", "revid": "584834", "url": "https://it.wikipedia.org/wiki?curid=6117674", "title": "Lagagn Grande", "text": ""}
{"id": "6117676", "revid": "584834", "url": "https://it.wikipedia.org/wiki?curid=6117676", "title": "Lagagne Piccolo", "text": ""}
{"id": "6117677", "revid": "584834", "url": "https://it.wikipedia.org/wiki?curid=6117677", "title": "Lagagn Piccolo", "text": ""}
{"id": "6117678", "revid": "584834", "url": "https://it.wikipedia.org/wiki?curid=6117678", "title": "Isolotto Tonnara", "text": ""}
{"id": "6117680", "revid": "767487", "url": "https://it.wikipedia.org/wiki?curid=6117680", "title": "Ta'Quan Zimmerman", "text": "Carriera.\nZimmerman nasce a Waterbury, nel Connecticut.\nLa sua carriera nel mondo della pallacanestro comincia all'Holy Cross High School, dove si rende subito protagonista di grandi prestazioni. La sua carriera collegiale si sposta al Southeastern Community College nell'Iowa. Dopo una breve parentesi \u00e8 costretto a saltare gran parte della stagione per un infortunio alle ginocchia.\nPassa un anno al Monroe Community College, prima di trasferirsi in Canada alla Thompson Rivers University. Chiude la stagione con quasi 20 punti di media e si dichiara eleggibile per il Draft NBA 2014, dove per\u00f2 non viene scelto.\nLa sua carriera da pro inizia in NBA Development League, dove con gli Idaho Stampede gioca 41 gare il primo anno. Viene riacquisito dagli Stampede stessi nel 2015, ma dopo 6 gare decide di lasciare la squadra."}
{"id": "6117684", "revid": "1241702", "url": "https://it.wikipedia.org/wiki?curid=6117684", "title": "Fehmarn Belt collegamento fisso", "text": ""}
{"id": "6117685", "revid": "339392", "url": "https://it.wikipedia.org/wiki?curid=6117685", "title": "AR - Frammenti d'Arte", "text": ""}
{"id": "6117710", "revid": "584834", "url": "https://it.wikipedia.org/wiki?curid=6117710", "title": "Scoglio dei Tonni", "text": ""}
{"id": "6117711", "revid": "729019", "url": "https://it.wikipedia.org/wiki?curid=6117711", "title": "Fabrice Jeandesboz", "text": "Carriera.\nPassato professionista a 25 anni con la Sojasun nel 2009, dopo un periodo come stagista con la FDJ nel 2005 e 2006, coglie la sua prima vittoria in carriera alla Manche-Atlantique."}
{"id": "6117712", "revid": "7077", "url": "https://it.wikipedia.org/wiki?curid=6117712", "title": "Marvel Super Heroes Adventure Game", "text": ""}
{"id": "6117715", "revid": "228587", "url": "https://it.wikipedia.org/wiki?curid=6117715", "title": "Friedrich Adler", "text": ""}
{"id": "6117717", "revid": "1305772", "url": "https://it.wikipedia.org/wiki?curid=6117717", "title": "ENZ", "text": ""}
{"id": "6117719", "revid": "729019", "url": "https://it.wikipedia.org/wiki?curid=6117719", "title": "Banque nationale pour le commerce et l'industrie", "text": "La Banque nationale pour le commerce et l'industrie (BNCI) fu fondata nel 1932 con un capitale di 100 milioni di franchi, per sostituire la \"Banque nationale de Cr\u00e9dit\", in stato di insolvenza in seguito alla crisi del 1929. \n\u00c8 una delle banche che hanno maggiormente contribuito alla globalizzazione di met\u00e0 Novecento, strutturandosi in una rete di filiali e agenzie.\nStoria.\n1932-1940.\nIl crollo di borsa del 1929 port\u00f2 l'importante \"Banque nationale du commerce\" (BNC) sull'orlo della bancarotta. \nPer evitare un'enorme crac di borsa a Parigi, nonch\u00e9 le conseguenze sull'economia provinciale e sul commercio estero, il Governo e un consorzio di banche e industrie decisero di salvare la BNC. In particolare la \"Banque de France\" cancell\u00f2 i propri crediti verso la BNC. Tuttavia nel clima economico incerto del periodo fra le due Guerre, i correntisti non si sentivano rassicurati. Sotto il coordinamento del Ministro delle Finanze lo Stato, la Banca di Francia e un gruppo di banche francesi, garantirono i risparmiatori e ne salvarono i depositi. Tuttavia, la crisi continuava ad aggravarsi e ad estendersi a nuovi paesi, cos\u00ec i risparmiatori continuavano a ritirare i propri depositi, al punto che le casse della banca nel dicembre 1931 erano svuotate dei tre quarti delle riserve. Le azioni erano crollate a 50 franchi.\nPoich\u00e9 la BNC sembrava ormai perduta agli occhi degli operatori di Borsa, fu posta in liquidazione nell'aprile 1932, per rifondarla sotto un altro nome, ma conservando il personale, la sede sociale (al 16 del boulevard des Italiens a Parigi) e conservando la clientela. La nuova banca voleva rassicurare con il proprio nome di voler investire nell'industria e non solo nel commercio, che era ancora in crisi. Cos\u00ec l'ex-BNC fu ribattezzata Banque nationale pour le commerce et l'industrie (BNCI).\nNel 1934 la BNCI apr\u00ec una sede amministrativa a Bordeaux, seguita da altre sette sedi regionali, incaricati di trattare i compiti di \"routine\" che ingombravano gli sportelli.\nA partire dal 1937 la Banca cerc\u00f2 di espandersi in provincia, comprando delle banche locali in difficolt\u00e0, come la \"Banque Adam\" nel Nord e nell'Ovest della Francia, la \"Banque des Alpes\" nel sud-est, cos\u00ec come la \"Banque du Dauphin\u00e9\", e la \"Caisse commerciale de Saint-Quentin\".\n1940-1945.\nQuando la Germania nazista occup\u00f2 una parte della Francia, la BNCI era ormai una banca di primaria importanza in Francia. nelle casseforti della BNCI erano custoditi circa dieci miliardi di franchi di depositi.\nDurante l'occupazione tedesca la BNCI costitu\u00ec una rete di agenzie nei territori francesi d'oltremare.\nNel 1940 acquist\u00f2 il controllo della \"Banque de l'union nord-africaine\" di Algeri, che venne ribattezzata \"Banque nationale pour le commerce et l'industrie Afrique\" (BNCIA). Contemporaneamente apr\u00ec agenzie nell'Africa Equatoriale Francese a Brazzaville, Douala, Bangui, cos\u00ec come in Madagascar, nelle Antille, alla R\u00e9union. Nel 1943 la BNCI, consolidando la sua posizione nel mondo francofono del sud, acquist\u00f2 il \"Cr\u00e9dit foncier de Madagascar et de la R\u00e9union\" che verr\u00e0 ribattezzato \"BNCI-Oc\u00e9an Indien\" nel 1954.\n1945-1966.\nDopo la fine della seconda Guerra mondiale in preparazione della Ricostruzione venne emanata la legge bancaria del 1\u00ba gennaio 1946, che nazionalizzava le grandi banche di deposito: \"BNCI\", \"Comptoir national d'escompte de Paris\", \"Cr\u00e9dit lyonnais\" e \"Soci\u00e9t\u00e9 g\u00e9n\u00e9rale\", le cui azioni furono trasferite allo Stato.\nNel 1947, la succursale londinese della \"BNCI\" fu trasformata in controllata con il nome di \"British and French Bank\". \nIl piano Marshall del 1947 aument\u00f2 la disponibilit\u00e0 di capitali in Europa e cos\u00ec favor\u00ec la Ricostruzione, con profitto delle banche europee e delle colonie.\nPer tutelare gli interessi francesi di fronte al rischio che i nuovi stati nati dalla decolonizzazione nazionalizzassero le imprese europee, la Banca si riorganizz\u00f2 le proprie attivit\u00e0 d'oltremare creando nuove controllate come la \"Banque internationale pour le commerce et l'industrie\" (BICI), operante in Senegal, Camerun, Repubblica del Congo, Costa d'Avorio; o come la \"Banque marocaine pour le commerce et l'industrie\" (BMCI).\nNegli anni Cinquanta la BNCI rinforz\u00f2 le proprie posizioni sul mercato interno e apr\u00ec ai correntisti privati (nel 1964 sar\u00e0 una delle prime banche a creare delle SICAV, insieme alla \"Banque de l'Union parisienne\"). \nLa banca non tralsci\u00f2 tuttavia le operazioni con l'estero: nel 1953 cre\u00f2 un servizio di consulenza agli imprenditori francesi che sono interessati a nuove risorse o nuovi mercati nel sud del mondo e nel 1958 fond\u00f2 una finanziaria consociata specializzata, la \"Soci\u00e9t\u00e9 pour le d\u00e9veloppement international du commerce et de l'industrie\" (INTERCOMI).\nNel 1965 la BNCI era l'unica banca francese ad avere una simile rete all'estero, avendo 1050 sportelli in Francia e 30 filiali all'estero.\nNel 1966 il Ministro delle Finanze Michel Debr\u00e9 decise la fusione della BNCI con il \"Comptoir national d'escompte de Paris\" per dar vita ad un nuovo istituto, che prese il nome di \"Banque nationale de Paris\". La BNP nacque perci\u00f2 dotata di una potente rete internazionale, che la rendeva la prima banca francese per raccolta, la seconda in Europa e la settima nel mondo."}
{"id": "6117721", "revid": "1494169", "url": "https://it.wikipedia.org/wiki?curid=6117721", "title": "Stazione di Santander", "text": ""}
{"id": "6117722", "revid": "536159", "url": "https://it.wikipedia.org/wiki?curid=6117722", "title": "Stazione di Union Station", "text": ""}
{"id": "6117725", "revid": "1543377", "url": "https://it.wikipedia.org/wiki?curid=6117725", "title": "Protection (singolo Massive Attack)", "text": "Protection \u00e8 un singolo del gruppo musicale trip hop britannico Massive Attack con Tracey Thorn (degli Everything but the Girl), pubblicato nel 1995.\nIl brano.\n\"Protection\" vede la collaborazione della cantante Tracey Thorn, uno degli artisti chiamati nell'album omonimo in sostituzione dell'acclamata Shara Nelson. Secondo AllMusic il brano \u00e8 una \"canzone d'amore, sottile controparte di \"Safe from Harm\"\", quest'ultima cantata dalla Nelson e presente nell'album di debutto della band.\nIl brano contiene due sample presi da \"The Payback\" di James Brown."}
{"id": "6117730", "revid": "767487", "url": "https://it.wikipedia.org/wiki?curid=6117730", "title": "Galassia Nana della Vergine I", "text": "La Galassia Nana della Vergine I (Virgo I) \u00e8 una galassia nana sferoidale e satellite della Via Lattea situata nella costellazione della Vergine alla distanza di circa 284.000 anni luce dalla Terra.\nQuesta piccola e fioca galassia \u00e8 stata scoperta nel 2016 ad opera di un team di astronomi giapponesi guidato da Daisuke Homma e Masashi Chiba dell'Universit\u00e0 del T\u014dhoku a Sendai in Giappone, utilizzando la \"Hyper Suprime-Cam\" del Telescopio Subaru, uno dei telescopi dell'Osservatorio di Mauna Kea nelle Hawaii. Virgo I mostrerebbe una luminosit\u00e0 inferiore a quella emessa da Segue 1, altra galassia satellite della Via Lattea, che risultava in precedenza la meno luminosa conosciuta.\nLa galassia \u00e8 inoltre piuttosto piccola, con un diametro di soli 250 anni luce, ma comunque di dimensioni sufficienti a escludere che si tratti di un ammasso globulare. Inoltre, trovandosi ad una distanza all'incirca doppia di quella della Grande Nube di Magellano, le sue piccole dimensioni non sono il risultato dell'interazione e sottrazione di stelle e gas da parte della Via Lattea."}
{"id": "6117732", "revid": "838137", "url": "https://it.wikipedia.org/wiki?curid=6117732", "title": "Risingson", "text": "Risingson \u00e8 un singolo del gruppo musicale britannico Massive Attack, pubblicato il 7 luglio 1997 come primo estratto dal terzo album in studio \"Mezzanine\"."}
{"id": "6117734", "revid": "2069525", "url": "https://it.wikipedia.org/wiki?curid=6117734", "title": "Stormy Weather (brano musicale)", "text": "Stormy Weather \u00e8 una canzone scritta da Harold Arlen e musicata da Ted Koehler nel 1933, fu eseguita per la prima volta al Cotton Club da Ethel Waters che la incise lo stesso anno.\nCinema.\nNel 1943 fu realizzato l'omonimo film e la canzone fu cantata da Lena Horne.\nCover.\nNel 1949 Teddy Reno la incluse nel 78 giri \"Begin the Beguine/Stormy Weather\", arrangiata da Lelio Luttazzi e da lui suonata al pianoforte con Ruggero Oppi alla batteria e Henghel Gualdi al clarinetto.\nNel 2017 Bob Dylan ne registra una versione che include nel triplo album \"Triplicate\"."}
{"id": "6117738", "revid": "599013", "url": "https://it.wikipedia.org/wiki?curid=6117738", "title": "T\u0101\u02bc marb\u016b\u1e6da", "text": ""}
{"id": "6117741", "revid": "125935166", "url": "https://it.wikipedia.org/wiki?curid=6117741", "title": "L'impero e la gloria - Roaring Currents", "text": "L'impero e la gloria - Roaring Currents () \u00e8 un film sudcoreano del 2014 diretto da Kim Han-min. La pellicola \u00e8 uscita nelle sale il 30 luglio 2014 e racconta della battaglia di Myeongnyang, che nel 1597 vide scontrarsi l'ammiraglio Yi Sun-sin e la flotta navale giapponese.\nLa pellicola divenne il film pi\u00f9 visto di sempre in Corea del Sud, avendo raggiunto i 10 milioni di spettatori nel minor numero di tempo (dodici giorni), e dessendo stati venduti pi\u00f9 di 14 milioni di biglietti al 17 agosto 2014, dopo diciotto giorni al botteghino, superando i 13 milioni di \"Avatar\", e la prima pellicola coreana a superare i 100 miliardi di won di guadagno, avendo toccato la soglia di 109,7 miliardi sempre al 17 agosto. Nel mondo ha incassato complessivamente 112.156.811 dollari.\nIn Italia \u00e8 stato distribuito in DVD il 19 novembre 2015 da Rai Cinema, Minerva Pictures e 01 Distribution, mentre \u00e8 stato trasmesso in televisione da Rai 4 il 17 ottobre 2016.\nTrama.\nIl film si basa sulla storica battaglia di Myeongnyang, combattuta nel 1597 durante la seconda campagna di invasione giapponese della Corea, nella quale 12 navi coreane riuscirono a prevalere su 333 navi giapponesi.\nAll'indomani della battaglia di Chilchonnyang, che ha visto i giapponesi infliggere devastanti perdite contro la flotta coreana (non guidata per\u00f2 dal leggendario ammiraglio Yi Sun-sin), i giapponesi sotto T\u014dd\u014d Takatora pianificano una spedizione ad Hansong, dove intendono catturare l'imperatore Seonjo; la flotta coreana si trova infatti sull'orlo della totale decimazione ed \u00e8 ridotta a sole 12 navi, capeggiate per\u00f2 dallo stesso Yi, degradato e torturato a causa di false accuse da un doppio agente giapponese, e ora prontamente ricollocato a capo delle forze navali coreane. Considerata la situazione, il cancelliere giapponese Toyotomi Hideyoshi invia in Corea Kurushima Michifusa, spietato e abile comandante navale del clan Murakami che per\u00f2 ha la fama di pirata, insieme ai suoi amici tra cui il suo fido tiratore scelto, di nome Haru, che lo affianca ovunque egli vada.\nYi si trova di fronte a una situazione estremamente avversa: oltre alle 12 navi rimaste, quasi tutti i suoi sottufficiali e soldati, ancora scossi dai precedenti insuccessi, sono restii ad affrontare un nemico nettamente superiore di numero. L'unico barlume di speranza si intravede nella costruzione di una nave testuggine kobukson (navi corazzate che Yi us\u00f2 per affrontare le navi giapponesi durante la guerra di Imjin). Il punto di rottura giunge quando, una notte, uno dei disertori nella battaglia di Chilchonnyang, Bae Seol, d\u00e0 fuoco alla nave e tenta di assassinare l'ammiraglio Yi, morendo nel tentativo ma riuscendo comunque a sollevare gli spiriti dei giapponesi tramite la distruzione della nave. Nonostante ci\u00f2, l'ammiraglio non si d\u00e0 per vinto, e raggiunge il pericoloso stretto di Myeongnyang, noto per le sue forti e impetuose correnti e i conseguenti vortici: dopo un'accurata osservazione dello stretto, Yi si convince che esso \u00e8 il punto ideale dove affrontare l'enorme flotta giapponese, che intendono tra l'altro attraversare per raggiungere Hansong. Si confida dunque col figlio Hoe e afferma che, per vincere la battaglia, \u00e8 necessario trasformare la paura dei suoi uomini in coraggio. Udendo dell'imminente partenza della flotta giapponese, composta da 333 navi, Yi abbandona la sua base e si sposta a Usuyeong dopo aver raso al suolo le strutture navali.\nIl mattino seguente, arriva il confronto decisivo; le due flotte si schierano ai punti opposti dello stretto: la flotta coreana nella parte settentrionale, la flotta giapponese nella parte meridionale. Nella fase iniziale, la nave di Yi si trova ad affrontare, da sola, l'intera avanguardia giapponese di Kurushima, perch\u00e9 le altre 11 navi, pervase dalla paura, decidono di non attaccare. Yi allora decide di far s\u00ec che i cannoni del ponte dei vogatori sparino a raffica, usando i rinculi come spinta per liberarsi dall'accerchiamento. Il piano di Yi riesce, e la veemenza con la quale questi tiene testa ai giapponesi diviene la scintilla che spinge le altre navi a soccorrerlo. All'arrivo dei vortici e delle correnti, che solidificano la posizione di Yi, Kurushima ordina un assalto completo col resto della flotta, affiancato dal suo tiratore Haru e usando una nave piena di polvere da sparo, ma nonostante i numerosi sacrifici, i coreani si fanno sempre pi\u00f9 forti e ben presto si portano in vantaggio: lo stesso Yi riesce ad affondare ben 30 navi giapponesi. Kurushima, rimasto ormai solo e rendendosi conto della situazione disperata, tenta un abbordaggio alla nave di Yi, ma viene colpito da numerose frecce e poi decapitato da Yi: la sua testa verr\u00e0 appesa alla punta dell'albero maestro della nave. L'ammiraglio coreano guida allora un contrattacco che annienta la flotta giapponese, costringendone i superstiti in fuga.\nIl film si conclude con il ricordo del primo incontro con i giapponesi, insieme alla nave testuggine nel 1592."}
{"id": "6117753", "revid": "83753824", "url": "https://it.wikipedia.org/wiki?curid=6117753", "title": "Jos\u00e9 Moreno Peri\u00f1\u00e1n", "text": ""}
{"id": "6117779", "revid": "666668", "url": "https://it.wikipedia.org/wiki?curid=6117779", "title": "Coppa UEFA 2016-2017 (calcio a 5)", "text": "La Coppa UEFA 2016-2017 \u00e8 la 16\u00aa edizione del torneo continentale riservato ai club di calcio a 5 vincitori nella precedente stagione del massimo campionato delle federazioni affiliate alla UEFA. La competizione ha avuto inizio il 16 agosto 2016 e si \u00e8 conclusa il 30 aprile 2017.\nFormula.\nIl torneo \u00e8 diviso in tre fasi a gironi e una fase finale a quattro squadre. Nel turno preliminare le squadre delle nazioni con il pi\u00f9 basso \"ranking\" si affrontano in gironcini da quattro unit\u00e0, ognuno dei quali determina l'unica squadra che accede alla fase successiva. Le vincenti del turno preliminare si uniscono a tutte le altre squadre che non hanno partecipato al turno precedente, eccetto le prime quattro nel \"ranking\". Tramite sorteggio, le squadre sono suddivise in sei gironi da quattro e si affrontano con le stesse modalit\u00e0 della fase preliminare. Le prime due classificate di ogni girone sono qualificate al turno \u00e9lite, al quale partecipano anche le 4 societ\u00e0 con il pi\u00f9 alto \"ranking\". Le societ\u00e0 sono nuovamente sorteggiate per dare vita a quattro gironi da quattro unit\u00e0, dai quali usciranno le quattro squadre qualificate alla fase finale. La fase finale (\"final four\") consiste in partite a eliminazione diretta; si disputa nell'arco di un fine settimana e viene ospitata da una delle partecipanti. Se la finale per il terzo posto finisce in parit\u00e0 al termine dei 40 minuti regolamentari, i direttori di gara procederanno ai tiri di rigore, mentre nelle rimanenti gare si disputano due tempi supplementari da dieci minuti.\nSquadre partecipanti.\nLa societ\u00e0 campione in carica \u00e8 il TTG-Yugra Jugorsk che nel 2016 ha vinto per la prima volta il trofeo superando in finale l'Inter F\u00fatbol Sala. Si riporta di seguito il tabellone delle societ\u00e0 partecipanti con il \"ranking\" relativo alla stagione precedente.\nTurno preliminare.\nIl turno preliminare ha interessato 32 formazioni e si \u00e8 giocato tra il 16 e il 21 agosto 2016. La composizione dei gironi del turno preliminare, cos\u00ec come di quelli del turno principale, \u00e8 stata determinata tramite sorteggio, tenutosi a Nyon il 7 luglio 2016.\nGruppo A.\n!colspan=3|1\u00aa giornata\n!colspan=3|2\u00aa giornata\n!colspan=3|3\u00aa giornata\nGruppo B.\n!colspan=3|1\u00aa giornata\n!colspan=3|2\u00aa giornata\n!colspan=3|3\u00aa giornata\nGruppo C.\n!colspan=3|1\u00aa giornata\n!colspan=3|2\u00aa giornata\n!colspan=3|3\u00aa giornata\nGruppo D.\n!colspan=3|1\u00aa giornata\n!colspan=3|2\u00aa giornata\n!colspan=3|3\u00aa giornata\nGruppo E.\n!colspan=3|1\u00aa giornata\n!colspan=3|2\u00aa giornata\n!colspan=3|3\u00aa giornata\nGruppo F.\n!colspan=3|1\u00aa giornata\n!colspan=3|2\u00aa giornata\n!colspan=3|3\u00aa giornata\nGruppo G.\n!colspan=3|1\u00aa giornata\n!colspan=3|2\u00aa giornata\n!colspan=3|3\u00aa giornata\nGruppo H.\n!colspan=3|1\u00aa giornata\n!colspan=3|2\u00aa giornata\n!colspan=3|3\u00aa giornata\nTurno principale.\nIl turno principale ha interessato 24 formazioni e si \u00e8 giocato tra l'11 e il 16 ottobre 2016. La composizione dei gironi del turno principale, cos\u00ec come di quelli del turno preliminare, \u00e8 stata determinata tramite sorteggio, tenutosi a Nyon il 7 luglio 2016.\nGruppo 1.\nLe partite si sono giocate allo Sports Palace Galychyna di Lviv, Ucraina.\n!colspan=3|1\u00aa giornata\n!colspan=3|2\u00aa giornata\n!colspan=3|3\u00aa giornata\nGruppo 2.\nLe partite si sono giocate al Sportski centar Boris Trajkovski di Skopje, Macedonia.\n!colspan=3|1\u00aa giornata\n!colspan=3|2\u00aa giornata\n!colspan=3|3\u00aa giornata\nGruppo 3.\nLe partite si sono giocate al Palazzo della cultura e dello sport di Varna, Bulgaria.\n!colspan=3|1\u00aa giornata\n!colspan=3|2\u00aa giornata\n!colspan=3|3\u00aa giornata\nGruppo 4.\nLe partite si sono giocate al Jezero Hall di Kragujevac, Serbia.\n!colspan=3|1\u00aa giornata\n!colspan=3|2\u00aa giornata\n!colspan=3|3\u00aa giornata\nGruppo 5.\nLe partite si sono giocate al PalaPaternesi di Foligno, Italia.\n!colspan=3|1\u00aa giornata\n!colspan=3|2\u00aa giornata\n!colspan=3|3\u00aa giornata\nGruppo 6.\nLe partite si sono giocate allo Zimn\u00ed Stadi\u00f3n di Chrudim, Repubblica Ceca.\n!colspan=3|1\u00aa giornata\n!colspan=3|2\u00aa giornata\n!colspan=3|3\u00aa giornata\nTurno \u00e9lite.\nAl turno \u00e9lite sono qualificate d'ufficio le dodici squadre uscite vincitrici dal turno principale e le quattro teste di serie del \"ranking\" UEFA ovvero Yugra Jugorsk, Kairat Almaty, Inter e Dinamo Mosca. Il sorteggio del 21 ottobre stabilira la composizione dei gironi, tenendo in considerazione i seguenti parametri:\nGli incontri si svolgeranno tra il 24 e il 27 novembre 2016; le quattro vincitrici dei gironi del turno \u00e9lite accedono alla fase finale a eliminazione diretta, che si disputeranno a fine aprile e sar\u00e0 ospitata da una delle quattro societ\u00e0.\nGruppo A.\nLe partite si sono giocate all'Almaty Arena di Almaty, Kazakistan.\n!colspan=3|1\u00aa giornata\n!colspan=3|2\u00aa giornata\n!colspan=3|3\u00aa giornata\nGruppo B.\nLe partite si sono giocate all'Arena Zagreb di Zagabria, Croazia.\n!colspan=3|1\u00aa giornata\n!colspan=3|2\u00aa giornata\n!colspan=3|3\u00aa giornata\nGruppo C.\nLe partite si sono giocate al Dvorana Tabor di Maribor, Slovenia.\n!colspan=3|1\u00aa giornata\n!colspan=3|2\u00aa giornata\n!colspan=3|3\u00aa giornata\nGruppo D.\nLe partite si sono giocate al Pavilh\u00e3o Multiusos de Odivelas di Odivelas, Portogallo.\n!colspan=3|1\u00aa giornata\n!colspan=3|2\u00aa giornata\n!colspan=3|3\u00aa giornata\nFinal four.\nIl sorteggio degli accoppiamenti si terr\u00e0 il 4 marzo 2017 presso l'Almaty Arena."}
{"id": "6117785", "revid": "62004", "url": "https://it.wikipedia.org/wiki?curid=6117785", "title": "Campionati del mondo di ciclismo su strada 2016 - Cronometro maschile Elite", "text": "La cronometro maschile Elite dei campionati del mondo di ciclismo su strada 2016, ventitreesima edizione della prova, si disput\u00f2 il 12 ottobre 2016 con partenza ed arrivo a Doha in Qatar, su un percorso di 40\u00a0km. La vittoria fu appannaggio del tedesco Tony Martin, che termin\u00f2 la gara in 44'42\", alla media di 53,691\u00a0km/h, precedendo il bielorusso e detentore del titolo Vasil' Kiryenka e lo spagnolo Jonathan Castroviejo.\nSul traguardo di Doha 66 ciclisti, su 70 partenti, portarono a termine la competizione."}
{"id": "6117789", "revid": "1543377", "url": "https://it.wikipedia.org/wiki?curid=6117789", "title": "In-yer-face theatre", "text": "In-yer-face theatre \u00e8 un genere teatrale sviluppatosi in Gran Bretagna negli anni 90. La denominazione viene dal saggio del critico Aleks Sierz \"In-Yer-Face Theatre: British Drama Today\", pubblicato per la prima volta nel marzo 2001. Sierz ha usato questa definizione per descrivere il lavoro di giovani drammaturghi che hanno portato in scena contenuti scioccanti, spesso di natura sessuale, precedentemente etichettati come volgari dalla critica. Sierz ha anche tenuto a precisare che quello \"in-yer-face\" non sia un movimento letterario vero e proprio: non appartiene a una scuola, non c'\u00e8 un manifesto e i suoi scrittori pi\u00f9 significativi non hanno mai collaborato e discusso insieme delle linee guida; \u00e8 un'etichetta a un gruppo di autori o opere che hanno dei temi in comune. Una conferenza tenutasi alla University of the West of England nel 2002 \u00e8 arrivata alla conclusione che l'in-yer-face theatre come genere teatrale fosse ormai giunto a una conclusione, ma che i temi che lo hanno caratterizzato sono visibili in numerose opere teatrale britanniche dell'ultimo decennio del novecento. Le opere appartenenti a questo genere di breve durata hanno subito l'influsso del teatro postmoderno e metafisico, del teatro della crudelt\u00e0 di Antonin Artaud e degli studi di Jacques Lacan.\nLe figure di maggior spicco dell'in-yer-face theatre sono state il regista e direttore artistico del Royal Court Theatre di Londra Max Stafford-Clark e i drammaturghi Sarah Kane, Mark Ravenhill ed Anthony Neilson. Altre figure di spicco dell'in-yer-face theatre sono state l'attrice Kate Ashfield e gli scrittori Tracy Letts, Patrick Marber, Martin McDonagh, Joe Penhall, Rebecca Prichard, Philip Ridley, Judy Upton e Naomi Wallace.\nTematiche principali.\nUna delle caratteristiche dell'in-yer-face theatre \u00e8 suscitare disagio negli spettatori tramite tecniche o temi che possono urtare la sensibilit\u00e0 del pubblico. Uno dei temi pi\u00f9 frequenti \u00e8 il sesso, rappresentato (anche visivamente) nelle sue declinazioni pi\u00f9 disturbanti: ninfomania, dipendenza dal sesso, pornografia, prostituzione e stupro. Le tematiche relative al sesso danno sfogo a uno degli espedienti tipici di questo genere teatrale, il massiccio uso di nudit\u00e0. La nudit\u00e0 in scena \u00e8 usata per mostrare \"la bellezza del corpo, ma anche la sua vulnerabilit\u00e0\".\nAltri temi ricorrenti sono la violenza fisica e psicologica, il disagio interiore, la malattia mentale, il suicidio."}
{"id": "6117791", "revid": "1008732", "url": "https://it.wikipedia.org/wiki?curid=6117791", "title": "Luciano Fabio Stirati", "text": "Biografia.\nDocente di latino e greco alle superiori, fu eletto senatore tra le fila del PSI alle elezioni politiche del 1963 e, dopo aver saltato una legislatura, a quelle del 1972, in cui i socialisti si presentarono insieme ai socialdemocratici.\nSvolse anche l'incarico di Presidente dell'Ente ospedaliero di Gubbio e di presidente onorario della squadra di calcio della citt\u00e0 natale."}
{"id": "6117793", "revid": "584834", "url": "https://it.wikipedia.org/wiki?curid=6117793", "title": "Mali Dolfin", "text": ""}
{"id": "6117795", "revid": "584834", "url": "https://it.wikipedia.org/wiki?curid=6117795", "title": "Dolfin Piccolo", "text": ""}
{"id": "6117799", "revid": "30445", "url": "https://it.wikipedia.org/wiki?curid=6117799", "title": "Hans Hoffmann", "text": ""}
{"id": "6117803", "revid": "80598", "url": "https://it.wikipedia.org/wiki?curid=6117803", "title": "Line for Lyons", "text": "Line for Lyons \u00e8 uno swing composto da Gerry Mulligan e inciso per la prima volta nel 1952 dal Gerry Mulligan Quartet nel jazz club Black Hawk a San Francisco.\nFu pubblicato l'anno successivo nel 78 giri \"Line for Lyons/Carioca\".\nStoria e significato.\n\"Line for Lyons\" \u00e8 un tributo di Gerry Mulligan al disc jockey Jimmy Lyons che era stato anche un co-fondatore del Monterey Jazz Festival.\nQuesto brano era stato accolto con grande favore dai fans del cool jazz forse a causa del tono colloquiale del tema.\nLa formazione del Gerry Mulligan Quartet era la seguente:\nPubblicazioni.\nIl brano fu ripubblicato nel 1983 nell'omonimo album dal vivo di Gerry Mulligan e Chet Baker registrato in Svezia.\nNel 1999 \u00e8 stata proposta una versione nell'album di Enrico Rava e Paolo Fresu intitolato Shades Of Chet con la partecipazione di Enzo Pietropaoli, Stefano Bollani, Roberto Gatto.\nSempre lo stesso anno il chitarrista Jaros\u0142aw \u015amietana nel suo album Extra Cream ne realizz\u00f2 una versione con Art Farmer alla tromba, Jacek Niedziela al basso e A. Czerwi\u0144ski alla batteria.\nNel 2007 Fabrizio Bosso nell'album Five Brothers: Remembering Chet &amp; Jeru Chapter 1, Philology e Chapter 2 Philology ne realizz\u00f2 una versione con Gianni Basso."}
{"id": "6117805", "revid": "1924342", "url": "https://it.wikipedia.org/wiki?curid=6117805", "title": "Joanne (album Lady Gaga)", "text": "Joanne \u00e8 il quinto album in studio della cantautrice statunitense Lady Gaga, pubblicato il 21 ottobre 2016 dalla Interscope Records.\nAccolto positivamente dalla critica, l'album ha raggiunto la prima posizione della Billboard 200, rendendo Lady Gaga l'unica artista con quattro album di seguito in vetta alla classifica statunitense dal 2010.\nLa rivista \"Rolling Stone\" l'ha inserito al settimo posto dei 20 migliori album pop del 2016, mentre nel 2018 ha ricevuto una candidatura ai Grammy Awards 2018 nella categoria Miglior album pop vocale.\nConcezione.\nNella prima met\u00e0 del 2015, Lady Gaga ha rivelato di essere al lavoro nella scrittura dei brani per un nuovo album in studio in uscita nel 2016.\nDopo aver accantonato l'idea di un secondo volume di \"Artpop\", la cantante ha dichiarato di essere da gennaio 2015 in studio di registrazione con il musicista e produttore discografico RedOne, con cui gi\u00e0 aveva collaborato in passato. Dopo la conclusione del \"Cheek to Cheek Tour\" e delle riprese della quinta stagione della serie televisiva \"American Horror Story\", la cantautrice \u00e8 tornata ad occuparsi completamente della lavorazione del nuovo album.\nNel primo semestre del 2016 la cantante ha svelato nuovi dettagli sul nuovo album tra cui, in un'intervista concessa alla rivista \"V\", di \u00abaver scritto davvero molto nell'anno appena passato [...] Ci sar\u00e0 un po' del mio dolore nel nuovo album, \u00e8 sicuro, ma sar\u00e0 pi\u00f9 di questo.\u00bb Il titolo dell'album, la cui produzione \u00e8 stata curata principalmente da Mark Ronson, \u00e8 stato rivelato il 15 settembre 2016 dalla cantautrice stessa ai microfoni di \"Beats 1\" insieme alla data della sua pubblicazione.\nStile e tematiche.\nL'album non presenta una tematica predominante nelle varie tracce ma il vero filo conduttore tra queste \u00e8 l'elemento autobiografico che traspare sin dal titolo del CD stesso. \"Joanne\" \u00e8 infatti il secondo nome della cantante.\nNumerosi sono i brani contenuti nell'album in cui si fa riferimento ad episodi del trascorso personale della cantante e non sempre felici come nel caso delle tracce d'apertura dell'edizione standard e deluxe, rispettivamente \"Diamond Heart\" e \"Grigio Girls\": nella prima la cantante fa un accenno agli abusi sessuali subiti all'et\u00e0 di diciannove anni mentre la seconda \u00e8 dedicata alla sua amica nonch\u00e9 direttore creativo della \"Haus of Gaga\" Sonja Dunham, malata di cancro al seno. La traccia \"John Wayne\" \u00e8 stata invece ispirata dall'attore e regista omonimo e nel testo del brano racconta della rottura del fidanzamento durato oltre cinque anni con l'attore Taylor Kinney, mentre \"Angel Down\" \u00e8 stata scritta in onore di Trayvon Martin, ragazzo nero ucciso dalla polizia in Florida.\nTemi ben pi\u00f9 positivi sono sviluppati nell'unico duetto contenuto nel disco dal titolo \"Hey Girl\", inciso con la collaborazione di Florence Welch, in cui la cantante esorta le donne ad essere pi\u00f9 solidali le une con le altre invece di ricercare continuamente la competizione in qualsiasi campo e in \"Come to Mama\", una sorta di richiesta ad appianare i problemi con l'amore anzich\u00e9 con l'odio.\nLa cantautrice ha sin da subito evidenziato le differenze rispetto al precedente album, dichiarando che \u00ab\"Artpop\" era un album furioso, con ritmi dance duri, a causa del dolore che stavo attraversando in quel momento. [...] \"LG5\" \u00e8 molto diverso da \"Artpop\". C'\u00e8 meno espressione del mio dolore [...] Ho cose completamente diverse da esplorare.\u00bb\nSonorit\u00e0 e influenze.\n\"Joanne\" rappresenta un distacco tangibile rispetto al materiale contenuto nel precedente album e, in generale, rispetto alla restante discografia della cantautrice. I brani contenuti nell'album traggono ispirazione dai generi musicali originari degli Stati Uniti d'America, in particolare modo dalle sonorit\u00e0 country ma anche rock. L'elemento peculiare che influenza i brani in modo country \u00e8 la sonorit\u00e0 acustica e scarna per dare libero sfogo alla profondit\u00e0 emotiva e di conseguenza una cifra stilistica semplice e accessibile a tutti gli ascoltatori.\nLa stessa Lady Gaga ha dichiarato in un'intervista a \"Rolling Stone\": Tra le influenze musicali di artisti nell'album, la cantante ha citato Garth Brooks, Neil Young ed Elvis Presley. Nonostante l'avvicinamento al genere country, \"Joanne\" presenta elementi di continuit\u00e0 rispetto alla precedente discografia come le ballate (\"Joanne\", \"Million Reasons\", \"Angel Down\") e una sorta di mix tra \"MANiCURE\" (contenuto in \"Artpop\") e \"Americano\" (contenuto in \"Born This Way\"), \"A-Yo\".\nCopertina e titolo.\nLa copertina dell'album \u00e8 stata resa pubblica dalla cantante stessa attraverso i suoi canali social il 15 settembre 2016, data nel quale \u00e8 stata rivelata anche la data di pubblicazione. Il fotografo \u00e8 stato Collier Shorr ed in essa l'artista \u00e8 ritratta a mezzo busto e di profilo, con un cappello rosa pallido in testa su uno sfondo azzurro pastello; in alto viene riportata la scritta \"LADY GAGA / JOANNE\". Il titolo \u00e8, oltre che il suo secondo nome, anche il nome di una sua zia deceduta nel 1974 a soli 19 anni, con la quale Lady Gaga si \u00e8 sempre sentita legata spiritualmente. La cantante ha inoltre sostenuto che questo album \u00e8 molto autobiografico ed \u00e8 un omaggio a tutta la sua famiglia.\nPromozione.\nPer la promozione del primo singolo \"Perfect Illusion\", Lady Gaga ha tenuto diverse interviste presso numerose emittenti radiofoniche statunitensi. Il relativo videoclip \u00e8 stato mostrato in anteprima mondiale il 20 settembre 2016 durante la premi\u00e8re della serie televisiva \"Scream Queens\" su Fox.\nL'azienda statunitense Bud Light ha annunciato che avrebbe lavorato con la cantante per la promozione del disco attraverso il \"Dive Bar Tour\", una piccola tourn\u00e9e di tre date attraverso tre bar statunitensi tenuti in segreto fino alla sera della performance. La prima esibizione \u00e8 stata il 5 ottobre 2016 presso il bar \"5 Spot\" di Nashville, occasione in cui sono state cantate per la prima volta dal vivo \"Sinner's Prayer\", \"A-Yo\" e \"Million Reasons\", quest'ultimo reso disponibile per l'ascolto nello stesso giorno.\nIl 18 ottobre la cantante ha reso disponibile per l'ascolto \"A-Yo\" e due giorni pi\u00f9 tardi si \u00e8 esibita al bar \"The Bitter End\" di New York (seconda data del tour), dove, oltre ai brani gi\u00e0 eseguiti, ha cantato anche \"Diamond Heart\", \"Grigio Girls\", \"Joanne\" e \"Just Another Day\".\nIl 22 \u00e8 stata ospite del programma televisivo \"Saturday Night Live\", durante il quale ha eseguito \"A-Yo\" e \"Million Reasons\", mentre tre giorni dopo \u00e8 stata ospite al \"The Late Late Show with James Corden\" dove, durante il \"Carpool Karaoke\", ha cantato \"Million Reasons\" e \"Perfect Illusion\", oltre ad alcuni suoi vecchi successi; durante la puntata invece si \u00e8 esibita con \"A-Yo\". Il 27 ottobre ha concluso il \"Dive Bar Tour\" esibendosi al \"The Satellite\" di Los Angeles.\nL'8 novembre \u00e8 stato pubblicato \"Million Reasons\" come secondo singolo estratto dall'album per le radio statunitensi. Il relativo video musicale \u00e8 stato invece presentato il 14 dicembre. L'8 febbraio 2017 la cantante ha pubblicato attraverso Apple Music il videoclip per il brano \"John Wayne\".\nDal 1\u00ba agosto 2017 al 1\u00ba febbraio 2018 la cantante ha promosso l'album anche attraverso il \"Joanne World Tour\".\nAccoglienza.\n\"Joanne\" \u00e8 stato accolto in generale positivamente dalla critica specializzata. Il sito Metacritic ha riportato una media di 68 su 100 per quanto riguarda i critici, risultato che equivale a \u00abcritiche generalmente positive\u00bb. Stephen Thomas Erlewine di AllMusic ha assegnato all'album un punteggio di tre stelle e mezzo su cinque, mentre \"Rolling Stone\", concordando con il punteggio dato da Erlewine, ha ritenuto l'album come \u00abil migliore di Lady Gaga degli ultimi cinque anni\u00bb, aggiungendo che \u00abcon \"Joanne\", Gaga ricomincia con della musica che appare essenziale, sobria, modesta e con altri aggettivi che di solito non si associano alla cantante\u00bb. Neil McCormick del \"The Daily Telegraph\" nella sua recensione ha elogiato di pi\u00f9 l'album, dandogli 4 stelle su 5 e afferma che \u00abcon grandi brani e una gran produzione, Joanne sembra sicuramente un'impresa: mentre la sua modernit\u00e0 si pu\u00f2 cogliere nel suo mixare e accoppiare generi, per tutta la sua esuberanza di maestria e il suo splendore pop \u00e8 antiquato come la sua anima\u00bb cos\u00ec come Lewis Corner di Digital Spy, che ha aggiunto che \u00abLady Gaga aveva bisogno di rivelare la musicista dietro alla \"performer\"\u00bb. Anche Emily Mackay del \"NME\" ha dato un giudizio analogo, soffermandosi per dare il suo giudizio soprattutto sulla traccia \"Joanne\", la quale d\u00e0 il titolo all'album.\nPer Caroline Sullivan del \"The Guardian\", invece, \u00ab\"Joanne\" \u00e8 un piccolo passo falso e sar\u00e0 accolto con stupore da tutti a eccezione dei suoi fan pi\u00f9 accaniti, ma non si pu\u00f2 non ammirare il coraggio della cantante\u00bb, mentre per Alessandro Alicandri di \"TV Sorrisi e Canzoni\" \"Joanne\" \u00ab\u00e8 un album di rivoluzione semplice: plana basso per volare in alto.\u00bb Evan Sawdey di \"PopMatters\" ha assegnato, invece, 6 stelle su dieci all'album. Una recensione negativa \u00e8 apparsa, invece, sul \"Chicago Tribune\" nella recensione scritta da Greg Kot, il quale ritiene che la cantante stia provando troppo a reinventare se stessa con \"Joanne\". Lindsay Zoladz di \"The Ringer\" invece scrive: \u00ab[\"Joanne\"] \u00e8 un album di transizione contenente temi familiari, quali amicizia e amore e marca il fatto che Gaga non deve essere tutto per tutti, non deve essere in tutti i 50 stati statunitensi allo stesso tempo, ma basta semplicemente un intimo soggiorno di una casa.\u00bb\nSuccesso commerciale.\nAmerica.\nNegli Stati Uniti d'America la rivista \"Billboard\" ha stimato che le copie dell'album vendute nella prima settimana sarebbero state circa . Successivamente tale stima \u00e8 stata aumentata di copie. Il conteggio finale ufficiale \u00e8 stato di copie e l'album ha debuttato alla prima posizione della Billboard 200, rendendo Lady Gaga l'unica artista ad aver piazzato quattro album di seguito in vetta a tale classifica dal 2010. Nella sua seconda settimana di permanenza in classifica l'album \u00e8 sceso al quinto posto, vendendo copie, il 70% in meno rispetto alla prima settimana. In seguito all'esibizione di Lady Gaga al Super Bowl 2017, l'album \u00e8 ritornato al secondo posto nella classifica settimanale, vendendo in totale . A febbraio 2018, \u00e8 stato reso noto da \"Billboard\" che l'album ha venduto in totale copie nel Paese.\nIn Canada l'album ha debuttato al secondo posto con una vendita pari a copie, venendo successivamente certificato disco d'oro per aver venduto oltre copie.\nIn Brasile l'album ha riscosso un ottimo successo, rimanendo per tre settimane consecutive in vetta alla classifica degli album pi\u00f9 venduti.\nAsia.\nIn Giappone l'album ha debuttato alla 10\u00aa posizione nella classifica generale, mentre in quella che non considera gli artisti giapponesi ha debuttato al vertice, grazie alla vendita di copie; la settimana seguente l'album \u00e8 sceso di una posizione, vendendo copie. Grazie anche alla promozione nello Stato in questione, le vendite dell'album sono aumentate a copie nella terza settimana. Nella quarta settimana, le vendite sono diminuite sensibilmente a copie e l'album \u00e8 sceso di conseguenza al 16\u00ba posto, cos\u00ec come nella quinta con copie vendute, calando al 29\u00ba posto.\nIn Corea del Sud, invece, l'album ha debuttato alla 32\u00aa posizione nella classifica generale e alla vetta nella classifica degli artisti internazionali; non \u00e8 riuscito per\u00f2 a ottenere risultati rilevanti nelle settimane successive.\nEuropa.\nCon oltre 430 copie vendute, \"Joanne\" ha debuttato al 12\u00ba posto nella classifica degli album pi\u00f9 venduti in Danimarca, mentre nel Regno Unito l'album ha esordito alla 3\u00aa posizione con una vendita pari a copie, per poi scendere successivamente alla 14\u00aa vendendo nella seconda settimana. In Francia l'album ha debuttato al 9\u00ba posto, vendendo nel corso della prima settimana copie. In Italia, l'album ha debuttato al 2\u00ba posto della Classifica FIMI Album, per poi scendere al 7\u00ba durante la seconda settimana."}
{"id": "6117808", "revid": "768068", "url": "https://it.wikipedia.org/wiki?curid=6117808", "title": "Mezzo anello destro", "text": "\u02be \u00e8 un segno diacritico utilizzato per traslitterare la lettera hamza dell'alfabeto arabo e l'aleph dell'alfabeto ebraico.\nIl segno \u00e8 presente tra i caratteri di Unicode nel settore Spacing Modifier Letters, rappresentato dal suono e denominato come \"Modifier Letter Right Half Ring\" (codice_1). In HTML \u00e8 scritto con l'entit\u00e0 codice_2."}
{"id": "6117810", "revid": "52076", "url": "https://it.wikipedia.org/wiki?curid=6117810", "title": "\u02be", "text": ""}
{"id": "6117812", "revid": "52076", "url": "https://it.wikipedia.org/wiki?curid=6117812", "title": "\u02bf", "text": ""}
{"id": "6117813", "revid": "1342115", "url": "https://it.wikipedia.org/wiki?curid=6117813", "title": "Eugenio Marotta", "text": "Biografia.\nAvvocato, esponente socialista siciliano. Candidato all'Assemblea regionale siciliana nel 1947 con il Partito Socialista dei Lavoratori Italiani, non risulta eletto; subentra all'ARS nel febbraio 1948 al posto del dimissionario Luigi Castiglione, restando in carica sino a fine mandato, nel 1951.\nViene poi eletto senatore per la lista unitaria PSI-PSDI nel 1972, restando in carica per la VI Legislatura, fino al 1976."}
{"id": "6117815", "revid": "1728", "url": "https://it.wikipedia.org/wiki?curid=6117815", "title": "Battaglia di Gravelines", "text": ""}
{"id": "6117817", "revid": "125952746", "url": "https://it.wikipedia.org/wiki?curid=6117817", "title": "Anna Giacalone Ramat", "text": "Biografia.\nLaureata nel 1959 all'Universit\u00e0 di Firenze con Giacomo Devoto, \u00e8 stata professoressa ordinario di linguistica (1975-2010) e di sociolinguistica (1982-1991), insegnando in diverse universit\u00e0, italiane e straniere. \u00c8 professoressa emerita di linguistica all'Universit\u00e0 degli Studi di Pavia.\n\u00c8 stata Presidentessa della International Society for Historical Linguistics (1983-1985), della Societ\u00e0 Italiana di Glottologia (1991-1992) e Presidentessa e Vice-Presidentessa della Societas Linguistica Europaea (1999-2000). Direttrice del Dipartimento di Linguistica 2002-2008, ha organizzato molti convegni, nazionali e internazionali, sui temi della linguistica storica e della linguistica acquisizionale.\n\u00c8 stata coordinatrice responsabile del Dottorato di Ricerca in Linguistica dell'Universit\u00e0 di Pavia (con Universit\u00e0 di Bergamo, Universit\u00e0 di Cagliari, Universit\u00e0 di Torino e Libera Universit\u00e0 di Bolzano come sedi consorziate) dal 1994 al 2003. Ha tenuto corsi, seminari dottorali e conferenze in numerose universit\u00e0, italiane e straniere. \u00c8 stata per molti anni membro del Comitato di direzione della Collana Materiali Linguistici dell'Universit\u00e0 di Pavia e delle riviste \"Diachronica\" e \"Studi di linguistica teorica e applicata\". Ha partecipato a numerosi progetti del MIUR e del CNR e ha pubblicato numerosi articoli su riviste prestigiose e in volumi italiani e stranieri; alcuni di essi sono scritti in collaborazione con suoi allievi e allieve. \nI suoi principali interessi di ricerca sono la linguistica storica, la grammaticalizzazione, la tipologia linguistica e la linguistica acquisizionale. A proposito di quest\u2019ultimo tema, Anna Giacalone ha avviato nel 1986, in collaborazione con altri colleghi, un progetto di studio dell\u2019italiano parlato da stranieri, sfociato poi nel cosiddetto \u201cProgetto di Pavia\u201d e ha mostrato come l\u2019osservazione dei processi di acquisizione dell\u2019italiano come L2 apporta un rilevante contributo all\u2019elaborazione di una teoria del linguaggio e alla comprensione delle regolarit\u00e0 universali che lo conformano. Ha inoltre avuto un ruolo importante nel mettere in contatto la ricerca acquisizionale italiana con reti europee di ricerca su L2, a partire dagli anni novanta, in particolare con la rete del progetto europeo \"The structure of learner varieties\" (coord. Max-Planck-Institut fuer Psycholinguistik di Nimega). Attualmente si occupa dello sviluppo diacronico dei connettivi interfrasali, dell'evoluzione delle costruzioni passive e impersonali nelle lingue romanze e delle nuove prospettive della teoria della grammaticalizzazione.\nSuo marito \u00e8 il linguista Paolo Ramat."}
{"id": "6117823", "revid": "599013", "url": "https://it.wikipedia.org/wiki?curid=6117823", "title": "B\u0101\u02bc", "text": ""}
{"id": "6117824", "revid": "124742906", "url": "https://it.wikipedia.org/wiki?curid=6117824", "title": "Takeno J\u014d\u014d", "text": "La sua figura \u00e8 rilevante nella storia della cultura giapponese perch\u00e9, in quanto allievo di Murata Juk\u014d, fu uno dei primi e pi\u00f9 importanti codificatori dello stile del t\u00e8 wabi-cha, e maestro di Sen no Riky\u016b.\nSi ritiene che la sua famiglia discenda dal clan Takeda, famiglia di feudatari della provincia di Wakasa. Suo padre, Nobuhisa, cambi\u00f2 il cognome della famiglia in Takeno, e lasciato il paese si stabil\u00ec a Sakai, la pi\u00f9 ricca e influente citt\u00e0 commerciale del Giappone del periodo Sengoku, dove principi\u00f2 un'attivit\u00e0 di commercio di oggetti in pelle per i guerrieri. Nobuhisa spos\u00f2 la figlia di un monaco del tempio K\u014dfukuji, situato nella provincia di Yamato (oggi parte della prefettura di Nara), la futura madre di J\u014d\u014d.\nDurante la sua attivit\u00e0 commerciale a Sakai, J\u014d\u014d svolse incarichi religiosi al tempio Hongan-ji, nella regione Yamashina di Kyoto. Nel 1532, prese la tonsura e il nome di J\u014d\u014d. Secondo alcune evidenze, sino all'et\u00e0 di trentacinque anni J\u014d\u014d aspirava a divenire insegnante di poesia \"renga\". A Kyoto apprese la disciplina della poesia \"waka\" da un aristocratico e maestro dell'arte, Sanj\u014dnishi Sanetaka. In virt\u00f9 della sua agiatezza economica, J\u014d\u014d riusc\u00ec a raccogliere opere classiche di \"waka\" in quantit\u00e0 impressionante.\nA Kyoto, il \"cha no yu\" in quel periodo iniziava la sua larga diffusione presso i ceti colti, aristocratici e religiosi, e J\u014d\u014d si interess\u00f2 a sviluppare uno stile di preparazione del t\u00e8 che fosse vicino alle esigenze sociali della comunit\u00e0 borghese di Sakai, pi\u00f9 che dell'aristocrazia di Kyoto. Sanj\u014dnishi e il \"renga\" ne influenzarono lo sviluppo, cos\u00ec come lo Zen a cui J\u014d\u014d in quanto monaco si dedicava. Una famosa frase che \u00e8 a lui attribuita recita: \"Il punto pi\u00f9 alto della poesia \u00e8 freddo e deserto (wabi), come freddo e deserto dovrebbe essere il punto pi\u00f9 alto della preparazione del t\u00e8.\" Anche da ci\u00f2 \u00e8 possibile trarre la considerazione di come anche la poesia\" renga\", nella sua dimensione universale di forma poietica e meditativa, sia alla base della nascita del \"wabi-cha\".\nDivenne il pi\u00f9 reputato tra i maestri del t\u00e8 di Sakai, e tra i pi\u00f9 importanti discepoli, anche loro mercanti e rappresentanti della nascente borghesia portuale, ebbe Imai S\u014dky\u016b, che ne spos\u00f2 la figlia, e Sen no Riky\u016b.\nAlla sua morte, nel 1555, suo figlio Takeno Shingor\u014d (anche Takeno S\u014dga \u6b66\u91ce\u5b97\u74e6; 1550-1614), aveva sei anni. Per questa ragione, ne prese la tutela Imai S\u014dky\u016b. Successivamente, Shingor\u014d prosegu\u00ec nell'attivit\u00e0 paterna divenendo un apprezzato maestro del t\u00e8."}
{"id": "6117831", "revid": "287204", "url": "https://it.wikipedia.org/wiki?curid=6117831", "title": "Sukun", "text": ""}
{"id": "6117835", "revid": "110157", "url": "https://it.wikipedia.org/wiki?curid=6117835", "title": "Chiesa della Trinit\u00e0 di Nikitniki", "text": "La chiesa della Trinit\u00e0 di Nikitniki \u00e8 un edificio di culto ortodosso di Mosca, situato nel quartiere di Kitaj-gorod.\nStoria.\nL'edificio in pietra fu fatto costruire a partire dal 1628 da un ricco mercante di Jaroslavl' di nome Grigorij Leont'evi\u010d Nikitnikov, sul luogo dove si trovava una precedente chiesa in legno dedicata al martire della Chiesa ortodossa Niceta il Goto, andata distrutta in un incendio alcuni anni prima. \nLa costruzione della chiesa termin\u00f2 nel 1651 e la decorazione degli interni prosegu\u00ec anche negli anni successivi. Ad essa lavorarono importanti artisti del tempo come Simon U\u0161akov e Iosif Vladimirov.\nUna delle cappelle all'interno della chiesa \u00e8 dedicata a Niceta il Goto e fu usata come luogo di sepoltura per Grigorij Nikitnikov e per la sua famiglia.\nNel 1920 la chiesa fu chiusa al culto e trasformata in un museo. Nel 1991 fu deciso di restituirla alla Chiesa ortodossa e negli anni successivi sono iniziati dei lavori di restauro."}
{"id": "6117837", "revid": "1855488", "url": "https://it.wikipedia.org/wiki?curid=6117837", "title": "Peter MacNeill", "text": "Biografia.\nMacNeill \u00e8 noto al pubblico canadese per le sue interpretazioni ne \"Il giardino dei ricordi\", film anglo-canadese del 1997 per il quale ha vinto il Genie Award come \u201cmigliore attore non protagonista\u201d, in \"Geraldine's Fortune\", film canadese del 2004, nei film per la CBC \"Lives of Girls and Women\" del 1994 e \"Giant Mine\" del 1996, nella commedia canadese \"The Events Leading Up to My Death\" del 1991, in \"Dog Park\" del 1998, nell'horror \"Something Beneath\" del 2007, in \"A History of Violence\" di David Cronenberg del 2005 e in tutti i sette film della serie di \"The Good Witch\".\nHa inoltre ricoperto numerosi ruoli di successo in serie TV, tra cui il poliziotto Carl Horvath nelle stagioni 2-5 di \"Queer as Folk\", il sergente Callahan di \"Poliziotto a 4 zampe\", il direttore di rete Warren Donohue in \"L'undicesima ora\", Ray Donahue in \"PSI Factor\", Ken Fitzpatrick in \"Call Me Fitz\" e George O'Hanrahan nella serie TV di \"Good Witch\". Ha inoltre prestato la sua voce al personaggio di Jord Dusat in \"Droids Adventures\"."}
{"id": "6117838", "revid": "52076", "url": "https://it.wikipedia.org/wiki?curid=6117838", "title": "Damma (arabo)", "text": ""}
{"id": "6117840", "revid": "1573940", "url": "https://it.wikipedia.org/wiki?curid=6117840", "title": "Ploceus cucullatus", "text": "Il tessitore gendarme (Ploceus cucullatus ()), noto anche come tessitore testanera dei villaggi, \u00e8 un uccello della famiglia Ploceidae, diffuso nell'Africa subsahariana.\nDescrizione.\n\u00c8 un passeriforme di media taglia, che misura da 15 a 18 cm di lunghezza, per un peso di 32-45 grammi.\nPresenta un pronunciato dimorfismo sessuale: la livrea del maschio \u00e8 di colore giallo brillante, con ali screziate di nero, con la testa ed il becco neri, mentre la femmina \u00e8 di un colore giallo tendente al bruno, con becco grigio chiaro.\nBiologia.\nAl pari degli altri uccelli della famiglia Ploceidae, costruisce dei nidi sospesi molto complessi, intrecciando fili di paglia e ramoscelli.\nDistribuzione e habitat.\nLa specie \u00e8 presente in: Angola, Benin, Botswana, Burkina Faso, Burundi, Camerun, Repubblica Centrafricana, Ciad, Congo, Repubblica Democratica del Congo, Costa d'Avorio, Eritrea, Etiopia, Gabon, Gambia, Ghana, Guinea, Guinea-Bissau, Guinea Equatoriale, Kenya, Lesotho, Liberia, Malawi, Mali, Mauritania, Mozambico, Namibia, Niger, Nigeria, Ruanda, S\u00e3o Tom\u00e9 e Pr\u00edncipe, Senegal, Sierra Leone, Somalia, Sudafrica, Sudan, Sudan del Sud, Swaziland, Tanzania, Togo, Uganda, Zambia, Zimbabwe.\n\u00c8 stata inoltre introdotta dall'uomo nelle isole Mascarene (Mauritius e Riunione), ad Haiti e nella Repubblica Dominicana, a Porto Rico e nella Martinica.\nTassonomia.\nSono note le seguenti sottospecie:"}
{"id": "6117846", "revid": "57342", "url": "https://it.wikipedia.org/wiki?curid=6117846", "title": "Peter MacNeil", "text": ""}
{"id": "6117848", "revid": "121659616", "url": "https://it.wikipedia.org/wiki?curid=6117848", "title": "Gabriel Olaseni", "text": "Carriera.\nIl 13 luglio 2016 viene ingaggiato dalla ."}
{"id": "6117854", "revid": "1005847", "url": "https://it.wikipedia.org/wiki?curid=6117854", "title": "Suddivisioni dell'Oman", "text": ""}
{"id": "6117888", "revid": "287204", "url": "https://it.wikipedia.org/wiki?curid=6117888", "title": "Ayat", "text": ""}
{"id": "6117889", "revid": "110157", "url": "https://it.wikipedia.org/wiki?curid=6117889", "title": "Museum R\u00f6mervilla", "text": "Il Museum R\u00f6mervilla \u00e8 il sito archeologico e relativo museo di una villa romana della met\u00e0 del I secolo dC rinvenuta nei pressi di Bad Neuenahr Ahrweiler, nella Renania-Palatinato.\nLa costruzione iniziale fu una tenuta romana di campagna, detta villa rustica, successivamente ampliata e ricostruita pi\u00f9 volte, a cui fu aggiunto un impianto termale, testimone dell'agio della famiglia e della ricchezza della zona. In tarda antichit\u00e0, l'edificio principale ha subito una conversione in ostello (mansio) con spazi riconvertiti per ospitare una taverna. Infine venne utilizzata come fucina per la fusione del ferro. Con le invasioni barbariche (il limes, il confine dell'impero \u00e8 a soli pochi chilometri) a fine dell'Impero Romano, l'edificio fu abbandonato, crollando in diverse parti della sua struttura.\nL'importanza del sito archeologico sta nell'eccellente stato di conservazione di molti dettagli architettonici (come l'impianto termale) e dipinti murali."}
{"id": "6117893", "revid": "767487", "url": "https://it.wikipedia.org/wiki?curid=6117893", "title": "Kyng", "text": "Kyng \u00e8 un gruppo heavy metal statunitense.\nStoria.\nIl gruppo \u00e8 stato formato da Eddie Veliz, Tony Castaneda e Pepe Clarke nel 2008. Il 27 settembre 2011 il gruppo ha pubblicato l'album di debutto \"Trampled Sun\" con l'etichetta Realid Records. Dall'album sono stati estratti i singoli \"Falling Down\" e \"I Don't Believe\", che hanno raggiunto rispettivamente la posizione 30 e 35 nella classifica Mainstream Rock Songs della rivista Billboard, e \"Bleed Easy\".\nNell'agosto 2013 il gruppo ha firmato un contratto con la Razor &amp; Tie Records e il 15 aprile 2014 viene pubblicato \"Burn the Serum\", prodotto da James Rota e Andrew Alekel. Dall'album sono stati estratti i singoli \"Electric Halo\", che ha raggiunto la posizione 25 della classifica Mainstram Rock Songs, \"Self-Medicated Man\" e \"Sewn Shut.\"\nIl 7 ottobre 2016 viene pubblicato \"Braethe in the Water\", secondo album in studio con l'etichetta Razor &amp; Tie."}
{"id": "6117896", "revid": "594360", "url": "https://it.wikipedia.org/wiki?curid=6117896", "title": "Jin Ku", "text": ""}
{"id": "6117901", "revid": "729019", "url": "https://it.wikipedia.org/wiki?curid=6117901", "title": "Battaglia di Arques", "text": "La battaglia di Arques ebbe luogo dal 15 al 29 settembre 1589 tra le truppe del re di Francia Enrico IV e quelle della Lega cattolica, guidate da Carlo di Guisa, duca di Mayenne.\nContesto.\nA seguito del decesso di Enrico III di Francia, il re della Bassa Navarra, protestante, Enrico di Borbone fu chiamato a regnare con il nome di Enrico IV. Egli dichiar\u00f2 subito di voler mantenere in Francia la religione cattolica, apostolica e romana, tuttavia le grandi citt\u00e0 francesi si schierarono con la Lega cattolica e il suo capo, Carlo di Lorena, duca di Mayenne e fratello cadetto del defunto Enrico di Guisa.\nIl quel momento l'armata reale di Enrico IV non era che l'ombra di s\u00e9 stessa. Enrico non poteva contare che su 20\u00a0000 uomini appena per conquistare un regno che lo respingeva. Per realizzare la sua conquista egli suddivise la sua armata sotto tre comandanti: il duca di Longueville, per la Piccardia, il maresciallo di Aumont, per la Champagne e s\u00e9 stesso per la Normandia, ov'egli attendeva i rinforzi promessi dalla regina d'Inghilterra, Elisabetta I.\nIl 6 agosto 1589 Enrico IV si accamp\u00f2 con i suoi 8\u00a0000 uomini a Dieppe.\nPreparativi prima della battaglia.\nDalla parte degli oppositori si trovava Carlo di Mayenne, capo della Lega cattolica di Francia, che desiderava riprendere questo porto strategico di Normandia e soprattutto soppiantare Enrico IV. Egli aveva raccolto 35\u00a0000 uomini (oltre alle milizie del Cambr\u00e9sis e della Lorena dell'allora marchese di Lorena), in vista di un assalto alla citt\u00e0.\nEnrico IV, da uomo accorto, sapeva che un'offensiva di fronte a tale armata sarebbe stata vana e che rimanere in Dieppe sarebbe stato un suicidio. Dopo aver avvisato i duchi di Longueville e d'Aumont, si diresse verso la rocca di Arques e vi comp\u00ec opere di terrazzamento e consolid\u00f2 le fortificazioni. Resosi padrone del terreno, si prepar\u00f2 allo scontro frontale con il nemico.\nLa battaglia.\nTra il 15 e il 29 settembre 1589 le truppe della Lega, condotte da Carlo di Mayenne, lanciarono numerosi attacchi alla rocca di Arques e ai suoi dintorni, ma il loro slancio si trov\u00f2 spezzato dall'artiglieria reale. Questi attacchi furono micidiali per entrambe le parti e la carenza di uomini da parte di Enrico IV si fece acutamente sentire.\nLa salvezza di Enrico giunse dal mare il 23 settembre 1589: 50 inglesi, poi 1\u00a0200 scozzesi e, infine, 4\u00a0000 soldati britannici inviati da Elisabetta I sbarcarono a ondate in meno di tre giorni per dar man forte al re di Francia. 500 archibugieri, al comando di Fran\u00e7ois de Coligny, fecero pendere la bilancia a favore del re. Di fronte a tale situazione il duca di Mayenne prefer\u00ec abbandonare il campo, lasciando vincitore, nonostante le gravi perdite, Enrico IV."}
{"id": "6117906", "revid": "767487", "url": "https://it.wikipedia.org/wiki?curid=6117906", "title": "Augustine-Malvina Blanchecotte", "text": "Biografia.\nNata in ambiente operaio, che rivendicher\u00e0 nella sua prima raccolta, \"R\u00eaves et r\u00e9alit\u00e9s, Po\u00e9sies, Par Mme B, ouvri\u00e8re et po\u00e8te, sposa nel \"1850 Blanchecotte, libraio, da cui avr\u00e0 un figlio. Lamartine e B\u00e9ranger sono i suoi modelli di poesia. Nel 1856 la seconda edizione dei \"R\u00eaves et r\u00e9alit\u00e9s\" riceve apprezzamenti da Lamartine. Collabora alla \"La Revue de France\" e vive di ripetizioni dato che il marito era finto in carcere e lei allever\u00e0 da sola il fifglio. Questa vita nella povert\u00e0 la rende stoica e Th\u00e9odore de Banville ne parler\u00e0 come immagine della Volont\u00e0 unita alla rassegnazione. Nel 1872 sar\u00e0 avversaria de la Commune. Muore nel 1897"}
{"id": "6117909", "revid": "6923", "url": "https://it.wikipedia.org/wiki?curid=6117909", "title": "Circuito cittadino di Berlino", "text": "Il circuito cittadino di Berlino \u00e8 un circuito cittadino situato lungo la Karl-Marx-Allee di Berlino, Germania. \u00c8 stato utilizzato per l'E-Prix di Berlino dalle monoposto elettriche del campionato di Formula E nella stagione 2015-2016, in sostituzione del circuito dell'aeroporto di Berlino-Tempelhof, temporaneamente indisponibile."}
{"id": "6117910", "revid": "76963", "url": "https://it.wikipedia.org/wiki?curid=6117910", "title": "Adam Croasdell", "text": "\u00c8 apparso in numerose serie televisive quali \"Supernatural\", \"The Chase\", \"Holby City\", \"Peak Practice\", \"London's Burning\", \"Agatha Christie's Cat Among the Pigeons\" e \"Ultimate Force\". Ha inoltre interpretato il vampiro Eccarius nella serie \"Preacher\". Dal 2009 interpreta il ruolo del dottor Al Jenkins nella nota soap opera britannica \"EastEnders\". Ha servito da corpo di Daniel Craig nel videogioco del 2010 dedicato a James Bond. Nel 2016 ha doppiato Ignis Scientia in \"Final Fantasy XV\"."}
{"id": "6117915", "revid": "1042298", "url": "https://it.wikipedia.org/wiki?curid=6117915", "title": "Fotbal Club Foresta F\u0103lticeni", "text": ""}
{"id": "6117922", "revid": "709565", "url": "https://it.wikipedia.org/wiki?curid=6117922", "title": "Circuito cittadino di Brooklyn", "text": "Il circuito di Brooklyn \u00e8 un circuito cittadino nel quartiere Red Hook della citt\u00e0 di New York borgo di Brooklyn, situato di fronte a Lower Manhattan e alla Statua della Libert\u00e0.\nTracciato.\nIl tracciato \u00e8 lungo 1,21 miglia (1,95 km), con 13 curve di vario tipo, e passa vicino al Brooklyn Cruise Terminal. Nel 2018 per la seconda edizione il tracciato \u00e8 stato allungato di 500 metri, con l'aggiunta di quattro curve\nUso.\n\u00c8 utilizzato per l'E-Prix di New York dalle monoposto elettriche del campionato di Formula E. La prima edizione, con una gara doppia, si \u00e8 tenuta il 15-16 luglio 2017."}
{"id": "6117927", "revid": "767487", "url": "https://it.wikipedia.org/wiki?curid=6117927", "title": "Spencer Elliott", "text": "Biografia.\nElliott inizia a comporre musica in tenera et\u00e0 prendendo come modello da seguire George Winston. Inizia successivamente a suonare la chitarra basando il suo stile verso i generi alternative rock e punk anche se si esibisce pi\u00f9 come cantante che come chitarrista, perlopi\u00f9 in band punk. Solo nel 2007, Spencer focalizza i suoi studi sulla chitarra acustica prendendo ispirazioni da altri artisti famosi come Michael Hedges, Don Ross, Andy McKee e Antoine Dufour, nonostante continui a suonare i pi\u00f9 differenti stili musicali da Beethoven ai Bad Brains.\n\"Some Forgotten Color\" (2014-2015).\nA fine 2014 arriva per Elliott la svolta: firma un contratto con la famosa CandyRat Records e dopo meno di un anno pubblica, nel marzo 2015, il suo primo album intitolato \"Some Forgotten Color\" contenente 7 pezzi originali. L'album era stato anticipato dal video di \"Insignificant\" che ha raggiunto presto le 300 mila visualizzazioni su YouTube. In questo primo lavoro, prodotto e mixato da Antoine Dufour, Elliott spazia dalle melodie pi\u00f9 lente alle ritmiche veloci (spesso fuse nella stessa canzone) rendendo l'album un punto di riferimento nel panorama folk strumentale.\n\"Unspoken EP\" (2016-2018).\nDopo un anno e mezzo dall'uscita del suo primo album, Elliott pubblica, sempre grazie alla CandyRat, il suo primo EP di 6 tracce intitolato \"Unspoken\"\".\" Anche in questo secondo lavoro, supervisionato sempre da \"Antoine Dufour\", Spencer sfoggia le sue qualit\u00e0 di virtuoso della chitarra dalle canzoni pi\u00f9 ritmate come \"Torque\" a quelle pi\u00f9 morbide e delicate come la title-track \"Unspoken\".\n\"Folding Space\" (2019).\nDopo 3 anni dall'uscita di \"Unspoken\" e un lungo tour che coinvolge tutti gli Stati Uniti, Elliott annuncia il 18 aprile 2019 l'uscita del suo secondo album in studio (sotto l'egida della CandyRat Records) intitolato \"Folding Space.\" Il disco, uscito il 3 maggio, contiene 9 tracce tra cui \"Yang\", seconda composizione che si va a contrapporre a \"Yin\" pubblicata in \"Unspoken\".\nInfluenze e strumentazione.\nIl suo stile come da lui dichiarato \u00e8 influenzato da chitarristi quali Michael Hedges, Don Ross, Preston Reed, Andy McKee e Antoine Dufour. Attualmente, Elliott utilizza la seguente strumentazione:"}
{"id": "6117929", "revid": "729019", "url": "https://it.wikipedia.org/wiki?curid=6117929", "title": "Damian McKenzie", "text": "E della nazionale neozelandese dal 2016\nBiografia.\nNato a Invercargill, nell'Isola del Sud, McKenzie ha frequentato la scuola al Christ's College di Christchurch. Suo fratello maggiore Marty \u00e8 anch'egli un rugbista con presenze nel Super Rugby, nei M\u0101ori All Blacks e nella nazionale di rugby a 7 della Nuova Zelanda.\nA livello giovanile ha fatto parte delle rappresentative scolastiche neozelandesi nel 2012 e nel 2013 e poi ha fatto parte della nazionale under-20 della Nuova Zelanda durante il Campionato mondiale giovanile di rugby 2014 segnando 1 meta, 7 trasformazioni e 2 punizioni nelle sue 5 presenze giocando come estremo. Per la sua prestazione durante il torneo gli \u00e8 stato attribuito il titolo di giovane giocatore dell'anno nell'ambito degli Steinlager Rugby Awards, manifestazione annuale che premia i migliori esponenti del rugby neozelandese.\nNell'agosto del 2014, a 19 anni, ha esordito con Waikato nel campionato delle province neozelandesi National Provincial Championship, segnando una meta e 7 punti al piede nel ruolo di mediano di apertura.\nDopo essere entrato nel programma di sviluppo dei Chiefs nel 2014, McKenzie \u00e8 stato messo sotto contratto per tre anni dalla franchigia di Hamilton con la quale ha esordito nella prima giornata del Super Rugby 2015, il 14 febbraio 2015, contro i Blues. Utilizzato spesso come mediano di apertura, \u00e8 stato spostato a estremo nella stagione successiva con il rientro da un lungo infortunio del titolare Aaron Cruden svolgendo di norma il ruolo di principale calciatore della squadra.\nNel luglio del 2015 McKenzie, affiliato al clan Ng\u0101ti T\u016bwharetoa, \u00e8 stato convocato, insieme al fratello Marty, dai M\u0101ori All Blacks con i quali ha giocato due incontri.\nConvocato inizialmente nel gruppo allargato degli All Blacks in occasione della tourn\u00e9e del Galles in Nuova Zelanda nel giugno 2016, McKenzie ha poi fatto il suo esordio durante il Rugby Championship 2016 nella seconda partita contro l'Argentina, subentrando nel secondo tempo.."}
{"id": "6117931", "revid": "1005847", "url": "https://it.wikipedia.org/wiki?curid=6117931", "title": "Dhofar", "text": ""}
{"id": "6117939", "revid": "1494169", "url": "https://it.wikipedia.org/wiki?curid=6117939", "title": "Lee Moore", "text": ""}
{"id": "6117940", "revid": "729019", "url": "https://it.wikipedia.org/wiki?curid=6117940", "title": "Battaglia di Arques (1303)", "text": "La battaglia di Arques ebbe luogo ad Arques il 4 aprile 1303 nel corso della guerra di Fiandra tra l'esercito del regno di Francia e quello della contea delle Fiandre.\nAntefatto.\nDopo la battaglia degli speroni d'oro la contea di Fiandra si era sbarazzata dell'occupazione francese. Il re di Francia Filippo il Bello, avidi di vendetta, raccolse un esercito al comando di Gaucher V di Ch\u00e2tillon, Connestabile di Francia. I fiamminghi, guidati da Guillaume de Juliers il Giovane, marciarono contro l'esercito francese. Il 30 agosto 1302 le due armate si fronteggiarono fra Arras e Douai, ritirandosi per\u00f2 senza combattere dopo alcuni giorni di trattative.\nLa battaglia.\nNella primavera del 1303, Guillaume de Juliers il Giovane attacc\u00f2 Arques, difesa molto debolmente: la guarnigione francese fu annientata e la citt\u00e0 bruciata. Lo Ch\u00e2tillon si precipit\u00f2 verso Arques, ove lo attendevano i fiamminghi. Come alla battaglia degli speroni d'oro, Guillaume de Juliers pose la sua fanteria in formazione a ferro di cavallo. Per ore i francesi tentarono invano di spezzare i suoi ranghi e finirono col ritirarsi su Saint-Omer, lasciando sul campo numerosi morti e feriti. I fiamminghi risultarono vittoriosi, ma avevano perso circa 3\u00a0000 uomini, per cui non inseguirono il nemico in ritirata. L'invasione delle Fiandre era stata respinta ancora una volta.\nL'anno successivo Filippo il Bello, che ricevette l'aiuto di Giovanni I di Hainaut, conte d'Olanda, prese la sua rivincita con la battaglia di Zierikzee."}
{"id": "6117941", "revid": "1936754", "url": "https://it.wikipedia.org/wiki?curid=6117941", "title": "Mausoleo di Mevlana", "text": "Il mausoleo di Mevl\u00e2na, situato a Konya, in Turchia, \u00e8 il luogo in cui sono conservate le spoglie di Gialal al-Din Rumi, un sufi mistico persiano noto anche come Mevl\u00e2na o Rumi. Fu anche capo dei dervisci (\"tekke\") dell'ordine Mevlevi, pi\u00f9 noto come dervisci rotanti.\nStoria.\n'Ala' al-Din Kayqubad, il sultano selgiuchide che aveva invitato Mevl\u00e2na a Konya, offr\u00ec il suo giardino delle rose come luogo di sepoltura del padre di Rumi, Baha' ud-Din Walad (anche noto come Bahaeddin Veled), quando questi mor\u00ec il 12 gennaio 1231. Quando Mevl\u00e2na mor\u00ec, il 17 dicembre 1273, venne inumato vicino a suo padre.\nIl successore di Mevl\u00e2na, H\u00fcsamettin \u00c7elebi decided, decise di costruire un mausoleo (\"Kubbe-i-Hadra\") sulla tomba del suo maestro. La costruzione selgiuchide, realizzata dall'architetto Behrettin Tebrizli, venne completata nel 1274. G\u00fcrc\u00fc Hatun, la moglie dell'emiro selgiuchide Suleyman Pervane, e l'emiro Alameddin Kayser realizzarono la costruzione. Il tamburo cilindrico della cupola poggiava originariamente su quattro pilastri. La cupola conica a punta, che \u00e8 coperta con ceramica turchese, s'ispira chiaramente all'architettura delle cupole delle chiese dell'Armenia. \nDiverse altre costruzioni vennero aggiunte fino al 1854. Selimo\u011flu Abd\u00fclvahit decor\u00f2 gli interni ed esegu\u00ec il catafalco in legno scolpito.\nUn decreto del 6 aprile 1926 conferm\u00f2 che, il mausoleo e anche sede dell'ordine dei dervisci (\"Dergah\"), doveva essere trasformato in museo, che fu aperto il 2 marzo 1927. Nel 1954 venne rinominato \"Museo di Mevl\u00e2na\".\nSi entra nel museo attraverso il cancello principale (\"Devisan Kap\u0131s\u0131\") accedendo ad un cortile pavimentato in marmo. La cucina dei dervisci (\" Matbah\") e la tomba di Hurrem Pasha, costruita durante il regno di Solimano il Magnifico, si trovano sul lato destro. Sul lato sinistro sono 17 celle di dervisci, allineate, coperte da piccole cupole e costruite durante il regno di Murad III. La cucina era utilizzata anche per educare i dervisci, insegnando loro la Sema. La Sadirvan (fontana delle abluzioni), nel mezzo del cortile, \u00e8 stata costruita da Yavuz Sultan Selim.\nSi entra nel mausoleo, una piccola moschea, attraverso il cancello della tomba (\"turbe Kapisi\"). Le due porte sono decorate con motivi selgiuchidi e un testo persiano del Mull\u0101 Abdurrahman Cami risalente al 1492. Danno accesso alla piccola stanza Tilavet (\"Tilavet Odas\u0131\"), decorata con rare e preziose calligrafie ottomane negli stili sulus, naskh e talik. In questa sala veniva continuamente recitato e cantato il Corano prima che il mausoleo fosse trasformato in un museo.\nSi entra nel mausoleo dalla sala Tilavet attraverso una porta ricoperta d'argento, secondo un'iscrizione incisa sulla stessa, dal figlio di Mehmed III nel 1599. Sul lato sinistro si trovano sei cenotafi di dervisci, disposti in due file di tre (\"Horasan Erler\"), che avevano accompagnato Mevl\u00e2na e la sua famiglia da Belkh. Di fronte a queste, su una piattaforma rialzata, coperta da due cupole, si trovano i cenotafi di alcuni discendenti della famiglia di Mevl\u00e2na (moglie e figli) e di alcuni membri di alto rango dell'ordine Mevlevi.\nIl sarcofago di Mevlana si trova sotto la cupola verde (\"Kibab'ulaktab\"). \u00c8 coperto con un drappo in broccato, ricamato in oro con versi del Corano. Questo, e tutte le altre coperture, sono un dono del sultano Abdul Hamid II del 1894. L'attuale camera sepolcrale si trova sotto di esso. Accanto al sarcofago di Mevl\u00e2na ce ne sono molti altri, tra cui quello del padre Bahaeddin Veled e di suo figlio Sultan Veled. Il sarcofago di legno di Mevlana, risalente al XII secolo, si trova ora sulla tomba del padre. Si tratta di un capolavoro selgiuchide di scultura in legno. Il reticolo d'argento, che separa i sarcofagi dalla sezione principale, \u00e8 stato costruito da Ilyas nel 1579.\nLa Sala rituale (\"Semahane\") fu costruita sotto il regno di Solimano il Magnifico alla stessa epoca in cui venne realizzata la piccola moschea. In questa sala i dervisci erano soliti celebrare la \"Sema\", la danza rituale, al ritmo di strumenti musicali quali, \"kemence\" (un piccolo violino con tre corde), \"keman\" (un grande violino), \"halile\" (un piccolo piatto), \"daire\" (un piccolo tamburo), \"kud\u00fcm\" (un tamburo), \"rebab\" (una chitarra) e flauto, suonato dallo stesso Mevl\u00e2na. Tutti questi strumenti sono esposti in questa sala, assieme ad un antico K\u0131r\u015fehir - tappeto di preghiera (XVIII secolo), abbigliamento liturgico (compresi abiti di Mevl\u00e2na) e quattro lampade da moschea in cristallo (egiziane del XVI secolo, epoca mamelucca). Nella stanza si trova anche un raro Divan-i-Kebir (collezione di poesia lirica) del 1366 e due esemplari rari del Masnavi (libro di poemi scritto da Mevl\u00e2na) dal 1278 al 1371.\nL'annessa piccola moschea (\"Masjid\") viene oggi usata per l'esposizione di una collezione di antichi esemplari illustrati del Corano e preziosi tappeti da preghiera. Vi \u00e8 anche uno scrigno (\"Sakal-i \u1e62erif\"), decorato con madreperla, contenente la sacra barba di Maometto.\nIl mausoleo \u00e8 stato utilizzato per illustrare il retro della banconota da 5000 lire che ebbe corso legale nel periodo 1981-1994."}
{"id": "6117973", "revid": "1318658", "url": "https://it.wikipedia.org/wiki?curid=6117973", "title": "Antonio Cavagna Sangiuliani", "text": "Aristocratico possidente, amministratore locale, \u00e8 ricordato soprattutto per la sua intensa attivit\u00e0 di storico e promotore di iniziative culturali.\nBiografia.\nDi nobile antica famiglia vogherese, i Cavagna conti di Gualdana, fu adottato dal cugino \nAntonio Sangiuliani dei conti di Barbiano e di Mede, da cui eredit\u00f2 il cognome e una rilevante fortuna comprendente \ntra l'altro la tenuta della Zelata di Bereguardo. Fu a lungo consigliere comunale e provinciale di Pavia,\nsindaco di Bereguardo, membro o presidente di diverse istituzioni di beneficenza e cultura.\nPur essendo politicamente impegnato (apparteneva alla sinistra liberale, la parte cio\u00e8 del suo conterraneo\nAgostino Depretis), ebbe amicizia e rispetto da parte di tutti grazie al suo carattere signorile\ne generoso. Grande possidente, si interess\u00f2 delle condizioni dei contadini specie riguardo alle \ncondizioni igieniche e abitative. Politicamente, si impegn\u00f2 per il miglioramento dei trasporti\npubblici, propugnando tra l'altro (senza successo) la costruzione di una ferrovia tra Pavia e Gallarate.\n\u00c8 per\u00f2 nel campo degli studi storici che la sua figura emerge particolarmente. Sollecitato dalla tradizione\nfamigliare (l'archivio di famiglia era ricco di documenti antichi), si dedic\u00f2 giovanissimo\nalla storia della sua terra d'origine, Voghera e l'Oltrep\u00f2 Pavese. Il suo primo importante\nlavoro dedicato all'antica e allora dimenticata abbazia di Sant'Alberto di Butrio, fu pubblicato nel \n1865 (quando non era ancora ventiduenne). Si dedic\u00f2 prevalentemente agli studi\ndi storia locale che, in parte editi in parte inediti, raccolse nell'opera \"L'Agro Vogherese - Memorie sparse di storia patria\" (1890-1908). Innumerevoli furono i suoi articoli di storia e storia dell'arte relativi soprattutto\nalla Lombardia. \nRaccolse e pubblic\u00f2 la raccolta degli statuti dei comuni italiani del medioevo (in tre volumi), e la raccolta dei documenti vogheresi conservati all'archivio di stato di Milano.\nFond\u00f2 e diresse il Bollettino Storico Pavese (1893) e fu tra i fondatori e vicepresidente della Societ\u00e0 Pavese di Storia Patria (dal 1901).\nRaccolse nella sua villa della Zelata una biblioteca di quasi centomila volumi, che dopo la sua morte fu acquistata per lo pi\u00f9 dall'Universit\u00e0 dell'Illinois, mentre alcuni fondi pervennero nella nell'archivio Storico Civico di Pavia.\nOpere principali.\nPubblic\u00f2 inoltre numerosi articoli storici su diverse riviste, tra cui \"il Corriere Ticinese\" (Pavia), \"la Gazzetta di Pavia\" e soprattutto il \"Bollettino della Societ\u00e0 Pavese di Storia Patria\"."}
{"id": "6117976", "revid": "1543377", "url": "https://it.wikipedia.org/wiki?curid=6117976", "title": "Un posto piccolo", "text": "Un posto piccolo (titolo originale: \"A Small Place\") \u00e8 un libro del 1988 della scrittrice statunitense di origine caraibiche Jamaica Kincaid.\nL'opera non \u00e8 facilmente classificabile all\u2019interno di un unico filone letterario. Nato come saggio in cui l'autrice, parlando di Antigua, una piccola isola dei Caraibi nella quale \u00e8 nata e cresciuta, intende denunciare l'industria del turismo e il colonialismo inglese, si presenta anche come una narrazione parzialmente biografica. Mentre alcuni studiosi la considerano un'opera a cavallo tra finzione e biografia, altri ritengono questo, come altri scritti della Kincaid, un testo completamente autobiografico; altri infine preferiscono porre l\u2019attenzione sul suo contenuto critico, leggendolo come un saggio e inserendolo nell'ampio bacino della letteratura postcoloniale.\nIl libro \u00e8 diviso in quattro capitoli, che a loro volta formano due macrosezioni: nella prima la voce narrante racconta la tipica esperienza che un turista prova ad Antigua e descrive come i turisti percepiscono l'isola; nella seconda \u00e8 la scrittrice stessa che, recuperando i ricordi d'infanzia e la propria esperienza personale, narra il passato coloniale dell'isola e l'eredit\u00e0 lasciata dal colonialismo inglese nell'Antigua contemporanea.\nContesto storico.\nAntigua \u00e8 un'isola delle Piccole Antille, appartenente allo Stato di Antigua e Barbuda. Venne scoperta nel 1493 da Cristoforo Colombo che le assegn\u00f2 il nome della chiesa di Santa Maria de la Antigua di Siviglia. In seguito, grazie alla sua posizione favorevole tra i porti dei Caraibi, venne denominata anche \"English Harbourtown\" (la citt\u00e0 portuale inglese). \nScoperta nel XV secolo, gli europei vi si insediarono solamente nel 1632, anno in cui gli inglesi rivendicarono la propriet\u00e0 dell\u2019isola. Per un breve periodo nel 1666 pass\u00f2 nelle mani dei francesi, ma l'anno seguente con il Trattato di Breda torn\u00f2 sotto la corona inglese. Antigua rimase sotto il controllo della Gran Bretagna dal 1667 al 1981, anno in cui ottenne l'indipendenza.\nInizialmente l'isola venne utilizzata per produrre beni agricoli destinati all\u2019esportazione, in particolare tabacco e ginger. L'economia sub\u00ec un drastico cambiamento nel 1674, quando Sir Christopher Codrigon vi install\u00f2 la prima piantagione di canne da zucchero. Tale evoluzione port\u00f2 all\u2019introduzione di schiavi provenienti dall\u2019Africa Occidentale, destinati alla coltivazione intensiva della terra. Dopo solo quattro anni, met\u00e0 degli abitanti dell\u2019isola era composta da schiavi africani.\nNel 1834 il parlamento britannico, attraverso lo \"Slavery Abolition Act\" abol\u00ec la schiavit\u00f9 in tutto l\u2019impero. L'applicazione di questa legge nei vari paesi doveva essere graduale. Per evitare eccessivi danni economici il Parlamento aveva previsto fino a 6 anni di tempo per la sua applicazione, ma il governo di Antigua decise di procedere alla liberazione degli schiavi fin dal 1834. Tale scelta si fondava pi\u00f9 su calcoli economici che su ragioni umanitarie: i proprietari delle piantagioni si erano infatti accorti che pagare i lavoratori con un salario molto basso era meno costoso che fornire loro cibo e alloggio, e continuarono quindi fino al XX secolo a sfruttare gli ex schiavi secondo queste nuove condizioni.\nNel 1930 l'industria zuccheriera sub\u00ec forti danni a causa del declino del prezzo dello zucchero seguito alla Grande Depressione, a cui si aggiunse un periodo di grave siccit\u00e0 che danneggi\u00f2 le coltivazioni. Le condizioni socio-economiche dell'isola, gi\u00e0 di per s\u00e9 mediocri, si aggravarono, facendo crescere le proteste dei lavoratori che nel 1940 fondarono un sindacato, il \"Trades and Labour Union (ATLU)\". Il potere politico rimase nelle mani dei proprietari terrieri, i quali nel 1946 a loro volta si organizzarono nell\"Antigua Labour Party (ALP).\" Le prime elezioni del 1951 vennero vinte da questo partito che - sconfitto solo in alcune tornate elettorali - govern\u00f2 Antigua e Barbuda per oltre quattro decenni. All'opposizione dal 2004 al 2014, ha riguadagnato il potere con le elezioni del 2014.\nDal 1967 al 1981 Antigua divenne stato associato insieme a Barbuda e Redonda. L'isola era indipendente a livello interno, ma gli affari esteri e la difesa rimanevano ancora sotto il controllo della Gran Bretagna. In questo periodo il turismo divenne la prima fonte di entrate del paese, superando i proventi derivanti dalla produzione di zucchero.\nLo stato di Antigua e Barbuda ottenne l'indipendenza dalla Gran Bretagna nel 1981. Oggi \u00e8 una monarchia costituzionale e il capo dello stato \u00e8 il sovrano del Regno Unito, rappresentato da un governatore generale che nomina il primo ministro, a cui \u00e8 affidato il potere esecutivo.\nNel 2015 il Prodotto Interno Lordo proviene per il 79,7% dal settore dei servizi (in cui si concentra l'82% del totale degli occupati), per il 17,9% dall'industria, per il 2,4% dall'agricoltura.\nContenuto e critica del testo.\nJamaica Kincaid scrive \"Un posto piccolo\" nel 1987 dopo aver visitato l'isola di Antigua, suo paese di nascita, al quale non faceva ritorno da 20 anni. Inizialmente destinato alla pubblicazione sul New Yorker, il saggio viene rifiutato dall'editore che lo ritiene un testo eccessivamente rabbioso.\nLa scrittrice decide di pubblicarlo in forma di libro, di contenuta consistenza (81 pagine). Saggio politico per quanto riguarda il contenuto, si legge come un lavoro di narrativa. La scrittura \u00e8 informale, semplice e diretta: Kincaid sostiene di aver voluto scrivere un libro \"rozzo e maleducato\", che disattendesse le aspettative e destabilizzasse i lettori.\nIn \"Un posto piccolo\" la voce narrante dell'autrice si rivolge a un \"tu\" identificato con il lettore/turista che \u00e8 gi\u00e0 stato o che ha intenzione di recarsi ad Antigua. Pi\u00f9 precisamente, l'interlocutore definito nella narrazione \u00e8 un maschio bianco, americano o europeo.\nL'uso del \"tu\" permette all'autrice di prendere le distanze da coloro a cui si rivolge, e nello stesso tempo le consente di sferrare un attacco diretto e personale. Capovolgendo i canoni della letteratura di viaggio, Kincaid decostruisce il rapporto fra il narratore e il lettore, e quello fra il turista e l'isola caraibica agognata. L'uomo bianco occidentale viene posto di fronte a s\u00e9 stesso, alla sua \"appartenenza\" coloniale, e rivelato attraverso gli occhi degli abitanti dell\u2019isola in cui va in vacanza: ci\u00f2 che ne esce \u00e8 il ritratto di una persona spregevole, buffa, stupida.\nAlla presunta superiorit\u00e0 del turista/lettore/uomo occidentale, Kincaid contrappone la propria identit\u00e0 e autorit\u00e0 di donna nativa di Antigua. L'idea di razzismo che prevale nella societ\u00e0 occidentale viene ribaltata: \u00e8 l'uomo bianco che assume caratteristiche negative. Il turista/lettore diviene il \"diverso\u201c, un individuo scomodo, indesiderato, un uomo ignorante per il quale Antigua non \u00e8 altro che un luogo in cui passare le vacanze, una persona disinteressata alla storia, alle questioni legate al passato coloniale e alla difficile situazione socio-economica dell\u2019isola.\nLa descrizione dell\u2019esperienza del turista sull\u2019isola viene affiancata a quella dei suoi abitanti, cos\u00ec da poter sottolineare le profonde differenze culturali e sociali che separano l\u2019uomo bianco occidentale dalla popolazione di Antigua, prevalentemente composta da discendenti di schiavi africani portati sull\u2019isola all\u2019epoca della tratta. Kincaid sottolinea il legame esistente tra il turista occidentale contemporaneo e gli imperialisti europei che per secoli hanno dominato i Caraibi.\nOggetto della sua denuncia non sono per\u00f2 solo il colonizzatore europeo e il turista neocolonizzatore, il governo coloniale inglese che ha controllato l\u2019isola fino al 1981, ma anche il corrente governo antiguano colpevole di corruzione, e il turismo in quanto meccanismo neocoloniale di dipendenza economica e culturale esercitato sulle isole caraibiche da Europa e Stati Uniti. Gli stessi abitanti di Antigua sono colpevoli, perch\u00e9 incapaci di rilevare il legame esistente tra la loro condizione attuale e il passato coloniale da cui provengono, tra la situazione socio-economica del loro paese e quella imposta a livello globale.\nQuesta interpretazione di Kincaid assumer\u00e0 evidenza nell'ultimo breve capitolo del libro, nel quale si potr\u00e0 comprendere anche la scelta del titolo: Antigua \u00e8 \"un posto piccolo\u201c, perch\u00e9 \u00e8 una piccola isola in cui le persone concentrano la propria attenzione e le proprie energie in piccoli eventi ordinari. Antigua \u00e8 un posto piccolo che, a discapito della sua bellezza, diventa \"una prigione\", come se tutte le cose e tutte le persone presenti al suo interno fossero rinchiuse dentro, e tutte le cose e tutte le persone che non si trovano al suo interno restassero rinchiuse fuori.\nTemi principali.\nIl turismo come schema neo-coloniale.\nAttraverso la descrizione dell\u2019esperienza del turista ad Antigua Jamaica Kincaid esprime una forte critica nei confronti dell\u2019industria del turismo e dell\u2019impatto che questa ha sull\u2019isola. \"Un posto piccolo\" ci racconta questo fenomeno dal punto di vista della scrittrice, ovvero di un\u2019antiguana. Prima fonte economica del paese, il turismo \u00e8 diventato una forma di neocolonialismo, ossia - secondo Kincaid - un meccanismo che aiuta a preservare il potere esercitato da Stati Uniti ed Europa. Sebbene Antigua sia formalmente indipendente, una grossa parte della sua economia rimane legata a paesi stranieri, istituzionalizzando una struttura basata sul binomio centro-periferia, nel quale il centro \u00e8 rappresentato dai paesi occidentali e la periferia dalle ex colonie. Il tentativo di contare solo sulle proprie risorse porterebbe a delle perdite non indifferenti.\nSpesso questo tipo di dipendenza economica, tipica del neocolonialismo, si evolve in dipendenza culturale ed ideologica: il turismo occidentale, oltre a rendere Antigua dipendente dalle economie di altre nazioni, perpetua l\u2019ideologia coloniale del passato. Il saggio racconta come i giovani antiguani siano indirizzati alla scelta di scuole professionali per preparasi a svolgere attivit\u00e0 nel campo dei servizi alberghieri, come inservienti o camerieri, per diventare cio\u00e8 - come scrive Kincaid - dei \"bravi servitori\u201c.\nIn questo contesto, il saggio pu\u00f2 essere letto come una denuncia delle configurazioni di potere che perpetuano le posizioni di subordinazione occupate dai membri della diaspora africana, dai tempi della tratta degli schiavi fino ai giorni nostri.\nL'eredit\u00e0 coloniale britannica e le conseguenze sulla politica antiguana.\nIn \"Un posto piccolo\", come in molti altri lavori di letteratura postcoloniale, uno dei temi principali riguarda il governo coloniale e i mezzi di potere utilizzati da questo per soggiogare gli abitanti dei paesi colonizzati sia sul piano materiale che su quello culturale. Kincaid descrive l\u2019istruzione che ha ricevuto quando era una scolara ad Antigua durante il periodo coloniale: il programma scolastico prevedeva lingua e storia inglese, i valori trasmessi erano finalizzati all\u2019esaltazione della Gran Bretagna e dei suoi abitanti.\nScriver\u00e0 in un altro saggio: \u201cAvevamo capito che l\u2019Inghilterra era fonte di miti e la fonte da cui avremmo ricavato il nostro senso della realt\u00e0, il nostro senso di cosa era importante e di cosa non lo era\u201c.\nL'accusa di Kincaid si sposta poi dal governo coloniale all'attuale governo di Antigua, e tocca diversi aspetti, in particolare il problema della corruzione. Il testo presenta una lista di scandali legati al governo del paese: lo spaccio di droga collegato ad alcune societ\u00e0 offshore, il coinvolgimento di membri del governo in affari come l\u2019importazione di macchine giapponesi il cui azionario maggiore \u00e8 il governo stesso, i proventi derivanti dalla prostituzione e dal gioco d\u2019azzardo, la residenza legale negli Stati Uniti ottenuta da alcuni politici, il pessimo sistema sanitario e la corruzione politica. A causa di queste aperte denunce, poco gradite dal governo antiguano, Kincaid \u00e8 stata bandita dall\u2019isola per cinque anni.\nLa responsabilit\u00e0 di questa situazione andrebbe condivisa fra il governo antiguano e Gran Bretagna colonizzatrice, che - secondo Kincaid - avrebbe lasciato in eredit\u00e0 solo modelli politici fallimentari e sbagliati. A suo dire, gli abitanti di Antigua sarebbero cos\u00ec corrotti perch\u00e9 avrebbero imparato ad esserlo dai colonizzatori inglesi, e questo comportamento li renderebbe incapaci di attuare un buon autogoverno.\nNella sua scelta di fare luce sulla connessione tra il contesto socio-politico del passato coloniale e quello presente, neo-coloniale, Kincaid mostra come le strutture gerarchiche del colonialismo si siano riflesse nelle contemporanee strutture di potere esistenti nell\u2019Antigua postcoloniale."}
{"id": "6117977", "revid": "709565", "url": "https://it.wikipedia.org/wiki?curid=6117977", "title": "E-Prix di Berlino", "text": "L'E-Prix di Berlino \u00e8 un evento automobilistico con cadenza annuale destinato alle vetture a trazione interamente elettrica del campionato di Formula E, tenuto a Berlino, Germania. \u00c8 stato disputato per la prima volta il 23 maggio 2015, quale ottava gara della prima stagione del campionato.\nCircuiti.\nAeroporto Tempelhof.\nL'E-Prix di Berlino 2015 ha avuto luogo presso il circuito dell'aeroporto di Berlino-Tempelhof, lungo 2,469\u00a0km con 17 curve. Poich\u00e9 nel 2016 l'aeroporto venne utilizzato per accogliere i rifugiati, la seconda edizione \u00e8 stata disputata presso il circuito cittadino di Berlino. Dalla successiva stagione 2016-2017 si \u00e8 tornati a correre presso l'aeroporto con un tracciato modificato, per un totale di 2.250 m.\nCircuito cittadino di Berlino.\nL'E-Prix di Berlino 2016 \u00e8 stato disputato presso il circuito cittadino di Berlino ricavato nel centro della citt\u00e0, intorno a Strausberger Platz. Il circuito era lungo 1.927\u00a0m con 11 curve, con la corsia dei box situata lungo la Karl-Marx-Allee."}
{"id": "6117980", "revid": "1573940", "url": "https://it.wikipedia.org/wiki?curid=6117980", "title": "Pycnonotus jocosus", "text": "Il bulbul dai mustacchi rossi (Pycnonotus jocosus ()) \u00e8 un uccello della famiglia Pycnonotidae, diffuso nell'Asia meridionale e orientale.\nDistribuzione e habitat.\nLa specie \u00e8 diffusa in India, Bhutan, Nepal, Bangladesh, Myanmar, Cambogia, Laos, Thailandia, Vietnam, Cina e Malaysia.\n\u00c8 stata introdotta dall'uomo in Arabia Saudita, negli Emirati Arabi Uniti, nelle isole Mascarene (Mauritius e R\u00e9union), nelle Seychelles, a Singapore, in Australia e negli Stati Uniti.\nTassonomia.\nComprende le seguenti sottospecie:"}
{"id": "6117981", "revid": "287204", "url": "https://it.wikipedia.org/wiki?curid=6117981", "title": "Storia di Calangianus", "text": "La storia di Calangianus, cittadina gallurese nota per il titolo di capitale del sughero, si estende fino ai giorni nostri, a partire dal paleolitico.\nOrigini del nome.\nLe origini del nome di Calangianus sono oscure ed irrisolte, e vari studiosi hanno affacciato ipotesi diverse e suggestive. Prime tra tutte le ipotesi di un'origine romana, in quanto il suffisso \"anus\" o \"ana\" rivela, in Sardegna, diversi casi di origine da latifondi romani. Secondo altri studi, tra i pi\u00f9 plausibili, la divinit\u00e0 Giano (dal latino \"Janus\") era quella maggiormente venerata in Gallura, non a caso diversi sono i nomi di localit\u00e0 con tale suffisso, in relazione al culto pagano. Qui di seguito, le varie ipotesi:\nPreistoria.\nCalangianus sorge su una altura che dovette essere ideale per l'insediamento preistorico e protostorico. Un elenco ufficiale del Ministero della Pubblica Istruzione registrava anni fa 11 nuraghi e 2 tombe di giganti in agro di Calangianus. Le tombe dei giganti, di cui una perfettamente conservata, si trovano l'una presso il rio Santu Paulu, l'altra presso Pascaredda.\nNel territorio di Calangianus la presenza dell'uomo nuragico risale al 2000\u00a0a.C., ci\u00f2 \u00e8 dimostrato dai reperti archeologici nelle grotte di\u00a0Monti biancu\u00a0e\u00a0Li conchi.\u00a0Alcuni nuraghi risalgono all'et\u00e0 del bronzo, nuraghe Agnu,\u00a0Monti di deu\u00a0e\u00a0Laicheddhu\u00a0ancora in piedi, mentre nuraghe\u00a0Casteddhu,\u00a0Pulgatoriu,\u00a0Pastinacciu,\u00a0Paolucciu, San Leonardo quasi del tutto distrutti. Inoltre a questo periodo appartengono anche i due monumenti megalitici meglio conservati, la tomba dei giganti in localit\u00e0 Pascaredda e la\u00a0funtana di Li paladini. La tradizione vuole che Calangianus in origine si trovasse in prossimit\u00e0 del fiume Liscia, nei pressi di Bassacutena, vale a dire a pi\u00f9 di 50 chilometri dall'attuale collocazione. In seguito a frequenti malattie epidemiche e per sfuggire all'invasione dei pirati e dei saraceni, i vecchi abitanti di Calangianus pensarono di allontanarsi il pi\u00f9 possibile dal mare. In epoca preistorica risulta abitato, come testimoniano vari ritrovamenti archeologici, gi\u00e0 nell'et\u00e0 del rame.\nPeriodo punico e romano.\nDopo la conquista della Sardegna da parte dei romani (238 a.C.), \u00e8 identificato qua l'oppidum di \"Calangiani\", nella curatoria di Geminis, nella Diocesi di Civita (Olbia), sull'itinerario sulle strade per Olbia (via \"Tertium\", dove si trova l'odierna Telti) e \"Tibula\" (l'odierna Castelsardo), da dove proseguiva per \"Turris Libisonis\" (oggi Porto Torres). Nelle vicinanze situava il centro di \"Gemellae\" (probabilmente l'odierna Tempio Pausania). La cittadina ha origine dunque dal periodo romano, prendendo molto probabilmente il suo nome dal dio Giano, il cui culto era molto diffuso nella Sardegna romana.\nSecondo altri documenti, il nome romano dell'oppidum di \"Calangiani\" era in realt\u00e0 \"Calonianus\", dalla divinit\u00e0 Janus\".\"\nSono stati trovati a Calangianus diversi resti romani:\nPeriodo medioevale.\nSono presenti resti di antiche abitazioni intorno alla chiesa diroccata di Santa Margherita, di periodo alto medioevale. Abbiamo qualche indizio, nel Basso Medioevo, proveniente dagli archivi vaticani: risale al 1162 una bolla di papa Alessandro III che affida alle cure del clero di San Lorenzo di Genova la \u00abCapella Sancti Jacobi del Calegnano\u00bb. Si colloca in questo periodo la fuga, verso Calangianus, del nucleo abitato presso San Giovanni sul Liscia. Su questa antichissima tradizione i calangianesi considerano loro quella lontana chiesetta campestre (a 25\u00a0km da Calangianus), dove festeggiano San Giovanni Battista, il 24 giugno di ogni anno. Secondo altri studi, \u00e8 ritenuta quella la vera posizione di Calangianus alle origini. Una significativa conferma viene dall'ogliastrino Andrea Lusso, pittore, che dipinse nel 1597 il quadro dell'Assunta per la chiesa parrocchiale prendendo a modello un affresco dei fratelli Zuccari in Trinit\u00e0 dei Monti, a Roma. L'artista attribu\u00ec ad un apostolo le sembianze del Battista, evidenziando insieme la patrona della parrocchia, santa Giusta, martire sarda. Il centro abitato situava anticamente in localit\u00e0 Santa Margherita, ove sorgeva la chiesa alto medioevale. In seguito il centro venne spostato e cominci\u00f2 a svilupparsi nell'attuale centro storico, nel colle Santa Justa, portando allo stato di abbandono l'antico centro.\nLa cittadina apparteneva al giudicato di Gallura e nel 1324 fu annessa al Regno di Sardegna, anche se la sua conquista da parte di Raimondo de Cardona avvenne solo nel 1330, anno in cui fu concessa in feudo a Guglielmo Pujalt. Nel 1347 il feudo pass\u00f2 a Giovanni d\u2019Arborea il quale, essendo stato imprigionato l\u2019anno successivo dal fratello Mariano IV, lo pass\u00f2 alla moglie Sibilla di Montcada. Durante la seconda guerra tra Regno di Sardegna e il Giudicato di Arborea il centro fu occupato da quest\u2019ultimo nel 1365 fino al 1420, quando torn\u00f2 a far parte del Regno di Sardegna.\nSotto la dominazione Aragonese, Calangianus venne conquistata in seguito alla vittoria della battaglia di Sanluri (precedentemente, dopo la morte di Nino Visconti, divenne parte del comune di Pisa in seguito al crollo del giudicato di Gallura, cos\u00ec come tutto il giudicato). Riconosciuto in eredit\u00e0 ai Carr\u00f2s, fu unito al feudo di Fundimonte e, per effetto del matrimonio tra Beatrice Carr\u00f2s con Pietro Maza de Li\u00e7ana, pass\u00f2 in mano a quest\u2019ultimo nel 1479. Si hanno notizie su Calangianus in un documento aragonese del 1358, facente parte del \"Compartiment de Sardenia,\" in cui il re Pietro IV aveva ordinato una descrizione delle ville possedute in Sardegna dagli aragonesi, nella quale specifica \"Villa Calanianus est siduada en la curatoria de Gemini Josso. Calajanus sagons le coern damunt dit deu pagar lanj per data en diners \u00a33 s. \u00a310\". A tale data risalgono le testimonianze certe di un primo centro abitato, che non superava tuttavia i 60 abitanti. Dalle descrizioni del trattato, al tempo Calajanus rappresentava uno dei centri pi\u00f9 piccoli dell'intero Giudicato di Gallura. Tuttavia, questo modesto insediamento sopravvisse alle pestilenze che flagellarono la Gallura e distrussero molti centri consistenti. Tuttavia, la Gallura passa un brutto periodo, soffrendo le conseguenze di un malgoverno, aggravate dalle pestilenze che si verificano in 400 anni, a partire dal 1323, ben 7 volte assieme a 4 carestie (di cui una nel 1376, la quale stermin\u00f2 intere popolazioni in Gallura). Dopo una contesa familiare pass\u00f2 nel 1571 ai Portugal e nel 1630, in seguito al matrimonio tra l\u2019ultima erede Giovanna e Rodrigo de Silva principe di Melito, il feudo fu unito a quello di Orani. In questo primo periodo la Villa di Calangianus ebbe un modesto sviluppo demografico, e conobbe addirittura una variazione in meno di 212 unit\u00e0 tra il 1678 ed il 1728, passando da 1340 a 1128 abitanti. I motivi storici dello spopolamento sono tuttora ignoti, considerato l'incremento delle altre ville della curatoria. Tuttavia \u00e8 verificabile attraverso un ritiro, verso le campagne dell'attuale agro di Calangianus, di pastori dediti alla principale attivit\u00e0 dell'epoca in quello che \u00e8 un modello di vita pastorale: lo stazzo (ci\u00f2 \u00e8 spiegato dai numerosi nuclei di case sparse e stazzi in tutto l'agro attuale). Uno studio delle classi calangianesi vede una popolazione povera e poco propensa all'espansione, per quanto la Villa nel 1751 conti 1283 abitanti (l'incremento \u00e8 sempre inferiore a quello delle altre ville della curatoria). Infatti, i tributi da cedere erano tantissimi e sar\u00e0 sufficiente una ridotta esemplificazione di diversi comuni a far capire in quali condizioni miserrime viveva la popolazione calangianese, per quanto potesse rappresentare il centro principale del giudicato assieme a Tempio Pausania.\nUn consistente flusso migratorio di genti calangianesi e tempiesi avvenne nella seconda met\u00e0 del XVII secolo, a favore della Villa di Terranova (l'attuale Olbia). Infatti, siccome l'attivit\u00e0 principale della gente calangianese era la pastorizia, il commercio per mezzo dell'attivit\u00e0 portuale affascinava molti. Si deve proprio a questo fenomeno migratorio la diffusione della parlata gallurese nella parte orientale della Gallura.\nLe attivit\u00e0 della Villa di Calangianus rimasero l'agricoltura e la pastorizia, in quella che \u00e8 una realt\u00e0 completamente diversa da quella del resto del Giudicato di Gallura: la popolazione calangianese rappresentava il secondo centro del Giudicato, ma anche tra quelli dove regnava maggior malessere.\nPeriodo sabaudo e Regno d'Italia.\nI segni del futuro di Calangianus si intravedono negli anni a cavallo tra l'Ottocento e il Novecento, tra l'unit\u00e0 d'Italia, la belle \u00e9poque e la prima guerra mondiale. La popolazione, stabilizzata sui 2000 abitanti, tende ad incrementare un'intensa attivit\u00e0 mercantile.\nIn seguito alla guerra di successione spagnola, il trattato di Utrecht nel 1713 cede il regno di Sardegna all'Austria e, durante l'invasione spagnola successiva, Calangianus rimase illeso, costituendo nella Gallura un punto di stallo. Nel 1718, in seguito al trattato di Londra, Vittorio Amedeo II ceder\u00e0 all'Austria la Sicilia in cambio della Sardegna. Il passaggio della Gallura ai nuovi dominatori non ha prodotto, almeno per tutto il Settecento, alcun miglioramento. La Gallura, che \u00e8 in questo periodo la zona meno popolata della Sardegna, soffre pi\u00f9 di qualunque altra realt\u00e0 le conseguenze della spaventosa arretratezza della realt\u00e0 sarda nei confronti di quella del resto d'Europa. Le condizioni peggiori tra le ville dell'antico giudicato si verificano a Calangianus. Una lunga serie di tumulti fa prevalere il banditismo, dando inizio in Gallura ad una interminabile catena di omicidi (i pastori nullatenenti rispondevano spesso a fucilate alle richieste degli esattori) che trover\u00e0 soluzione parziale solo con la fine del feudalesimo. Inoltre, per tutto il XVIII secolo e per buona parte di quello successivo, le calamit\u00e0 naturali completano il quadro negativo di una Gallura stremata e completamente alla fame. Rilevante \u00e8 per\u00f2 la diversit\u00e0 gallurese delle genti, sparse per tutto il territorio nei vari stazzi, colpite da un forte senso di individualismo (all'epoca se ne contano 3000 in tutta la Gallura).\nLa Villa di Calangianus fu protagonista di funeste vicende, che si scatenarono con l'odio tra le diverse famiglie per la contesa della citt\u00e0 (le sanguinose \"innimistai\", in gallurese) e dure contese contro le ville di Luras e Tempio per il circostante agrario. A causa della prevalsa di anarchia e di disagio tra il centro e le comunit\u00e0 di case sparse nel territorio quali San Leonardo, Calangianus non presenta molte testimonianze edilizie di pregio riguardanti il Settecento.\nCalangianus otterr\u00e0 l'autonomia nel 1771, assieme a Tempio, \"Terranova\" (oggi Olbia), Luras, Aggius, Bortigiadas e Nuchis. In contemporanea, Calangianus entrer\u00e0 a far parte della X Divisione di Sassari durante il Regno di Sardegna e sar\u00e0 centro amministrativo di mandamento nella provincia di Tempio, amministrando i comuni vicini di Luras e Nuchis.\nCon la riforma amministrativa (decreto Rattazzi\u00a0n.3702 del 23 ottobre 1859) e l'unit\u00e0 d'Italia viene ridotto il numero delle province e la Sardegna viene divisa in sole due province (Cagliari e Sassari). Calangianus entrer\u00e0 a far parte della provincia di Sassari. Nella provincia di Sassari, Calangianus sar\u00e0 il capoluogo dell'omonimo mandamento, comprendente Luras e Nuchis, nel cui censimento conter\u00e0 1176 abitanti (anno 1848).\nNonostante Calangianus diventi l'effettiva capitale del sughero nel Novecento, l'avventura sugheriera comincia in realt\u00e0 nel 1851, quando sorse nel paese il primo stabilimento industriale per la lavorazione del sughero, la quale comincer\u00e0 col tempo a dare fortuna a diverse famiglie calangianesi. Nella seconda met\u00e0 del XIX secolo e nei primi decenni del Novecento la lavorazione del sughero prende il sopravvento a Calangianus, consentendo investimenti produttivi ed instaurando le radici di quella che fu una realt\u00e0 troppo trascurata nei secoli, ma cresciuta esponenzialmente fino a diventare la ruota motrice dell'economia gallurese. L'iniziativa fu di un dinamico imprenditore del posto, Marco Corda, che sussegu\u00ec l'attivit\u00e0 di diversi imprenditori francesi che, a Calangianus, investirono nel 1830 sull'estrazione del sughero, dapprima attuata sotto forma di attivit\u00e0 pirata a solo scopo estetico. Al momento dell'Unit\u00e0 d'Italia l'industria sugheriera aveva gi\u00e0 modificato la struttura produttiva di Calangianus, che cominciava a ruotare intorno al sughero, portatore di prosperit\u00e0. Questo benessere giovava per\u00f2 ad una piccola parte del ceto, formata dai proprietari di vaste estensioni boschive: le sugherete erano tutte di propriet\u00e0 di privati, avendo un incendio del Municipio distrutto ogni carta che potesse comprovare l'ubicazione dei terreni comunali. Lo spirito di iniziativa, insieme con intuizioni puntuali della realt\u00e0 europea toccata dalla rivoluzione industriale, favoriva la volont\u00e0 di gestire, tutta in casa, la nuova fase della lavorazione del sughero. Gi\u00e0 esiste una discreta produzione di tappi, esportati in Italia e all'estero ed apprezzatissimi per la loro qualit\u00e0. L'isolamento di Calangianus rispetto alla Spagna concorrente port\u00f2 seri problemi, alleviati leggermente dall'inaugurazione di nuove linee di comunicazione come la ferrovia Monti-Tempio. La soluzione arriv\u00f2 entro decenni, nonostante l'eccezionale rappresentanza politica di Calangianus che poteva vantare nei cinquant'anni post-unitari. Due di questi, Niccol\u00f2 Ferracciu e Pietro Lissia, fecero parte del Governo italiano. Intanto la crescita demografica prosegu\u00ec regolarmente fino al 1861 (2194 abitanti), salvo una flessione nel 1855 a causa del colera, che registr\u00f2 a Calangianus 43 morti.\nNel 1881 inizia a Calangianus la costruzione del cimitero, e nel 1883 nasce la banda musicale.\nNel\u00a01888\u00a0viene inaugurata la\u00a0ferrovia per Monti. Il tracciato della ferrovia partiva da Tempio Pausania, per poi raggiungere\u00a0Nuchis,\u00a0Luras\u00a0e\u00a0Calangianus. Tutte e tre le stazioni erano e sono situate nel territorio di Calangianus.\nXX-XXI secolo.\nIl primo decennio del XX secolo \u00e8 fortemente caratterizzato, a partire dal successo del tappo da sughero calangianese all'Esposizione Internazionale di Milano nel 1900: Calangianus diventer\u00e0 capitale di mandamento e sede di prefettura. Inoltre, contribuiscono allo sviluppo: il rilancio della banda musicale, l'incremento delle varie discipline sportive dall'atletica leggera al calcio, l'attivit\u00e0 commerciale ai quali si aggiunge l'attivit\u00e0 maiuscola del padre Bonaventura (dal restauro della parrocchiale all'opera pionieristica nel settore agro-pastorale e alla pubblicazione, nel 1907, della monografia di Calangianus). Alla crescita del Novecento corrisponde l'ingrandimento dell'area urbanizzata, che si espande intorno al vecchio nucleo. Segue la creazione di una moltitudine di opere pubbliche: l'acquedotto, il progetto del caseggiato scolastico dovuto all'ingegnere Pietro Corda, la rete di illuminazione pubblica a gas, le strade interne e quelle vicinali, l'asilo infantile. Il 5 novembre 1927 venne inaugurato il monumento ai caduti situato in piazza del Popolo. La statua, alta circa 2 metri e sorretta da uno stabilimento granitico, \u00e8 stata costruita da parti bronzee di cannoni austriaci. Nel 1942 il duce Benito Mussolini sbarca a Sassari per visitare e, dopo una tappa a Tempio Pausania ed il saluto in piazza Gallura, si recher\u00e0 a La Maddalena passando per Calangianus, dove dar\u00e0 il suo saluto al popolo, acclamato da una gremita folla.\nSuperata la crisi degli anni trenta e la seconda guerra mondiale, Calangianus conosce un importante sviluppo: nel 1951 ha 6342 abitanti, di 3806 vivono nel centro, 268 nei nuclei, 2158 nelle case sparse nello sterminato territorio comunale. Allo sviluppo dell'industria corrisponde un'ulteriore costruzione di opere pubbliche: le case popolari, il mercato civico, la nuova sede del Municipio. Nel 1961 gli abitanti sono 6500. L'industria del sughero si \u00e8 radicata saldamente, nel 1977 avr\u00e0 luogo qui la prima Fiera Mondiale del Sughero e nel 1979 Calangianus otterr\u00e0 la classificazione come uno dei cento comuni pi\u00f9 industrializzati d'Italia (in contemporanea, la frazione di Sant'Antonio di Calangianus diventa un comune autonomo). il primo Rapporto del CENSIS sulla situazione sociale della Sardegna l'ha classificata tra i 128 comuni \u201cverdi\u201d d'Italia a crescita integrata. Nella seconda met\u00e0 del Novecento si contano a Calangianus oltre 300 laboratori e industrie dediti alla lavorazione del sughero. Non potendo seguire il modello monocentrico dell'antico nucleo abitato con le sue strade lastricate intorno a Lu Rizzatu, Lu Caponi e Santa Justa, il paese si espander\u00e0 lungo la strada per Luras e verso lo stadio, nella strada verso Telti. Sorgono cos\u00ec nuove strutture e quartieri, come Lu Campu e Lu Pinu. Sorger\u00e0 in questo periodo l'istituto tecnico industriale per l'artigianato Niccol\u00f2 Ferracciu, il primo sorto in Europa con specializzazione sugheriera.\nCalangianus oggi.\nNonostante la crisi economica abbia colpito particolarmente il reparto del sughero, Calangianus respira economicamente una serena aria di ripresa. La cronaca registra il 29 maggio 1992 il gemellaggio con il comune di Gensac La Pallue, in Francia.\nNel 1999 viene fondata a Calangianus l'azienda Plastwood, societ\u00e0 che produce e commercializza particolari giocattoli magnetici per bambini di tutte le et\u00e0, in seguito alla concessione sotto licenza di Claudio Vicentelli, fondatore della Geomag. La Plastwood \u00e8 famosa per essere stata la prima azienda al mondo ad aver creato e sviluppato il gioco di costruzioni magnetiche, insediata nel Toy Building di New York e diventata presto una delle dieci principali aziende italiane produttrici di giocattoli. Nonostante la crisi, la societ\u00e0 ha continuato a ottenere diversi riconoscimenti, tra cui \u201cGiocattolo dell\u2019anno\u201d alla fiera di Mosca nel 2010, ed a lanciare nuovi prodotti nel mercato di Norimberga, Slovenia e nel resto d\u2019Europa, facendo rinascere la nuova Plastwood Italia s.r.l. dalle ceneri della vecchia Plastwood.\nNel 2005 Calangianus entrer\u00e0 a far parte della provincia di Olbia-Tempio, soppressa nel 2016, anno di rientro nell'amministrazione della provincia di Sassari (tuttavia nella Zona Omogenea della Gallura). Nel 2012 il distretto industriale del sughero di Calangianus, associato a quello di Tempio Pausania, conter\u00e0 677 imprese registrate.\nRilevante \u00e8 il calo di popolazione subito negli ultimi anni dalle cittadine sarde, che non ha risparmiato Calangianus, a partire dagli anni 2000 (la popolazione, in 10 anni, \u00e8 calata di quasi 1500 abitanti).\nTra il 2010 ed il 2012 un progetto messo in atto da studenti del dipartimento di urbanistica di Alghero, facente capo all'Universit\u00e0 degli Studi di Sassari, attraverso un sopralluogo presso il tratto calangianese dell'ex ferrovia Monti-Tempio, ha permesso la formazione del progetto \"La Strada che Parla\", un libro di Lidia Decandia e Leonardo Lutzoni finalizzato ad una riqualificazione delle aree interne al territorio, attraverso lo studio di ogni peculiarit\u00e0 storico-culturale facente capo alla vita negli antichi stazzi dell'agro di Calangianus, con l'aiuto di docenti di architettura ed urbanistica dell'universit\u00e0 di Alghero e di tecnica urbanistica dell'Universit\u00e0 La Sapienza di Roma. Consegu\u00ec la recente riqualificazione del tratto stradale di Tracchetta, con la formazione dell'odierno percorso ginnico professionale.\nIl 1 dicembre 2016 il Cipe (Comitato Interministeriale per la Programmazione Economica) ha licenziato il progetto esecutivo di restauro dello stadio Signora Chiara, il cui finanziamento di 650.000 euro ha ottenuto il lasciapassare della Corte dei Conti il 14 aprile 2017. Partiti ufficialmente il 6 giugno 2018, i lavori di restauro hanno avuto come esito l'installazione di un prato sintetico di ultima generazione, il restauro e tinteggiatura di esterni ed interni (murature, tribune, copertura, barriere divisorie, aree verdi, percorsi di accesso), la dotazione di circa 400 seggiole gialle da montare sotto la tribuna coperta ed il collaudo dell'intera struttura. Anche il piano bar \u00e8 stato totalmente rinnovato. Il nuovo stadio Signora Chiara \u00e8 stato inaugurato ufficialmente il 13 marzo 2019, in occasione della gara tra Football Club Calangianus 1905 e Dorgalese.\nDal 15 al 19 settembre 2021 Calangianus ospiter\u00e0 il 25th World Championship 5 Pins Individual Open, la venticinquesima edizione del campionato mondiale di biliardo all'italiana 5 birilli."}
{"id": "6117982", "revid": "709565", "url": "https://it.wikipedia.org/wiki?curid=6117982", "title": "E-Prix di New York", "text": "L'E-Prix di New York \u00e8 una gara annuale delle monoposto elettriche del campionato di Formula E che si tiene a Brooklyn, New York. L'evento inaugurale \u00e8 stato diviso in due gare che si sono tenute il 15-16 luglio 2017.\nCircuito.\nL'E-Prix si corre sul circuito cittadino di Brooklyn. Il circuito \u00e8 lungo 2.373\u00a0km, con 17 curve di vario tipo, e passa vicino al Brooklyn Cruise Terminal."}
{"id": "6117983", "revid": "287204", "url": "https://it.wikipedia.org/wiki?curid=6117983", "title": "Victor Montoya", "text": ""}
{"id": "6117984", "revid": "294794", "url": "https://it.wikipedia.org/wiki?curid=6117984", "title": "Episodi di Homicide Hills - Un commissario in campagna (terza stagione)", "text": "La terza stagione di \"Homicide Hills - Un Commissario in Campagna\" \u00e8 stata trasmessa sul canale tedesco Das Erste dal 9 settembre al 16 dicembre 2014.\nIn Italia, la stagione \u00e8 andata in onda dal 13 al 21 ottobre 2016 su Rai 2."}
{"id": "6117989", "revid": "339392", "url": "https://it.wikipedia.org/wiki?curid=6117989", "title": "Mariano Ferreira Filho", "text": ""}
{"id": "6117991", "revid": "60451", "url": "https://it.wikipedia.org/wiki?curid=6117991", "title": "Primera B Nacional 2016/2017", "text": ""}
{"id": "6117993", "revid": "903399", "url": "https://it.wikipedia.org/wiki?curid=6117993", "title": "Mariano Ferreira", "text": ""}
{"id": "6117994", "revid": "111319", "url": "https://it.wikipedia.org/wiki?curid=6117994", "title": "Inna Ospienko-Rodomska", "text": ""}
{"id": "6117998", "revid": "287204", "url": "https://it.wikipedia.org/wiki?curid=6117998", "title": "Lady Grinning Soul", "text": "Lady Grinning Soul \u00e8 un brano musicale scritto dall'artista inglese David Bowie, ultima traccia dell'album \"Aladdin Sane\" del 1973.\nIl brano.\nLa traccia che chiude \"Aladdin Sane\" \u00e8 un omaggio alla cantante soul americana Claudia Lennear, gi\u00e0 ispiratrice due anni prima di \"Brown Sugar\" dei Rolling Stones, un'intensa canzone d'amore latina con influenze europee evidenti soprattutto nel break in stile flamenco eseguito dalla chitarra di Mick Ronson e nel pianoforte di Mike Garson. \u00abIl pianoforte aveva un carattere molto romantico\u00bb, ricord\u00f2 in seguito quest'ultimo, \u00abun approccio da fine ottocento, tipo Chopin o Liszt\u00bb. Dal canto suo David Bowie ha dichiarato nel 2008: \u00abIl piano di Mike Garson si apre con la pi\u00f9 ridicola e azzeccata ricreazione di un numero da music hall \"esotica\" del XIX secolo. Riesco a vedere il \"quadro vivente\" come attraverso un bar pieno di fumo. Ventilatori, nacchere, un sacco di pizzo nero spagnolo e poco altro\u00bb.\nIl sassofono di Bowie e la performance vocale sommessa e profonda, secondo Ben Gerson di \"Rolling Stone\" \u00abla pi\u00f9 espansiva e sincera dell'album\u00bb, chiudono la successione di immagini violente e paranoiche di \"Aladdin Sane\" con una diffusa atmosfera di serenit\u00e0 e abbandono dei sensi, definita dal biografo James Perone \u00abil perfetto connubio di testo, musica, arrangiamento e performance\u00bb.\nPubblicazioni.\n\"Lady Grinning Soul\" \u00e8 stata pubblicata diverse volte su 45 giri, sempre come lato B: nel 1973 di \"Let's Spend the Night Together\" e dell'edizione spagnola di \"Sorrow\", l'anno successivo della versione americana di \"Rebel Rebel\" e di quella giapponese di \"1984\".\nNel 2010 \u00e8 stata usata nel film \"The Runaways\", anche se non \u00e8 presente nella colonna sonora.\nCover.\nTra gli artisti che hanno pubblicato una cover di \"Lady Grinning Soul\":"}
{"id": "6118000", "revid": "903399", "url": "https://it.wikipedia.org/wiki?curid=6118000", "title": "Jos\u00e9 Paulo Bezerra Maciel J\u00fanior", "text": ""}
{"id": "6118001", "revid": "887364", "url": "https://it.wikipedia.org/wiki?curid=6118001", "title": "Esarcato arcivescovile della Crimea", "text": ""}
{"id": "6118006", "revid": "6923", "url": "https://it.wikipedia.org/wiki?curid=6118006", "title": "Asl\u0131 Erdo\u011fan", "text": "Ha ricevuto numerosi riconoscimenti all'estero e i suoi romanzi sono stati tradotti in oltre dieci lingue, tra cui inglese, francese, tedesco, italiano, svedese, norvegese, arabo e bosniaco. \u00c8 ritenuta una delle pi\u00f9 importanti scrittrici della letteratura turca.\nIl 16 agosto 2016, dopo il fallito colpo di stato militare, \u00e8 stata arrestata con altri 22 giornalisti del quotidiano filo curdo \"\u00d6zg\u00fcr G\u00fcndem\" con l'accusa di \"propaganda terroristica\", \"appartenenza a un\u2019organizzazione terrorista\" e \"incitazione al disordine\".\nBiografia.\nPrimi anni.\nNata a Istanbul da genitori che conobbero la detenzione e la tortura durante i colpi di stato del 1980 e 1990, si diploma al Robert College nel 1983 e si laurea in fisica all'Universit\u00e0 Bo\u011fazi\u00e7i nel 1989. Prosegue i suoi studi di fisica nucleare al CERN di Ginevra dal 1991 al 1992, occupandosi in particolare dello studio del bosone di Higgs. Questo periodo sar\u00e0 da lei successivamente ricordato come un'esperienza difficile, cos\u00ec descritta: \"Avevo solo 24 anni, ero l'unica donna, l'unica donna turca in una squadra di uomini di lingua francese. Le donne costituivano una piccola minoranza ed erano relegate in secondo piano; al CERN la rivalit\u00e0, l'aggressivit\u00e0 era insopportabile. Si arrivava l\u00ec credendo di trovare Einstein e Heisenberg, e invece quello che si incontrava erano uomini d'affari e politicanti, carrieristi che pensavano solo al successo personale; \u00e8 stata dura.\"\nNello stesso periodo in cui studia per il conseguimento del Master a Ginevra, scrive la prima raccolta di racconti, \"Mucizevi mandarin,\" che verr\u00e0 pubblicata 5 anni pi\u00f9 tardi, nel 1996.\nNel 1993, di ritorno in Turchia, lavora come assistente presso l'Universit\u00e0 di Istanbul e scrive in due mesi il suo primo romanzo \"Kabuk Adam\" (The shell man), prima di partire per il Brasile per svolgere un dottorato di studio. Il libro verr\u00e0 pubblicato un anno dopo, quando gi\u00e0 si trova a Rio de Janeiro. Dir\u00e0 di seguito in un'intervista di essersi pentita di averlo scritto cos\u00ec in fretta, rovinando un \"grande soggetto\". Il libro racconta una relazione appassionata tra un assassino, un afrocaraibico, e una donna bianca, nel passato vittima di uno stupro. Dir\u00e0 l'autrice: \"Io definisco questo romanzo come una partita a scacchi tra i due protagonisti.\"\nDurante i due anni di studio trascorsi in Sud America, a contatto con la foresta amazzonica matura l'interesse per l'antropologia.\nNel 1996 fa ritorno in Turchia, dove riprende il lavoro di assistente universitaria. Pochi mesi dopo l'uscita della sua raccolta di racconti \"Mucizevi Mandarin,\" scritta quando lavorava al CERN di Ginevra, decide di dedicarsi completamente all'attivit\u00e0 letteraria e giornalistica.\nNel 1998 pubblica il suo secondo romanzo, \"K\u0131rm\u0131z\u0131 Pelerinli Kent\" (1998, La citt\u00e0 dal mantello rosso), ambientato in Brasile, che diventer\u00e0 un libro di culto tradotto in tutto il mondo.\nOltre ad essersi dedicata all'attivit\u00e0 scientifica, Asli ha sperimentato diverse attivit\u00e0: ballerina, insegnante di inglese, traduttrice, scrittrice di articoli di viaggio per una rivista di geografia, conduttrice di programmi radiofonici di musica classica, volontaria in progetti dedicati ai bambini di strada e alle famiglie di carcerati, conferenziera su vari argomenti, specie letteratura e mitologia. \u00c8 stata attivista per i diritti umani dal 1993 e per questo fatta oggetto di indagini e persecuzioni. Ha pi\u00f9 volte perso il lavoro nei giornali presso cui svolgeva l'attivit\u00e0 di giornalista e la paura dell'arresto l'ha pi\u00f9 volte indotta a trasferirsi all'estero per alcuni mesi.\n\u00c8 stata una dei fondatori del \"D\u00edyarbakir Sant Merkez\u00ed\" (DSM) \"Diyarbakir\" \"Arts Center\", il primo centro di arte e cultura a Diyarbakir.\nCarriera di scrittrice.\nNel 1990 il suo primo racconto \"Son Elveda\" (Ultimo addio) vince il terzo premio nel Concorso di scrittura Yunus Nadi, il fondatore nel 1923 del quotidiano kemalista \"Cumhuriyet\". Il suo primo romanzo \"Kabuk Adam\" viene pubblicato nel 1994, seguito nel 1996 dalla serie di racconti \"Mucizevi Mandarin\" (trad. it. \"Il mandarino meraviglioso\").\nAcquista l'attenzione dei critici vincendo nel 1997 il premio Deutsche Welle con \"Tahta Ku\u015flar\" (Gli uccelli di legno) selezionato da una giuria internazionale fra 830 racconti e tradotto in 9 lingue. Raggiunge la notoriet\u00e0 nel 1998 con il secondo romanzo \"Kirmizi Pelerinli Kent\" (La citt\u00e0 dal mantello rosso), ambientato a Rio de Janeiro. Il libro ricever\u00e0 numerosi riconoscimenti all'estero e sar\u00e0 ben recensito in Turchia, Europa e Stati Uniti, con oltre 200 articoli.\nDal 1998 al 2000 rappresenta la Turchia al PEN International. Dal 1998 al 2010, con alcuni anni di interruzione, \u00e8 collaboratrice del quotidiano turco di sinistra \"Radikal\", dove cura una rubrica che tratta argomenti considerati tab\u00f9 come la violenza di stato, le torture, la questione curda, i diritti delle donne. Nel 2003, dopo un soggiorno in Francia, di ritorno in Turchia inizia la sua collaborazione al quotidiano filo-curdo \"\u00d6zg\u00fcr G\u00fcndem.\" I suoi articoli e saggi saranno successivamente raccolti e pubblicati nei libri \"Bir Yolculuk Ne Zaman Biter\" (2000, Quando il viaggio si conclude), \"Bir Delinin G\u00fcncesi\" \"(Denemeler - I)\" (2006, Il diario di un pazzo), \"Bir Kez Daha (Denemeler - II)\" (2006, Un'altra volta).\nNel 2005 la rivista letteraria francese \"Lire\" la annovera fra i \"50 scrittori del futuro\", classificando il suo lavoro come un classico contemporaneo.\nDopo sette anni di silenzio, durante i quali la sua attivit\u00e0 di giornalista in un periodico curdo le causer\u00e0 la perdita di molti suoi ammiratori, nel 2005 pubblica un libro di prosa poetica, \"Hayat\u0131n Sessizli\u011finde\" (\"Il silenzio della vita\"), che prende ispirazione dalla poesia egiziana ed antica, dalle sacre scritture ind\u00f9 e dai libri dei santi. Il libro sar\u00e0 scelto come \"Libro dell'anno\" dal \"D\u00fcnya Media group\". Da quest'opera verr\u00e0 realizzata una piece teatrale interpretata dall'attrice turca Serra Yilmaz al Piccolo Teatro di Milano.\nNel 2009 pubblica il suo ultimo romanzo \"Ta\u015f Bina ve Di\u011ferleri\" (trad. fr.: \"Le B\u00e2timent de pierre, 2013),\" un libro allegorico in cui descrive con lirismo e poesia l'universo carcerario turco. L'opera, che ricever\u00e0 in Turchia il prestigioso premio letterario \"Sait Faik\", vuole essere un omaggio a tutte le persone imprigionate e torturate durante il colpo di stato del 1980.\nDa dicembre 2011 a maggio 2012 \u00e8 a Zurigo come \"writer in residence\", su invito del Literaturhaus di Zurigo e della Fondazione PWG, e successivamente soggiorner\u00e0 a Cracovia, in Polonia. Nel 2010 il regista Osman Okkan le dedica una puntata del documentario \"Paesaggi umani: sei scrittori turchi\".\nSostenitrice della causa curda, denuncia gli abusi di cui sono oggetto i curdi nella Turchia orientale, e nel 2014 partecipa a una marcia di scrittori sul confine turco-siriano, durante l'assedio di Koban\u00ea da parte delle forze dello Stato islamico.\nTemi.\nFra i temi della prosa poetica di Asl\u0131 Erdo\u011fan ricorrono il dualismo fra arte e scienza, il passato come orizzonte temporale che domina i sentimenti e le azioni dei personaggi, il senso di spaesamento (Rio de Janeiro in \"K\u0131rm\u0131z\u0131 Pelerinli Kent\" e Istanbul in \"Il mandarino meraviglioso\" sono trappole inquietanti e violente, Ginevra \u00e8 un luogo finto) accompagnato da una dimensione di estraneit\u00e0 interiore; la morte come purificazione, il senso di perdita, l'emigrazione, la violenza, la follia, la solitudine, il dolore e le ferite.\nDir\u00e0 l'autrice: \"Per me la letteratura \u00e8 l'arte di parlare la lingua delle ferite.\" I suoi personaggi sono spesso segnati da cicatrici o menomazioni fisiche (la protagonista del primo racconto de \"Il mandarino meraviglioso\" ha un solo occhio), o da ferite emotive. Vivono la violenza nel corpo e nell'anima senza mai interrogarla. Asli Erdogan si limita a registrarla, non d\u00e0 risposta alle domande che possono sorgere; lo stile asseconda questa frammentazione emotiva sospendendo i confini fra realt\u00e0, sogno e finzione.\nNessuno dei suoi lavori pu\u00f2 essere classificato solamente come un racconto o un romanzo o una poesia. L'autrice viaggia fra i diversi generi letterari. In un'intervista ha affermato: \"Per me la scrittura \u00e8 un viaggio verso l'immortalit\u00e0 e anche verso una morte assoluta. Si pu\u00f2 andare lontani da te stessi, e, allo stesso tempo, si pu\u00f2 arrivare di nuovo a se stessi. La scrittura \u00e8 un viaggio in questo cerchio\".\nCarcere.\nAsli Erdogan dopo il fallito colpo di stato del 15 luglio in Turchia \u00e8 stata fermata dalla polizia durante l'assalto delle forze dell'ordine al giornale \"\u00d6zg\u00fcr G\u00fcndem\" il 16 agosto 2016, e successivamente arrestata con altri 20 membri della redazione del giornale. Il suo arresto \u00e8 stato convalidato con l'accusa di aver fatto propaganda a favore di un' \"organizzazione terroristica\", il Partito dei Lavoratori del Kurdistan (PKK).\nNella settimana dal 20 al 24 settembre 2016, come forma di protesta contro l'arresto di Asli Erdogan, si \u00e8 svolta in Italia l'iniziativa \"Scrittura libera\" che ha coinvolto numerose librerie nella lettura pubblica di brani tratti da Il \"mandarino meraviglioso\".\nNel mese di settembre 2016 PEN Svezia le ha assegnato il Premio Tucholsky, un riconoscimento agli scrittori che combattono per la libert\u00e0 di pensiero e di espressione.\nAsli Erdogan \u00e8 stata scarcerata il 29 dicembre 2016 per ordine di un tribunale di Istanbul dopo essere comparsa in aula nello stesso giorno per rispondere all'accusa di \"attivit\u00e0 terroristiche\".\nOpere.\nTraduzioni italiane.\nNel 2014 l'editore Keller ha pubblicato la raccolta di racconti \"Il mandarino meraviglioso\" (Tit.orig. \"Mucizevi Mandarin\", 1996), tradotta da Giulia Ansaldo.\nNel 2017 Garanti ha pubblicato \"Neppure il silenzio \u00e8 pi\u00f9 tuo\", una raccolta di scritti letterari su argomenti d'attualit\u00e0 e cronaca, in parte pubblicati in Turchia sul quotidiano \u00d6zg\u00fcr G\u00fcndem di cui \u00e8 stata membro del comitato editoriale e per cui \u00e8 stata arrestata nell'agosto del 2016. Rilasciata dopo 4 mesi \u00e8 stata scagionata da ogni accusa il 14 febbraio 2020.\nA marzo 2020 Garzanti pubblica \"La citt\u00e0 dal mantello rosso\", romanzo del 1998 che racconta una Rio de Janeiro violenta e straordinaria, dal punto di vista di una trentenne turca, giunta nella megalopoli carioca come ricercatrice e accademica, scopertasi scrittrice."}
{"id": "6118008", "revid": "767487", "url": "https://it.wikipedia.org/wiki?curid=6118008", "title": "Diwan-e Shams-e Tabrizi", "text": "D\u012bv\u0101n-e Kab\u012br o D\u012bv\u0101n-e \u0160ams-e Tabr\u012bz\u012b \"(le opere di \u0160ams Tabr\u012bz\u012b)\" (lingua persiana \u062f\u06cc\u0648\u0627\u0646 \u0634\u0645\u0633 \u062a\u0628\u0631\u06cc\u0632\u06cc) o D\u012bv\u0101n-e \u0160ams \u00e8 un capolavoro di Gialal al-Din Rumi. Una collezione di poemi lirici costituita da pi\u00f9 di 40.000 versi, scritta in nuova lingua persiana e considerata fra i capolavori della letteratura persiana. \nContenuto.\n\"D\u012bv\u0101n-e Kab\u012br\" (\"il grande diwan\") \u00e8 costituito da una raccolta di poemi in stile differente di poesia islamica orientale (ad esempio: odi, egloghe, quartine, etc.). Contiene 44.282 versi (secondo l'edizione Foruzanfar, che \u00e8 basata sul pi\u00f9 antico manoscritto disponibile): 3.229 odi, o \"ghazals\" (versi = 34.662); 44 \"tarji-bands\" (versi = 1698) e 1.983 quartine (versi = 7932). Nonostante la maggior parte dei poemi sia in nuovo persiano, ve ne sono anche in arabo e un piccolo numero in persiano-greco e persiano-turco. Il titolo \"D\u012bv\u0101n-e \u0160ams-e Tabr\u012bz\u012b\" \u00e8 stato dato in onore del maestro spirituale e amico di Rumi, Shams Tabrizi. "}
{"id": "6118009", "revid": "903399", "url": "https://it.wikipedia.org/wiki?curid=6118009", "title": "V\u00edctor Mach\u00edn P\u00e9rez", "text": ""}
{"id": "6118011", "revid": "1516566", "url": "https://it.wikipedia.org/wiki?curid=6118011", "title": "This House Is Not for Sale (singolo)", "text": "This House Is Not For Sale \u00e8 una canzone della rock band americana Bon Jovi dal loro tredicesimo album in studio.\n\u00c8 stato rilasciato come primo singolo dell'album This House Is Not For Sale il 12 agosto, 2016. La canzone \u00e8 stata scritta da Jon Bon Jovi, John Shanks, e Billy Falcon.\nIl video.\nIl video \u00e8 stato pubblicato il 12 agosto 2016.\nParti del video sono state filmate a Bethlehem, Pennsylvania, e in Allentown, Pennsylvania. Nel video, la casa marcata \"in vendita\" \u00e8 2415 South 6th Street, a Allentown.\nVerso la fine del video, la telecamera riprende South 6th Street, l'edificio PPL \u00e8 visibile all'orizzonte.\nGli scatti sono del cimitero di San Michele in Sud Bethlehem, Pennsylvania."}
{"id": "6118012", "revid": "767487", "url": "https://it.wikipedia.org/wiki?curid=6118012", "title": "Pepe Reyes Cup 2016", "text": "La 16\u00aa edizione della Pepe Reyes si \u00e8 svolta il 18 settembre 2016 al Victoria Stadium di Gibilterra tra il , vincitrice della Premier Division 2015-2016 (Gibilterra) della Rock Cup 2015-2016, e l', secondo classificato in campionato."}
{"id": "6118014", "revid": "1573940", "url": "https://it.wikipedia.org/wiki?curid=6118014", "title": "Marharyta Makhneva", "text": ""}
{"id": "6118026", "revid": "111319", "url": "https://it.wikipedia.org/wiki?curid=6118026", "title": "Marharyta Ci\u0161kevi\u010d", "text": ""}
{"id": "6118042", "revid": "111319", "url": "https://it.wikipedia.org/wiki?curid=6118042", "title": "Marharyta Tsishkevich", "text": ""}
{"id": "6118046", "revid": "111319", "url": "https://it.wikipedia.org/wiki?curid=6118046", "title": "Marharyta Machneva", "text": ""}
{"id": "6118047", "revid": "111319", "url": "https://it.wikipedia.org/wiki?curid=6118047", "title": "Marharyta Ciskevi\u010d", "text": ""}
{"id": "6118049", "revid": "767487", "url": "https://it.wikipedia.org/wiki?curid=6118049", "title": "L'acqua \u00e8 poca", "text": "L'acqua \u00e8 poca \u00e8 un album in studio dei Blue Stuff, pubblicato nel 1994 da Sony Music.\nIl disco.\nQuesto disco arriva dopo una collaborazione di due anni di esibizioni dal vivo con Joe Sarnataro, pseudonimo di Edoardo Bennato. In questo album, nella canzone omonima, canta anche Edoardo Bennato.\nTesti e musica: Mario Insenga e Vincenzo Caponetto\neccetto \"L'acqua \u00e8 poca\" e \"Sotto Viale Augusto\" di Joe Sarnataro e \"Die psychopompo tanze\" di Guido Migliaro.\nArrangiamenti: Blue Stuff\nSupervisione artistica: Eugenio Bennato\nIllustrazioni: Guido Migliaro\nProduttore esecutivo: Antonio De Guglielmo\nIngegnere del suono: Bob Fix\nCon la partecipazione di Joe Sarnataro, Roberto D'Aquino, Daniela Carelli, Bob Fix, Lino Cannavacciuolo, Gennaro Pasquariello, Gennaro Petrone, Alessandro Sacchi, Monica Sarnelli, Bill Hart e Sandro Coppola"}
{"id": "6118053", "revid": "76963", "url": "https://it.wikipedia.org/wiki?curid=6118053", "title": "Erik Altemus", "text": "\u00c8 noto soprattutto come interprete di musical, tra cui \"The Fantasticks\" (Off Broadway, 2007), \"Annie\" (St. Louise, 2009), \"Pippin\" (Broadway, 2012-2014; tour statunitense, 2015) e \"The Rocky Horror Show\" (2015).\n\u00c8 omosessuale dichiarato."}
{"id": "6118055", "revid": "334064", "url": "https://it.wikipedia.org/wiki?curid=6118055", "title": "Tricloruro di iodio", "text": "Il tricloruro di iodio \u00e8 un composto interalogeno dello iodio e del cloro che si presenta come un solido arancione molto volatile. \u00c8 un forte ossidante e a contatto con materiali organici pu\u00f2 causare incendi.\nAllo stato solido si presenta come un dimero planare I2Cl6, Cl2I(\u03bc-Cl)2ICl2, con due atomi di cloro disposti a ponte in cui tutti i legami presenti sono del tipo 3c-4e.\nPu\u00f2 essere preparato facendo reagire lo iodio con un eccesso di cloro liquido a una temperatura di -70 \u00b0C oppure riscaldanto una miscela di iodio liquido e cloro a una temperatura di 105 \u00b0C. \nIl suo fuso conduce la corrente elettrica, quindi si pu\u00f2 supporre che si dissoci secondo la reazione: \nIl composto si decompone a dare monocloruro di iodio (pi\u00f9 stabile) e cloro gassoso secondo la reazione:"}
{"id": "6118057", "revid": "1494169", "url": "https://it.wikipedia.org/wiki?curid=6118057", "title": "Agnus Dei (disambigua)", "text": ""}
{"id": "6118058", "revid": "287204", "url": "https://it.wikipedia.org/wiki?curid=6118058", "title": "Agnus Dei (film)", "text": ""}
{"id": "6118065", "revid": "74801", "url": "https://it.wikipedia.org/wiki?curid=6118065", "title": "Ann Morrison", "text": "Biografia.\nHa recitato in diversi musical, tra cui \"Merrily We Roll Along\" (Broadway, 1981; Theatre World Award), \"Anyone Can Whistle\" (Los Angeles, 1986), \"Chess\" (Long Island, 1990), \"Sunset Boulevard\" (Wichita, 2011) e \"LoveMusik\" (Broadway, 2011).\n\u00c8 stata sposata dal 1982 al 1992 con Blake Walton e nel 1985 la coppia ha avuto un figlio, Huck Walton."}
{"id": "6118071", "revid": "121424672", "url": "https://it.wikipedia.org/wiki?curid=6118071", "title": "Salvatore Parlato", "text": "Carriera.\nCresciuto nelle giovanili della Scandone Avellino dove raggiunge le finali nazionali di categoria, nel 2006 approda alla Folgore Nocera in serie C, successivamente ha vestito la maglia di Sarno in serie B, ed altre compagini campane di serie C. Nell'estate del 2015 il ritorno alla Scandone Avellino di coach Sacripanti. Il 7 dicembre 2016 nella partita contro il Mega Leks valida per la Basketball Champions League mette a referto 5 punti risultando come il primo irpino ad andare a segno in una competizione europea."}
{"id": "6118073", "revid": "1950485", "url": "https://it.wikipedia.org/wiki?curid=6118073", "title": "Floriana Lima", "text": "Biografia.\nLima \u00e8 nata a Cincinnati, in Ohio. Ha origini italiane, inglesi, spagnole e portoghesi. Si \u00e8 diplomata nel 1999 e ha proseguito gli studi all'Ohio State University. Dopo la laurea, ha lavorato come assistente di produzione all'NBC4 a Columbus, in Ohio. Si \u00e8 poi trasferita a Los Angeles per tentare la carriera di attrice.\nCarriera.\nLima \u00e8 stata una presenza regolare nella serie \"Pool Paul\" (2008-2009) e nella serie tv della Fox \"The Mob Doctor\" (2012-2013). Ha avuto un ruolo ricorrente nella serie tv di spionaggio \"Allegiance\" (2015), della NBC. Nel 2016 \u00e8 stata assunta nel cast della seconda stagione di \"Supergirl\" come Maggie Sawyer. Lima ha interpretato anche una comparsa in \"How I Met Your Mother\" (2008), \"Ghost Whisperer\" (2009), \"Melrose Place\" (2009), \"House\" (2010), \"In Plain Sight\" (2010), \"Franklin &amp; Bash\" (2011) e \"CSI\" (2014). Ha avuto il ruolo di interpretare la defunta moglie del detective Martin Riggs nella serie tv \"Lethal Weapon\" (2016-2018). Il 26 febbraio 2018 \u00e8 stato annunciato che Lima \u00e8 entrata a far parte del cast regolare della seconda stagione di \"The Punisher\", su Netflix.\nVita privata.\nNel 2016 ha iniziato a frequentare Casey Affleck."}
{"id": "6118077", "revid": "300067", "url": "https://it.wikipedia.org/wiki?curid=6118077", "title": "Luis Alberto Flores", "text": ""}
{"id": "6118080", "revid": "1409228", "url": "https://it.wikipedia.org/wiki?curid=6118080", "title": "Ildefonso Lima", "text": ""}
{"id": "6118081", "revid": "599013", "url": "https://it.wikipedia.org/wiki?curid=6118081", "title": "T\u0101\u02bc", "text": ""}
{"id": "6118082", "revid": "599013", "url": "https://it.wikipedia.org/wiki?curid=6118082", "title": "Th\u0101\u02bc", "text": ""}
{"id": "6118085", "revid": "599013", "url": "https://it.wikipedia.org/wiki?curid=6118085", "title": "R\u0101\u02bc", "text": ""}
{"id": "6118086", "revid": "599013", "url": "https://it.wikipedia.org/wiki?curid=6118086", "title": "\u1e6c\u0101\u02bc", "text": ""}
{"id": "6118087", "revid": "599013", "url": "https://it.wikipedia.org/wiki?curid=6118087", "title": "\u1e92\u0101\u02bc", "text": ""}
{"id": "6118089", "revid": "599013", "url": "https://it.wikipedia.org/wiki?curid=6118089", "title": "F\u0101\u02bc", "text": ""}
{"id": "6118090", "revid": "599013", "url": "https://it.wikipedia.org/wiki?curid=6118090", "title": "H\u0101\u02bc", "text": ""}
{"id": "6118091", "revid": "599013", "url": "https://it.wikipedia.org/wiki?curid=6118091", "title": "Y\u0101\u02bc", "text": ""}
{"id": "6118093", "revid": "298229", "url": "https://it.wikipedia.org/wiki?curid=6118093", "title": "Distretti di Turks e Caicos", "text": "Il territorio britannico d'oltremare di Turks e Caicos \u00e8 diviso in sei distretti amministrativi (due nelle isole Turks e quattro nelle isole Caicos), presieduti da Commissari Distrettuali.&lt;br&gt;\nI valori delle superfici nelle seguenti tabelle sono stati ricavati da \"TCI Physical Characteristics\" mentre il numero di abitanti si basa sui dati del censimento del 2012.\nDistretti elettorali.\nSecondo il consiglio legislativo, Turks e Caicos \u00e8 divisa in quindici distretti elettorali (quattro nelle isole Turks e undici nelle isole Caicos):\nUn sito web ufficiale cita altri due distretti elettorali su Providenciales ossia \"Long Bay Hills\" e \"Richmond Hill\", ma senza assegnare loro nessun numero.\nPer le elezioni di novembre 2012 il Comitato per i confini dei distretti elettorali ha delineato dieci distretti:\nIl 14 agosto 2012, il governatore Roderic Todd ha firmato la legge dell'ordinanza sui distretti elettoriali (emendamenti ai confini)."}
{"id": "6118096", "revid": "287204", "url": "https://it.wikipedia.org/wiki?curid=6118096", "title": "Juan Jose Garcia", "text": ""}
{"id": "6118098", "revid": "83757692", "url": "https://it.wikipedia.org/wiki?curid=6118098", "title": "Theresa Brasier", "text": ""}
{"id": "6118099", "revid": "76963", "url": "https://it.wikipedia.org/wiki?curid=6118099", "title": "Hannah Dunne", "text": "Biografia.\nFiglia degli attori Griffin Dunne e Carey Lowell, nonch\u00e9 nipote dello scrittore e giornalista Domenick Dunne (1925-2009), raggiunge popolarit\u00e0 dal 2014 con la serie Amazon \"Mozart in the Jungle\", dove interpreta Lizzie Campbell."}
{"id": "6118100", "revid": "1001457", "url": "https://it.wikipedia.org/wiki?curid=6118100", "title": "Fences (film)", "text": ""}
{"id": "6118101", "revid": "287204", "url": "https://it.wikipedia.org/wiki?curid=6118101", "title": "Rak'a", "text": ""}
{"id": "6118124", "revid": "11959", "url": "https://it.wikipedia.org/wiki?curid=6118124", "title": "Mutasarrifato di Karak", "text": ""}
{"id": "6118127", "revid": "466539", "url": "https://it.wikipedia.org/wiki?curid=6118127", "title": "Oyodo (incrociatore)", "text": "Lo Oyodo fu un incrociatore leggero della Marina imperiale giapponese, unico della sua classe, entrato in servizio nel febbraio del 1943; attivo durante la seconda guerra mondiale, serv\u00ec come nave ammiraglia della Flotta Combinata e partecip\u00f2 alla battaglia del Golfo di Leyte, finendo infine affondato il 28 luglio 1945 nel porto di Kure in un attacco aereo statunitense.\nCaratteristiche.\nSecondo la dottrina tattica della Marina imperiale giapponese per la guerra sottomarina, i sommergibili oceanici dovevano essere organizzati in squadroni (\"sentai\") per attaccare le formazioni navali nemiche a lunga distanza; questi squadroni di sommergibili dovevano essere coordinati da un incrociatore, il quale avrebbe impiegato gli aerei da ricognizione di cui era dotato per fornire informazioni sui bersagli da attaccare. Inizialmente furono selezionati per questo compito gli incrociatori leggeri della classe Agano, le cui prestazioni per\u00f2 furono giudicate insufficienti; nei tardi anni 1930 la Marina giapponese avvi\u00f2 quindi la richiesta per una nuova classe di sette incrociatori leggeri specificamente destinati al supporto dei sommergibili, e dopo la presentazione di vari progetti la costruzione delle prime due unit\u00e0 fu approvata nell'ambito del 4\u00ba Programma di rinnovamento del 1939: delle due unit\u00e0 solo la prima, lo \"Oyodo\", fu effettivamente impostata, mentre la costruzione della seconda (\"Niyodo\") fu cancellata nel novembre 1941 quando tutte le risorse cantieristiche giapponesi furono destinate alla realizzazione delle pi\u00f9 importanti portaerei.\nIl progetto dello \"Oyodo\" si basava fondamentalmente su un ingrandimento e potenziamento dei precedenti incrociatori classe Agano: la nave riprendeva le stesse linee dello scafo degli Agano, con un ponte continuo e un bulbo di prua, ma con un armamento diverso tanto nel tipo quanto nella disposizione, e una corazzatura pi\u00f9 ridotta. L'apparato propulsivo era basato su quattro set di turbine a vapore della Kampon, capaci di una potenza di 110.000 shp di gran lunga superiore a quella degli Agano, le quali svilupparono alle prove una velocit\u00e0 massima di 35 nodi; l'autonomia di progetto dello \"Oyodo\" era stimata in 8.700 miglia alla velocit\u00e0 di crociera di 18 nodi, ma in condizioni operative fu raggiunto un raggio di 10.500 miglia.\nL'armamento principale dello \"Oyodo\" comprendeva sei cannoni da 155 mm Type 3 in due torri triple; queste armi erano state inizialmente sviluppate come pezzi a impiego duale antinave/antiaereo per gli incrociatori pesanti classe Mogami, i quali per\u00f2 ricevettero ancora in fase di costruzione delle torri binate con cannoni da 203 mm: le torri triple da 155 mm gi\u00e0 assemblate furono quindi destinate allo \"Oyodo\" nonch\u00e9 alla nave da battaglia \"Yamato\". Il rateo di fuoco piuttosto basso dei pezzi (tra cinque e sei colpi al minuto) e la loro limitata elevazione (+55\u00b0 di alzo massimo) limitarono l'impiego dei cannoni come pezzi antiaerei, ma ad ogni modo si rivelarono eccellenti armi antinave.\nLa batteria principale di cannoni antiaerei dello \"Oyodo\" si basava su otto cannoni da 100 mm Type 98 in quattro torri binate poste a centro nave; questi pezzi erano gli stessi imbarcati come armamento principale dai cacciatorpediniere classe Akizuki e destinati alla mai costruita classe B64 di incrociatori da battaglia. Le prestazioni di quest'arma erano superbe, e il pezzo da 100 mm fu considerato la migliore arma antiaerea pesante di costruzione giapponese della guerra; il difetto principale era per\u00f2 una vita operativa della canna piuttosto bassa, frutto della forte velocit\u00e0 alla volata (1.000 m/s) e dell'alto rateo di fuoco (tra 15 e 20 colpi al minuto). Il resto delle dotazioni antiaeree consisteva in cannoni automatici da 25 mm Type 96 (18 pezzi alla costruzione poi aumentati a 52 pezzi nel 1945), un'arma piuttosto mediocre per via del suo basso rateo di fuoco e della sua lentezza nell'elevazione e brandeggio.\nEntrambe le torri dell'armamento principale erano collocate, sovrapposte l'una all'altra, a prua davanti alla sovrastruttura, una soluzione mutata dagli incrociatori pesanti classe Tone: come i Tone, lo \"Oyodo\" era un'unit\u00e0 volta alla ricognizione e pertanto tutto il ponte a poppa dietro la sovrastruttura doveva essere destinato alle dotazioni aeronautiche; per la stessa ragione, lo \"Oyodo\" era completamente sprovvisto di armamento silurante, facendone l'unico incrociatore della Marina giapponese a non imbarcare nemmeno un tubo lanciasiluri. Lo spazio e il peso risparmiato grazie a queste sistemazioni consentirono di portare a sei il numero di velivoli ospitabili a bordo dell'incrociatore, e di installare a poppa una catapulta per aerei lunga 45 metri necessaria per lanciare i nuovi idrovolanti da ricognizione Kawanishi E15K entrati in servizio nel 1942: sei dei soli quindici mezzi prodotti furono assegnati allo \"Oyodo\" per test e valutazioni, ma dopo la sospensione del programma a causa delle prestazioni non ottimali del mezzo l'incrociatore non ebbe mai pi\u00f9 di due idrovolanti imbarcati, destinando gli ampi hangar di bordo ad altri scopi.\nStoria.\nImpostata nell'Arsenale navale di Kure il 14 febbraio 1941, la nave venne varata il 2 aprile 1942 con il nome di \"Oyodo\" in onore dell'omonimo fiume del Giappone settentrionale, entrando poi in servizio il 28 febbraio 1943; il suo primo comandante fu il capitano Sadatoshi Tomioka. Prima ancora del suo completamento, il ruolo a cui era destinato l'incrociatore era ormai venuto meno: ad ogni modo, la Marina giapponese decise di impiegare lo \"Oyodo\" come unit\u00e0 di scorta per i suoi gruppi di portaerei, in ragione dell'ampio raggio d'azione e del potente armamento antiaereo della nave. Inizialmente sprovvisto di alcun apparato sensoristico, nel marzo del 1943 l'incrociatore ricevette un sistema radar Type 21\nDopo il completamento delle prove in mare, il 15 luglio 1943 lo \"Oyodo\" arriv\u00f2 alla base di Truk nelle isole Caroline per poi proseguire alla volta di Rabaul per consegnare rinforzi e rifornimenti alla guarnigione locale. A met\u00e0 settembre, in risposta a un'incursione di portaerei statunitensi contro le isole Gilbert, lo \"Oyodo\" comp\u00ec una sortita con la flotta del vice ammiraglio Jisabur\u014d Ozawa comprendente tre portaerei, due navi da battaglia, dieci incrociatori e quindi cacciatorpediniere: a dispetto di intense ricognizioni, questa forza manc\u00f2 l'intercettamento con il nemico e rientr\u00f2 a Truk senza aver registrato alcun contatto. Un'azione analoga, parimenti senza risultato, si verific\u00f2 poi a met\u00e0 dell'ottobre seguente. Il 6 dicembre 1943 lo \"Oyodo\" divenne la nave ammiraglia della Terza Flotta del vice ammiraglio Ozawa, e il 30 dicembre salp\u00f2 per una missione di rifornimento delle guarnigioni di Rabaul e Kavieng; mentre rientrava a Truk, il 1\u00ba gennaio 1944 l'incrociatore fu lievemente danneggiato in un attacco di aerei statunitensi del Task Group 50.2, riportando due morti e sei feriti tra l'equipaggio. Il giorno seguente, l'unit\u00e0 trasse in salvo 71 naufraghi della nave da trasporto \"Kiyosumi Maru\", appena colata a picco da un sommergibile statunitense, per poi rientrare a Yokosuka il 16 febbraio dopo lo sbarco dei reparti statunitensi a Kwajalein fermandosi strada facendo a Saipan per sbarcare rifornimenti per la locale guarnigione..\nIl 6 marzo lo \"Oyodo\" fu messo in un bacino di carenaggio a Yokosuka per lavori di risistemazione: gli hangar per i velivoli furono riconvertiti in alloggi per l'equipaggio, liberando spazio per una nuova sala di guerra per lo staff di ufficiali imbarcato; la catapulta da 45 metri fu eliminata e sostituita con una standard da 18 metri, e fu installato un nuovo impianto radar Type 96 oltre ad altri pezzi contraerei da 25\u00a0mm. Al completamento dei lavori il 31 marzo 1943, lo \"Oyodo\" fu designato come nave ammiraglia dell'intera Flotta Combinata, e l'ammiraglio Soemu Toyoda alz\u00f2 la sua insegna sull'incrociatore il 30 aprile nel corso di una cerimonia nella baia di Tokyo Tra il maggio e l'ottobre 1944 lo \"Oyodo\" rimase in Giappone, alternando gli ancoraggi alla baia di Tokyo con quelli ad Hashirajima; durante questo periodo, l'armamento antiaereo fu potenziato tramite l'aggiunta di nuovi pezzi da 25 mm e furono installati nuovi apparati radar. Il 29 settembre l'ammiraglio Toyoda e il suo staff lasciarono l'incrociatore e si trasferirono in un nuovo quartier generale sotterraneo a Yokohama; lo \"Oyodo\" part\u00ec da Yokosuka l'11 ottobre, e fu attaccato dal sommergibile statunitense che tuttavia manc\u00f2 il bersaglio.\nIl 20 ottobre lo \"Oyodo\" lasci\u00f2 l'ancoraggio di Yashima procedendo alla volta delle Filippine, come parte dell'operazione Ichi-Go destinata a sfociare nella battaglia del Golfo di Leyte; l'incrociatore era assegnato alla squadra settentrionale del vice ammiraglio Ozawa, destinata a fare da esca per attirare le portaerei statunitensi lontano dalla flotta da invasione e permettere l'attacco di altre due formazioni giapponesi ai vulnerabili trasporti delle truppe: lo \"Oyodo\", l'unica delle unit\u00e0 di Ozawa dotata di idrovolanti da ricognizione, svolse compiti di sorveglianza durante la fase di avvicinamento della squadra. Il 25 ottobre, al largo di Capo Enga\u00f1o, la formazione di Ozawa fu attaccata dagli aerei statunitensi decollati dalle portaerei della Task Force 38 del vice ammiraglio Marc A. Mitscher: nel corso di un massiccio attacco consistente di 527 sortite in cinque ondate distinte, lo \"Oyodo\" riport\u00f2 inizialmente due colpi cadute nelle vicinanze ma alle 08:40 fu centrato da una bomba che caus\u00f2 danni alla sala caldaie numero 4; alle 10:40 il vice ammiraglio Ozawa lasci\u00f2 la portaerei \"Zuikaku\", colpita e in fase di affondamento, e trasfer\u00ec il suo comando sullo \"Oyodo\". Pi\u00f9 avanti nel corso della mattinata, l'incrociatore fu colpito da due razzi sparati da un caccia F6F Hellcat e danneggiato da una bomba caduta nelle vicinanze; Ozawa fece ritirare ci\u00f2 che rimaneva della sua formazione pi\u00f9 a nord, ma dopo aver appreso che uno squadrone di incrociatori statunitensi aveva attaccato i cacciatorpediniere giapponesi lasciati indietro a recuperare i naufraghi fece invertire la rotta allo \"Oyodo\": ad ogni modo, la nave arriv\u00f2 troppo tardi per impedire l'affondamento delle unit\u00e0 giapponesi lasciate indietro, e il giorno successivo lo \"Oyodo\" rientr\u00f2 quindi con i resti della squadra di Ozawa ad Amami-Oshima.\nPochi giorni dopo lo scontro di Leyte, lo \"Oyodo\" fu inviato a Manila per un trasporto urgente, arrivando a destinazione il 1\u00ba novembre; per il resto dell'anno l'incrociatore fu impegnato in varie operazioni minori tra il Brunei, la Baia di Cam Ranh e le Filippine, attaccando convogli statunitensi, bombardando le truppe nemiche sbarcate a terra e ingaggiando le forze navali nemiche nella zona: nonostante molte delle unit\u00e0 giapponesi che lo accompagnavano fossero rimaste danneggiate o affondate, lo \"Oyodo\" non riport\u00f2 alcun danno in queste azioni. Nel gennaio 1945 lo \"Oyodo\" si trasfer\u00ec a Singapore, dove imbarc\u00f2 300 tonnellate di materiali strategici come gomma, zinco, mercurio e petrolio da riportare in patria; l'11 febbraio l'incrociatore lasci\u00f2 quindi Singapore di scorta a una formazione navale giapponese nel corso della cosiddetta operazione Kita: la squadra fu in grado di superare gli attacchi di ben ventisei sommergibili nemici, riuscendo ad arrivare illesa a Kure il 20 febbraio.\nLo \"Oyodo\" rimase a Kure per il resto della guerra. Il 19 marzo 1945 le portaerei della Task Force 58 del vice ammiraglio Mitscher lanciarono una massiccia incursione contro l'arsenale di Kure: pi\u00f9 di 230 velivoli attaccarono le navi giapponesi ferme all'ancora, e lo \"Oyodo\" incass\u00f2 tre bombe da 500\u00a0kg; la nave imbarc\u00f2 molta acqua, ma fu portata a Etajima e spiaggiata per prevenirne l'affondamento. Il 24 luglio la Task Force 38 lanci\u00f2 una nuova massiccia incursione contro Kure: lo \"Oyodo\" fu raggiunto da quattro bombe da 500\u00a0kg e da numerosi colpi caduti nelle vicinanze, che fecero inclinare lo scafo verso il lato di dritta. Quattro giorni dopo, un altro grande attacco dei velivoli delle portaerei statunitensi colp\u00ec Kure e lo \"Oyodo\" fu centrato da altre quattro bombe; alle 10:00 la nave inizi\u00f2 a imabracre grandi quantitativi d'acqua e a inclinarsi sempre di pi\u00f9 verso dritta, per poi capovolgersi e affondare in acque basse verso le 12:00 con circa 300 morti tra il suo equipaggio. La nave fu cancellata dai registri navali giapponesi il 20 novembre 1945; il relitto dello \"Oyodo\" fu riportato a galla tra il 18 e il 20 settembre 1947 e portato a Kure il 20 settembre, dove poi fu demolito tra il gennaio e l'agosto del 1948."}
{"id": "6118128", "revid": "52076", "url": "https://it.wikipedia.org/wiki?curid=6118128", "title": "Raka\u02bf\u0101t", "text": ""}
{"id": "6118130", "revid": "287204", "url": "https://it.wikipedia.org/wiki?curid=6118130", "title": "Miguel Calderon", "text": ""}
{"id": "6118131", "revid": "474175", "url": "https://it.wikipedia.org/wiki?curid=6118131", "title": "\u00dajvid\u00e9k", "text": ""}
{"id": "6118132", "revid": "52076", "url": "https://it.wikipedia.org/wiki?curid=6118132", "title": "Rak\u02bf\u0101t", "text": ""}
{"id": "6118133", "revid": "474175", "url": "https://it.wikipedia.org/wiki?curid=6118133", "title": "Neusatz", "text": ""}
{"id": "6118134", "revid": "1566286", "url": "https://it.wikipedia.org/wiki?curid=6118134", "title": "Peter Vack", "text": "Biografia.\nNato a West Village da Jane Spivack e dal regista Ronald Brown, entrambi di origine ebraica, ha una sorella minore anch'essa scrittrice e attrice. Studia teatro alla \"University of Southern California\". La sua carriera inizia da bambino, nel 1996, in un cortometraggio, \"Dear Diary\". Dopo numerose comparsate in alcune serie televisive, nel 2014 raggiunge la popolarit\u00e0 nel ruolo di Alex Merriweather, della serie Amazon \"Mozart in the Jungle\", presente nelle prime due stagioni."}
{"id": "6118135", "revid": "474175", "url": "https://it.wikipedia.org/wiki?curid=6118135", "title": "Nova Lamego", "text": ""}
{"id": "6118136", "revid": "287204", "url": "https://it.wikipedia.org/wiki?curid=6118136", "title": "Sujud", "text": ""}
{"id": "6118138", "revid": "287204", "url": "https://it.wikipedia.org/wiki?curid=6118138", "title": "Wudu'", "text": ""}
{"id": "6118140", "revid": "73843", "url": "https://it.wikipedia.org/wiki?curid=6118140", "title": "Giro delle Fiandre 1965", "text": "Il Giro delle Fiandre 1965, quarantanovesima edizione della corsa, fu disputato il 17 aprile 1965, per un percorso totale di 272\u00a0km. Fu vinto dall'olandese Jo de Roo, al traguardo con il tempo di 5h47'29\", alla media di 41,303\u00a0km/h, davanti ad Edward Sels e Georges Van Coningsloo.\nI ciclisti che partirono da Gand furono 119; coloro che tagliarono il traguardo a Gentbrugge furono 51."}
{"id": "6118141", "revid": "253269", "url": "https://it.wikipedia.org/wiki?curid=6118141", "title": "Margaret Ladd", "text": ""}
{"id": "6118142", "revid": "729019", "url": "https://it.wikipedia.org/wiki?curid=6118142", "title": "Pine Cay", "text": "Pine Cay \u00e8 un'isola privata avente una superficie di 3,1\u00a0km\u00b2 e occupata da 36 privati e un piccolo ed esclusivo resort, il Meridian Club, nel territorio britannico d'oltremare di Turks e Caicos nei Caraibi, in particolare, Pine Cay appartiene al gruppo delle Isole Caicos.\nPine Cay \u00e8 stato il primo sito delle Isole Turks e Caicos su cui si \u00e8 sviluppata l'attivit\u00e0 del turismo negli anni cinquanta e il Meridian Club vi fu costruito agli inizi degli anni settanta e oggi consiste in un hotel con 13 stanze che si affacciano sul mare, un ristorante, una clubhouse e una piccola Spa.\nPine Cay \u00e8 larga meno di un chilometro e mezzo e lunga 3 ed \u00e8 attraversata da circa 14\u00a0km di sentieri e piste percorsi dagli unici mezzi di locomozione presenti: golf cart e biciclette. La spiaggia principale \u00e8 lunga 3,2\u00a0km.\nSull'isola \u00e8 presente anche una piccola pista di atterraggio pavimentata utilizzabile da piccoli aeroplani ed elicotteri.\nLe isole pi\u00f9 vicine a Pine Cay sono Dellis Cay e Fort George's Cay."}
{"id": "6118150", "revid": "124123", "url": "https://it.wikipedia.org/wiki?curid=6118150", "title": "Pieter van Roestraeten", "text": "Biografia.\nAllievo di Frans Hals tra il 1646 e il 1651 a Haarlem, divenne membro della locale Corporazione di San Luca come pittore ritrattista nel 1651. Il 6 ottobre dello stesso anno si trasfer\u00ec ad Amsterdam, dove si spos\u00f2, per la seconda volta, con Adriaentje, una figlia di Frans Hals, il 6 giugno 1654. Tra il 9 marzo 1660 e il 1666 emigr\u00f2 a Londra, probabilmente introdotto presso la corte di Carlo II da Sir Peter Lely, e qui oper\u00f2 fino al 1700.\nDurante il periodo iniziale della sua carriera esegu\u00ec principalmente ritratti, come il suo maestro. Poi, su consiglio di Peter Lely o forse a causa di un accordo con quest'ultimo per evitare la competizione in ritrattistica, pass\u00f2 alla realizzazione di nature morte, in particolare floreali e vanitas ricche di oggetti esotici e preziosi, ricavandone 4-5000 fiorini. Tali nature morte erano dette \"pronkstilleven\", cio\u00e8 nature morte vistose, appariscenti e gli artisti iniziarono a produrle per soddisfare il cambiamento nel gusto dei clienti e le loro aspirazioni ad elevarsi socialmente: gli oggetti preziosi rappresentati non erano pi\u00f9 appannaggio delle \u00e9lite sociali, ma ormai anche la classe media poteva aspirarvi. Altra caratteristica delle vanitas realizzate dall'artista era la presenza di globi di vetro, in cui si specchiano altri oggetti o persone, ad indicare la fragilit\u00e0 della condizione umana.\nRoestraten si dedic\u00f2 inoltre alla pittura paesaggistica e di genere, riproducendo i soggetti di genere con uno stile simile a quello di Jan Steen. Fu suo seguace l'artista detto Pseudo-Roestraeten, noto per le sue nature morte con libri, documenti e oggetti preziosi. Subirono la sua influenza Christian Berentz, Robert Robinson e R.Arnold."}
{"id": "6118155", "revid": "1573940", "url": "https://it.wikipedia.org/wiki?curid=6118155", "title": "Abida", "text": "Abida \u00e8 un genere di piccoli molluschi gasteropodi terrestri della famiglia Chondrinidae.\nDescrizione.\nCome in tutti i gasteropodi, la conchiglia \u00e8 conica, spiraleggiante. Le dimensioni sono contenute (non oltre i 2\u00a0cm di lunghezza), il colore \u00e8 variabile intorno a tonalit\u00e0 di marrone, con nervature di colore pi\u00f9 chiaro ben espresse sulle spirali. Il peristoma \u00e8 costellato di denti ben sviluppati.\nDistribuzione e habitat.\nIl genere ha una distribuzione europea concentrata nella Penisola iberica con areali ristretti. Solamente \"A. polyodon\", presente anche in Francia, e soprattutto \"A. secale\", presente in gran parte dell'Europa occidentale, compresa la regione alpina, hanno una diffusione pi\u00f9 ampia. \nL'habitat di riferimento \u00e8 costituito da suoli rocciosi calcarei.\nTassonomia.\nComprende le seguenti specie:\nSono state descritte varie entit\u00e0 sottospecifiche, in particolare di \"Abida secale\", alcune di validit\u00e0 dubbia. Alla luce dei recenti studi filogenetici, infatti, le precedenti sottospecie \"A. s. ateni\" e \"A. s. vergnesiana\", hanno assunto il rango di taxa autonomi."}
{"id": "6118180", "revid": "287204", "url": "https://it.wikipedia.org/wiki?curid=6118180", "title": "Khutba", "text": ""}
{"id": "6118192", "revid": "287204", "url": "https://it.wikipedia.org/wiki?curid=6118192", "title": "Khatib", "text": ""}
{"id": "6118194", "revid": "83759020", "url": "https://it.wikipedia.org/wiki?curid=6118194", "title": "Sundevil", "text": ""}
{"id": "6118196", "revid": "287204", "url": "https://it.wikipedia.org/wiki?curid=6118196", "title": "Urbanistica di Calangianus", "text": "Il territorio di Calangianus \u00e8 attraversato dalla tipica architettura gallurese che ne descrive l'urbanistica e l'architettura. Trattasi di un centro urbano di antica ed attestata formazione, confondibile in diversi tratti con la stessa architettura gallurese.\nLe origini.\nCalangianus \u00e8 stato un territorio abitato fin dall'et\u00e0 del bronzo. L'altura nella quale sorge, infatti, sembra sia stata l'ideale per insediamenti preistorici e protostorici. Un elenco ufficiale del Ministero della Pubblica Istruzione registra a Calangianus 11 nuraghe (ricordiamo i pi\u00f9 importanti Laicheddu, San Leonardo, Monti Casteddhu, Pulgatoriu, Piras, Agnu) e 2 tombe dei giganti (Pascaredda e Santu Paulu). a 200 metri dal nuraghe Agnu si trova la fonte di Li Paladini. Tutti gli edifici preistorici monumentali dell'agro di Calangianus furono citati in un elenco stilato dal Ministero della Pubblica Istruzione nel 1922.\nImpossibile ipotizzare tracce puniche o fenicie, mentre sono stati rinvenuti una moltitudine di reperti romani, assieme alle tratte delle strade via Tibula e via Civita, in quella che \u00e8 identificata come la cittadina di Calangiani/Calonianus. Con la fondazione dei centri vicini di Tibula (Castelsardo) e Civita (Olbia), ha inizio un processo di urbanizzazione della Gallura, dunque anche di Calangianus. Scarse sono le rimanenze urbanistiche di origine romana, rappresentate da strade e rovine nell'agro calangianese.\nMedioevo.\nSono stati trovati i resti di antiche abitazioni intorno alla chiesa diroccata di Santa Margherita. Abbiamo qualche indizio della Calangianus medievale, nel Basso Medioevo, proveniente dagli archivi vaticani: risale al 1162 una bolla di papa Alessandro III che affida alle cure del clero di San Lorenzo di Genova la \u00abCapella Sancti Jacobi del Calegnano\u00bb. All'inizio del 1300 che compare per la prima volta (nei documenti arrivati fino a noi) il nome di Villa Calanjanus facente parte della curatoria di Gemini Josso del Giudicato di Gallura. Si pu\u00f2 ritenere con buona probabilit\u00e0 che il nucleo abitato della Villa Calanjanus non contasse allora molti pi\u00f9 di sessanta abitanti. Il primo nucleo urbano, raccoltosi attorno alla chiesa di Santa Giusta sull'omonimo colle (i quartieri di Lu Caponi e La Rampa), rappresenta il punto massimo di confluenza con il piccolo nucleo sorto attorno all'antica chiesa di Santa Margherita, assimilato all'urbano della Villa. Di questo periodo rimangono poche testimonianze archeologiche, in quanto la popolazione calangianese viveva in casupole, era dedita all'agricoltura e Villa Calanjanus non era ancora un punto ambito dalla signoria. Le abitazioni, costruite con l'ausilio del muro a secco, come attestano i resti della chiesa di Santa Margherita e del nucleo abitato attorno ad essa, nonch\u00e9 le stesse abitazioni rinvenute attorno al colle di Santa Justa. Durante il periodo di dominazione spagnola il centro inizia a formarsi. Nel 1400 Calangianus \u00e8, assieme a Tempio Pausania, il centro principale della Gallura per numero di abitanti. Il tracciato urbano primitivo doveva essere di formazione naturale, poich\u00e9 la disposizione delle vie sembra decisamente influenzata da fattori orografici e climatici. Si esclude che il tracciato urbano primitivo abbia avuto origine dalla volont\u00e0 di autorit\u00e0 politiche per scopi difensivi e militari. La completa assenza di un tracciato circolare od ortogonale rinforza la tesi di una sistemazione spontanea. La modesta crescita demografica non giov\u00f2 alle caratteristiche dell'insediamento della Villa e sullo sviluppo urbano. Se si escludono una piccola parte di signorie, il Maggiore di Villa e l'insediamento dei frati cappuccini, il resto della popolazione di Calangianus viveva di un'economia agro-pastorale (ci\u00f2 spiega in parte lo spopolamento medioevale, a favore dei numerosissimi stazzi situati nell'agro della Villa).\nIl nucleo urbano continua per tutto il periodo aragonese e spagnolo ad estendersi secondo l'antico tracciato, precisando meglio le sue caratteristiche irregolarit\u00e0. Esistono ancora poche testimonianze architettoniche, in quanto per secoli le abitazioni venivano riedificate sulle preesistenti. Il sistema viario non sub\u00ec trasformazioni. \nCentro storico.\nPrivo di cinta muraria, il centro storico di Calangianus rappresenta uno dei massimi esempi di architettura gallurese, caratterizzata dalla costruzione di palazzotti granitici collegati tra loro da strette ed irregolari strade, anch'esse granitiche. La prima peculiarit\u00e0 del centro storico di Calangianus \u00e8 l'eccessiva densit\u00e0 edilizia, che caratterizza il compatto centro storico calangianese. Proprio il granito, la roccia madre della Sardegna e della Gallura in particolare, rappresenta la principale peculiarit\u00e0 di queste costruzioni: palazzi, dimore, piazze, strade, fonti e antichi condotti d'acqua completamente granitici dominano l'abitato. I centri storici galluresi (massimi esempi a Calangianus, Tempio Pausania ed Aggius) sono rappresentabili come vere e proprie fortificazioni della cittadina stessa, grazie alla resistenza particolare della roccia granitica ed alla peculiarit\u00e0 del completo rivestimento del terreno con l'ausilio di lastroni, alla base di alti e resistenti palazzi di datazione rilevante. Il centro storico di Calangianus un'area di notevole interesse pubblico, vincolata ai sensi degli articoli 136, 137, 157 del decreto legislativo 42/2004 sui beni culturali.\nLe prime rappresentazioni storiche del centro di Calangianus sono datate nel Quattrocento, tra le quali l'esempio maggiore oggi integro \u00e8 il corso del paese (o Carrera Longa), intitolato a Niccol\u00f2 Ferracciu e costituito di ampi lastroni in granito a formare una fitta e resistente \"via madre\", dalla quale si radicano strette ed irregolari strade anch'esse completamente granitiche, sulle quali sono adagiate costruzioni del tutto analoghe agli stazzi galluresi (presenti in numero importante al di fuori dell'abitato). Con l'edificazione, intorno al XVI secolo, della chiesa parrocchiale di Santa Giusta, inizi\u00f2 un lungo processo di riedificazione dell'antico centro, al fine di costruire su due piani pressoch\u00e9 analoghi l'urbano del paese: il centro storico di Calangianus \u00e8 diviso in due parti dalla \"Carrera Longa\", l'una caratterizzata dalla chiesa di Santa Giusta (gli attuali rioni di La Rampa e La Contra, sul colle Santa Justa), l'altra caratterizzata dall'ormai distrutta chiesa di San Nicola, un tempo patrono della cittadina, nella parte pi\u00f9 antica dell'abitato (l'attuale rione di Lu Caponi, sul colle Santu Nicola). Risale al 1665 la chiesa di Sant'Anna, andata a sostituire l'antica chiesa di San Nicola, della quale rimangono solo alcune testimonianze. Nel 1751 nasce il palazzo La Littranga, eclatante esempio di architettura granitica gallurese. In et\u00e0 sabauda si sviluppano nuove diramazioni del centro abitato e ulteriori costruzioni storiche: collochiamo qui il palazzo \"Palazzu Mannu\" ed il Palazzo Corda, oltre ad altri esempi come la piazza del Bastione e le fontane monumentali un tempo periferiche al centro storico.\nL'architettura del centro storico di Calangianus \u00e8 pressoch\u00e9 tipica dei centri spontanei galluresi, seppur varia negli aspetti morfologici del territorio su cui situa. Le residenze sono generalmente di pianta rettangolare, granitiche con copertura con tetto a due falde. La muratura granitica \u00e8 quasi sempre a secco o rinforzata con l'ausilio di malta, a causa dell'arretratezza della Sardegna e in particolare della Gallura nei confronti del resto d'Europa. Le facciate, nell'ambito del centro storico, portano diverse alterazioni all'architettura del centro e sono sempre arricchite da decorazioni o cornici, mentre la cadenza dei balconi risulta sempre regolare. Il centro storico di Calangianus rappresenta uno dei massimi esempi di architettura gallurese, caratterizzato appunto da palazzotti granitici collegati tra loro da strette ed irregolari strade, anch'esse granitiche. Si riscontra una qualificata presenza di edifici e manufatti di pregevole fattura architettonica ed edilizia, costituiti da palazzetti gentilizi e signorili di tipo urbano e alcuni esempi di case a corte. Gli edifici si sviluppano attorno ad uno spazio chiuso su uno o due livelli, che affacciano su un cortile interno pavimentato. All'esterno sono preceduti da un portale d'ingresso a volte monumentale, che doveva consentire l'ingresso dei tipici carri a buoi sardi.\nEt\u00e0 moderna.\nNel 1777 Calangianus ottiene l'autonomia dagli spagnoli e la popolazione, stabilizzata a duemila abitanti, cresce progressivamente. Infatti, \u00e8 nel XIX secolo che vediamo la nascita della capitale del sughero. L'elevazione della Piazza del Popolo \u00e8 solo un particolare dell'evoluzione che ha Calangianus in questo periodo. Risale all'Ottocento la nascita effettiva delle divisioni storiche di Calangianus: Lu Rizzatu, Luccareddha, La Rampa e la Carrera Longa.\nTuttavia, il passaggio della Gallura ai nuovi dominatori non produsse nel Settecento i miglioramenti necessari alla regione, assai povera. La Villa di Calangianus fu teatro di aspre contese tra famiglie. Inoltre, l'assenza di un potere centrale favoriva nella Villa l'anarchia e la lacerazione del tessuto sociale. Per questo motivo, il patrimonio edilizio di Calangianus risalente a queste et\u00e0 \u00e8 modestissimo, con poche testimonianze di un ceto medio-alto, in quanto centro prevalentemente agro-pastorale. La tecnica impiegata nell'edilizia resta la medesima del secolo passato, periodo nel quale Calangianus subisce un'ulteriore spopolamento a causa di diverse carestiev.\nIl boom economico e l'espansione.\nAncora sotto l'amministrazione del comune di Calangianus, iniziano nel 1958 i lavori per la diga di sbarramento sul fiume Liscia, che form\u00f2 in seguito l'omonimo lago. Questo fu uno dei motori secondari al boom economico del settore riguardante il sughero, che port\u00f2 Calangianus ad un benessere importante. Contemporaneamente, il progresso economico di Calangianus del XX secolo port\u00f2 la necessit\u00e0 di espansione, seppur fosse impossibile seguire l'impianto urbanistico del centro storico. Lo sviluppo del centro abitato vede la nascita di due diramazioni principali, orientate nelle strade verso Luras e Telti e verso i monti che formano la conca sulla quale \u00e8 poggiato il centro del paese: Casteddu, Casiddu, Lu Colbu e Gaspareddu. Gli effetti del progressivo stato di benessere portato dalla lavorazione del sughero si verificano per\u00f2 in un secondo tempo, a partire dagli anni '60, nel quale le aziende piccole e medie avranno impiantato le radici nel sistema economico della citt\u00e0. La cittadina assunse un volto moderno, condizionato da diverse problematiche. Infatti, la mancanza di linee guida ha consentito alterazioni morfologiche irreparabili, sistemate solo in parte con il seguente piano di recupero del centro storico.\nL'urbano odierno.\nIn seguito al rapido sviluppo verificatosi nei decenni, Calangianus non si pot\u00e9 espandere seguendo l'urbanistica del centro e venne espanso lungo le strade per Luras e Telti. Dopo i primi decenni del Novecento, \u00e8 una questione di anni la nascita degli attuali quartieri calangianesi.\nIl problema principale legato all'urbano odierno \u00e8 principalmente una densit\u00e0 edilizia eccessiva, unita alla perdita del tessuto preesistente. Dai dati ISTAT del 1995, il patrimonio edilizio di Calangianus conta 1742 abitazioni totali.\nQuartieri.\nIl centro storico di Calangianus \u00e8 attraversato dal corso Nicol\u00f2 Ferracciu, che collega i quattro quartieri storici del paese: Lu Rizzatu, Luccareddha (attuale ingresso a Lu Caponi), La Rampa e la Carrera Longa (attuale urbano del fulcro storico collegato al corso Niccol\u00f2 Ferracciu). "}
{"id": "6118203", "revid": "1543377", "url": "https://it.wikipedia.org/wiki?curid=6118203", "title": "Ming Meridionali", "text": "I Ming Meridionali () furono un movimento lealista, attivo nella Cina meridionale, successivo alla caduta della dinastia Ming di Pechino nel 1644, quando i ribelli contadini conquistarono Pechino. I generali Ming, in seguito, aprirono le porte della Grande Muraglia ai Qing, sperando di sconfiggere i ribelli insieme al nuovo alleato. I lealisti fuggirono a Nanchino, dove venne proclamato imperatore Zhu Yousong, il principe di Fu. Il regime di Nanchino dur\u00f2 fino al 1645, quando i Qing presero Nanchino. Successivamente, altri principi Ming imposero la loro sovranit\u00e0 in diverse citt\u00e0 cinesi meridionali. L'area complessiva sotto il controllo dei Ming Meridionali era di 6,5 milioni di kmq anche se solo per breve tempo.\nIl regime di Nanchino mancava di risorse per pagare e mantenere i suoi soldati, cui era permesso compiere scorribande nelle campagne. Il comportamento dei soldati era cos\u00ec famigerato che le citt\u00e0 che ne erano in grado non li accettavano nel proprio territorio. Il funzionario di corte Shi Kefa acquis\u00ec cannoni moderni e organizz\u00f2 la resistenza contro i Qing a Yangzhou. I cannoni causarono grosse perdite tra le file manci\u00f9, ma ci\u00f2 accese solo la rabbia dei superstiti. Dopo la caduta della citt\u00e0 nel maggio del 1645, i Qing uccisero 800.000 abitanti della citt\u00e0 durante i cosiddetti dieci giorni di Yangzhou. Nanchino s'arrese immediatamente e senza resistenza il 6 giugno. Il principe di Fu fu portato a Pechino e venne giustiziato nel 1646.\nAgli avvenimenti di Yangzhou e di Nanchino i letterati delle province meridionali risposero con un'esternazione di emozioni. Alcuni di loro formarono proprie milizie e si misero a capo della resistenza. Shi venne esaltato e ci fu un'onda di sacrificio senza speranza da parte dei lealisti che volevano eliminare la vergogna di Nanchino. Dalla fine del 1646, l'eroismo s'esaur\u00ec e riprese l'avanzata Qing. Altri principi Ming instaurarono la loro sovranit\u00e0 a Fuzhou (1645\u20131646), a Canton (1646\u20131647) e ad Anlong (1652\u20131659). Il principe di Ningjing mantenne un palazzo nel regno di Tungning (oggi Tainan, Taiwan) fino al 1683.\nLa caduta dei Ming di Pechino e il seguente regime di Nanchino vennero rappresentati ne \"Il ventaglio dai fiori di pesco\", un classico della letteratura cinese. Lo sconvolgimento di questo periodo, a volte indicato come cataclisma Ming-Qing, \u00e8 stato associato a un calo della temperatura globale; con l'agricoltura devastata da numerose siccit\u00e0, era disponibile la manodopera per gli eserciti dei ribelli.\nContesto.\nLa caduta dei Ming e la conquista dei Qing che ne segu\u00ec fu un periodo bellico catastrofico e di declino della popolazione cinese, comparabile alla guerra dei trent'anni europea (1618-1648). La Cina visse un periodo caratterizzato da un clima estremamente freddo che va dagli anni 1620 a quelli 1710. Alcuni studiosi moderni collegano il calo della temperatura globale di tale periodo al minimo di Maunder, che dur\u00f2 dal 1645 al 1715, quando le macchie solari erano pressoch\u00e9 assenti. Qualunque fosse la causa, il cambiamento climatico ridusse i raccolti, le entrate statali e caus\u00f2 siccit\u00e0, facendo dislocare numerosi contadini. Durante gli ultimi Ming, avvennero numerose rivolte contadine, che culminarono con quella capeggiata da Li Zicheng che detronizz\u00f2 la dinastia nel 1644.\nL'ideologia Ming enfatizzava l'amministrazione autoritaria e centralizzata, indicata come \"supremazia imperiale\" o \"hu\u00e1ngj\u00ed\". Tuttavia, la completa presa di decisioni centrale era al di l\u00e0 della tecnologia del tempo. Il principio d'uniformit\u00e0 ha fatto s\u00ec che il minimo comune denominatore venisse spesso scelto come lo standard. La necessit\u00e0 d'implementare dei cambiamenti su scala imperiale complic\u00f2 ogni tentativo di riforma del sistema, lasciando gli amministratori incapaci di reagire ai tali sconvolgimenti.\nI funzionari statali erano selezionati da un complicato sistema di esami che verteva sulla conoscenza della letteratura classica. Laddove essi potevano essere adatti alla menzione di modelli di riferimento risalenti alla dinastia Zhou sul comportamento giusto o sbagliato, raramente erano esperti di temi economici, sociali o militari contemporanei. A differenza delle precedenti dinastie, i Ming non avevano un primo ministro. Di conseguenza, quando un sovrano giovane si ritirava all'interno della corte per godere della compagnia delle sue concubine, il potere veniva delegato agli eunuchi, che erano gli unici ad avere accesso alla corte imperiale. Nondimeno i funzionari, cui era incaricato l'ordine d'eseguire i decreti imperiali, diffidavano di loro. I funzionari istruiti all'Accademia Donglin era noti infatti per le loro accuse di mancanza di rettitudine contro, fra gli altri, gli eunuchi.\nNel 24 aprile del 1644, i soldati di Li violarono le mura di Pechino. L'imperatore Chongzhen, per evitare la loro umiliazione, si suicid\u00f2. Poco dopo, la rimanente famiglia imperiale Ming e alcuni ministri di corte tentarono di rifuguarsi nella Cina meridionale e si riorganizzarono intorno a Nanchino, la capitale ausiliare dei Ming, a sud del Fiume Azzurro. Emersero quattro differenti potentati:\nI lealisti Ming musulmani nel nord-ovest.\nNel 1646, dei lealisti Ming musulmani del Gansu, capeggiati dai leader musulmani Milayin e Ding Guodong condussero una rivolta contro i Qing durante la ribellione Milayin, al fine di respingere gli invasori mancesi e restaurare il principe Ming di Yanchang Zhu Shichuan sul trono come imperatore. I lealisti Ming musulmani erano coadiuvati dal sultano di Hami Sa'ida Baba e da suo figlio, il principe Turumtay. I lealisti Ming musulmani s'unirono ai tibetani e ai cinesi Han nella rivolta.. Dopo il violento combattimento e le negoziazioni, un accordo di pace venne concordato nel 1649, e Milayin e Ding nominalmente promisero fedelt\u00e0 ai Qing e vennero assegnati loro ranghi nelle forze militari Qing. Quando i lealisti Ming della Cina meridionale rinacquero, costringendo i Qing a discolare le loro forze dal Gansu per affrontarli, Milayin e Ding ripresero nuovamente le armi e si ribellarono ai Qing. I lealisti Ming musulmani, forti di 100.000 uomini, furono sconfitti dai manci\u00f9, e Milayin, Ding Guodong e Turumtay morirono in battaglia.\nIl letterato musulmano confuciano d'etnia Hui Ma Zhu (1640\u20131710) serv\u00ec i Ming Meridionali combattendo i Qing. Zhu Yu'ai, il principe Gui dei Ming, venne accompagnato da rifugiati Hui nella sua fuga da Huguang verso il confine birmano nello Yunnan, allo scopo di simboleggiare la loro ostilit\u00e0 verso i Qing e la lealt\u00e0 nei confronti dei Ming; inoltre essi cambiarono il loro cognome in \"Ming\".\nA Canton, il monumento nazionale conosciuto come \"Il trio lealista musulmano\" costituisce le tombe dei lealisti Ming musulmani che si sacrificarono mentre combattevano i Qing, i quali stavano assediando la citt\u00e0. I lealisti Ming musulmani venivano chiamati \"Jiaomen sanzhong\", ovvero \"I Tre difensori della fedelt\u00e0\".\nLa corte di Nanchino (1644-1645).\nQuando giunse a Nanchino, nel maggio del 1644, la notizia della morte dell'imperatore Chongzhen, la sorte dell'erede era ancora ignota. Tuttavia i funzionari di corte concordarono subito che una figura imperiale sarebbe stata necessaria per ottenere il sostegno lealista. Ai primi di giugno, venne creato un governo provvisorio, retto dal principe di Fu. Nel momento in cui egli raggiunse i dintorni di Nanchino, il principe poteva gi\u00e0 contare sul supporto di Ma Shiying e di Shi Kefa. Entr\u00f2 in citt\u00e0 il 5 giugno e accett\u00f2 il titolo di \"protettore dello stato\" il giorno seguente. Spronato da alcuni funzionari di corte, il principe di Fu inizi\u00f2 immediatamente a considerarsi ascendente al trono. Data la reputazione problematica del principe in termini di moralit\u00e0 confuciana, alcuni membri della fazione Donglin proposero il principe di Lu come un'alternativa. Altri funzionari notarono che il principe di Fu, essendo il prossimo nella linea di sangue, fosse chiaramente una scelta pi\u00f9 sicura. In ogni caso, la cosiddetta fazione della \"rettitudine\" preferiva non scontrarsi con Ma, che arriv\u00f2 a Nanchino con un'imponente flotta il 17 giugno. Il principe di Fu venne incoronato il 19 giugno come imperatore Hongguang. Si decise che l'anno lunare seguente sarebbe stato il primo anno del regno di Hongguang. \nLa corte di Hongguang dichiar\u00f2 che il suo scopo fosse \"allearsi coi tartari per pacificare i banditi\", in modo tale da cooperare colle forze militari Qing al fine di annientare le milizie dei contadini ribelli guidate da Li Zicheng e Zhang Xianzhong.\nPoich\u00e9 Ma era il principale sostenitore dell'imperatore, inizi\u00f2 a monopolizzare l'amministrazione di corte, rafforzando cos\u00ec le funzioni degli eunuchi ancora rimasti. Da ci\u00f2 risultarono una corruzione dilagante e operazioni commerciali illegali. Inoltre, Ma era impegnato in un accesso conflitto politico con Shi, che faceva parte del movimento Donglin.\nNel 1645, Zuo Liangyu, un ex signore della guerra e governatore di Wuchang per conto del regime di Hongguang, invi\u00f2 le sue truppe verso Nanchino coll'obbiettivo di \"liberare la corte dai funzionari corrotti\". Vedendo che questa minaccia puntava verso di lui, Ma disse: \"Io e l'imperatore vorremmo morire per mano dei Grandi Qing, non per mano di Zuo Liangyu\". Ormai, l'esercito Qing aveva iniziato a dirigersi verso sud: occup\u00f2 Xuzhou e si stava preparando ad attraversare il fiume Huai. Ma, ci\u00f2 nonostante, ordin\u00f2 a Shi di dirigere le sue truppe (le quali erano posizionate in modo da contrastare l'incombente attacco Qing) contro Zuo Liangyu.\nLa dislocazione delle truppe facilit\u00f2 la cattura di Yangzhou da parte dei Qing. Da ci\u00f2 scatur\u00ec il massacro di Yangzhou, la morte di Shi nel maggio del 1645 e la successiva caduta del regime di Nanchino. Dopo che le forze armate Qing attraversarono il 1\u00ba giugno il Fiume Azzurro, presso Zhenjiang, l'imperatore fugg\u00ec da Nanchino. Le truppe Qing, comandate dal principe manci\u00f9 Dodo puntarono immediatamente su Nanchino, che cadde senza alcuna battaglia l'8 giugno del 1645. Un distaccamento Qing cattur\u00f2, il 15 giugno, l'imperatore, che venne portato indietro a Nanchino il 18 dello stesso mese. Successivamente venne trasferito a Pechino, dove mor\u00ec l'anno seguente.\nLa storia ufficiale, scritta sotto i Qing nel XVIII secolo, incolpa Ma della caduta della corte di Nanchino, per via della sua poca lungimiranza, per la sua brama di potere, di denaro e di vendetta privata.\nLa corte di Fuzhou (1645\u20131646).\nNel 1646, Zhu Yujian, un discendente di nona generazione di Zhu Yuanzhang, venne sottoposto agli arresti domiciliari dall'imperatore Chongzhen; successivamente, l'imperatore Hongguang lo perdon\u00f2 e lo riabilit\u00f2. Quando cadde Nanchino, Yujian stava percorrendo il tragitto verso il suo nuovo territorio feudale nel Guangxi. Allorch\u00e9 cadde Hangzhou il 6 luglio, si ritir\u00f2 al fiume Qiantang e si diresse verso il Fujian, passando prima per il Jiangxi nord-orientale e per le aree montuose del Fujian settentrionale. Protetto dal generale Zheng Hongkui, il 10 luglio manifest\u00f2 la sua intenzione di divenire reggente della dinastia Ming, titolo che ricevette formalmente il 29 luglio, pochi giorni dopo il suo arrivo a Fuzhou. S'intronizz\u00f2 come imperatore Longwu il 18 agosto del 1645. Molti funzionari di Nanchino s'arresero ai Qing, ma alcuni seguirono il principe di Tang, Zhu Yujian, nel suo tragitto verso Fuzhou.\nA Fuzhou, il principe di Tang era protetto da Zheng Zhilong, un commerciante marittimo con capacit\u00e0 organizzative eccezionali, che si arrese ai Ming nel 1628 e fu nominato conte dall'imperatore Hongguang. Il pretendente, non avendo figli, adott\u00f2 il primogenito di Zheng Zhilong, gli assegn\u00f2 il cognome imperiale e un nuovo nome personale: Chenggong. Il nome \"Coxinga\" deriva dal suo titolo \"colui che porta il cognome imperiale\" (\"gu\u00f3x\u00ecngy\u00e9\").\nNell'ottobre del 1645 l'imperatore Longwu ricevette la notizia che un altro pretendente Ming, il principe di L\u01d4 Zhu Yihai, si nomin\u00f2 reggente nel Zhejiang, e che quindi esso rappresentasse un altro centro di resistenza lealista; tuttavia i due regimi non riuscirono a cooperare, rendendo cos\u00ec le loro possibilit\u00e0 di successo ancora pi\u00f9 basse di quanto gi\u00e0 non fossero.\nNel febbraio 1646, le forze armate Qing conquistarono le terre ad ovest del fiume Qiantang, precedentemente sotto il controllo del regime del principe di Lu, e sconfissero delle forze mal organizzate dell'imperatore Longwu nel nord-est del Jiangxi. Nel maggio dello stesso anno i Qing assediarono Ganzhou, l'ultimo bastione Ming nel Jiangxi. A luglio, una nuova Campagna meridionale capitanata dal principe manci\u00f9 Bolo cre\u00f2 il caos nel regime del Zhejiang e prosegu\u00ec ad attaccare il regime di Longwu nel Fujian. Zheng Zhilong, il principale difensore militare di Longwu, fugg\u00ec verso la costa. Col pretesto di mitigare l'assedio di Ganzhou, nel tardo settembre del 1646 la corte di Longwu lasci\u00f2 la sua base nel Fujian nord-orientale, ma vennero raggiunti dalle armate Qing. Longwu e la sua consorte vennero giustiziati a Tingzhou (Fujian occidentale) il 6 ottobre. Dopo la caduta di Fuzhou nel 17 ottobre, Zheng Zhilong s'arrese ai Qing e suo figlio Coxinga ripar\u00f2 a Taiwan insieme alla sua flotta.\nLa corte di Canton (1646\u20131647).\nIl fratello minore dell'imperatore Longwu, Zhu Yuyue, fugg\u00ec da Fuzhou via mare e fond\u00f2 poco dopo un altro regime Ming a Canton, capoluogo della provincia del Guangdong, prendendo il nome di regno di Shaowu (\u7d39\u6b66) l'11 dicembre del 1646. A corta di abiti ufficiali, la corte dovette acquistare i vestiti da una compagnia teatrale locale.\nIl 24 dicembre, il principe di Gui Zhu Youlang fond\u00f2 il regime Yongli (\u6c38\u66c6) nelle vicinanze. I due \"regni\" Ming si combatterono fino al 20 gennaio del 1647, quando un piccolo esercito Qing guidato dall'ex comandante dei Ming Meridionali Li Chengdong (\u674e\u6210\u6771) cattur\u00f2 Canton, uccidendo l'imperatore Shaowu e facendo fuggire l'imperatore Yongli a Nanning, nel Guangxi.\nIl principe di Gui (1646-1662).\nNel 1647 Li Chengdong soppresse la resistenza lealista del Guangdong, ma si rivolt\u00f2 contro i Qing nel maggio del 1648, giacch\u00e9 fu nominato solo comandante della regione da lui conquistata. La ribellione, contemporanea, d'un altro ex generale Ming nel Jiangxi aiut\u00f2 il regime di Yongli a riconquistare buona parte del sud della Cina, lasciando ai Qing il controllo solo di alcune enclavi nel Guangdong e nel Jiangxi meridionale. Malgrado ci\u00f2, questa rinascita delle speranze dei lealisti dur\u00f2 brevemente: nuovi eserciti Qing riuscirono a riconquistare, nel 1649 e nel 1650, le province centrali dello Huguang (oggi Hubei e Hunan), Jiangxi e Guangdong. L'imperatore Yongli fugg\u00ec a Nanning e da qui nel Guizhou. Il 24 novembre del 1650, le forze Qing capeggiate da Shang Kexi--uno dei \"Tre feudatari\" che si sarebbero ribellati ai Qing nel 1673-- conquistarono Canton dopo dieci mesi d'assedio, durante i quali massacrarono la popolazione della citt\u00e0, uccidendo 70.000 persone.\nBench\u00e9 i Qing, sotto la direzione del principe reggente Dorgon (1612\u20131650), spinsero i Ming Meridionali fin nell'estremo sud della Cina, il lealismo Ming non era ancora svanito. Ai primi dell'agosto del 1652, Li Dingguo, che in passato serv\u00ec come generale, nel Sichuan, il contadino ribelle Zhang Xianzhong (m. 1647), ora proteggeva l'imperatore Yongli, e strapp\u00f2 Guilin (Guangxi) dai Qing. In un mese, molti dei comandanti che servivano i Qing nel Guangxi passarono dalla parte dei Ming. Nonostante l'occasionale successo militare trovato nello Huguang e nel Guangdong, Li non riusc\u00ec a conquistare le citt\u00e0 pi\u00f9 importanti.\nNel 1653, la corte Qing incaric\u00f2 Hong Chengchou di riconquistare il sud-ovest. Hong, dalla sua sede a Changsha (nell'attuale provincia dello Hunan), messe insieme, pazientemente, il suo esercito; solo nel tardo 1658 le truppe Qing, ben fornite e nutrite, condussero una campagna su pi\u00f9 fronti per impadronirsi del Guizhou e dello Yunnan. Negli ultimi giorni del gennaio del 1659, un esercito Qing guidato dal principe manci\u00f9 Doni espugn\u00f2 il capoluogo dello Yunnan, costringendo l'imperatore Yongli a fuggire in Birmania, governata in quel periodo dal re Pindale Min, della dinastia di Toungoo. L'ultimo sovrano dei Ming Meridionali ripar\u00f2 qui fino al 1662 , quando venne catturato e fatto strangolare a Kunming da Wu Sangui, la cui resa ai Qing (1644) permise a Dorgon di iniziare la conquista della Cina."}
{"id": "6118212", "revid": "86599", "url": "https://it.wikipedia.org/wiki?curid=6118212", "title": "C/2013 K1 Christensen", "text": "C/2013 K1 (Christensen) \u00e8 una cometa periodica scoperta il 18 maggio 2013 che, a causa della lunghezza del suo periodo di rivoluzione e per non avere ancora due passaggi al perielio osservati, viene definita cometa non periodica. La cometa ha una MOID con la Terra di sole 0,0614 UA pari a poco meno di 9.200.000 km."}
{"id": "6118215", "revid": "287204", "url": "https://it.wikipedia.org/wiki?curid=6118215", "title": "Leslie Kritzer", "text": "Biografia.\nHa recitato in numerosi musical a Broadway e nel resto degli Stati Uniti, tra cui \"Godspell\" (Off Broadway, 2000), \"Funny Girl\" (New Jersey, 2001), \"Grease\" (New Jersey, 2003), \"Hairspray\" (Broadway, 2004), \"Legally Blonde\" (Broadway, 2007), \"Cabaret\" (North Shore, 2009), \"Sondheim on Sondheim\" (Broadway, 2010) e \"Something Rotten!\" (Broadway, 2015)."}
{"id": "6118217", "revid": "1123217", "url": "https://it.wikipedia.org/wiki?curid=6118217", "title": "Ming meridionali", "text": ""}
{"id": "6118218", "revid": "1123217", "url": "https://it.wikipedia.org/wiki?curid=6118218", "title": "Dinastia Ming Meridionale", "text": ""}
{"id": "6118221", "revid": "1123217", "url": "https://it.wikipedia.org/wiki?curid=6118221", "title": "Dinastia Ming meridionale", "text": ""}
{"id": "6118222", "revid": "798140", "url": "https://it.wikipedia.org/wiki?curid=6118222", "title": "Angela Bandini", "text": "Biografia.\nAngela Bandini, nasce a Rimini dove inizia a praticare la ginnastica artistica, attivit\u00e0 sportiva che abbondoner\u00e0 a causa di un incidente al braccio. Si avvicina al mondo marino frequentando assiduamente i parchi acquatici della sua citt\u00e0 fino ad ottenere di lavorare e esibirsi con i delfini. Nel 1978, all'et\u00e0 di 17 anni, conosce Jacques Mayol in occasione di un documentario sulle immersioni in apnea. Fu proprio Mayol che la present\u00f2 a Folco Quilici, regista del documentario, e che la recrut\u00f2 per collaborare con loro.\nNel 1980 partecipa alla \u201cLake-Mountain Expedition\u201d dell\u2019Istituto di Fisiologia Umana dell\u2019Universit\u00e0 di Chieti, in collaborazione con la Marina militare Peruviana, ottenendo il record assoluto di -20\u00a0m nel Lago Huacracocha, sulle Ande Peruviane, a quasi 5000\u00a0m di altitudine, equivalenti a oltre -50\u00a0m a livello del mare. Per valutare scientificamente il tempo ed il tipo di apnea, si confronta in Indonesia con i pescatori locali ed in Giappone con le pescatrici di perle Ama.\nNel 1984, collabora alla realizzazione di 12 puntate per Canale 5 (\"Ai Confini dell\u2019uomo\" di Jacques Mayol) nonch\u00e9, alla realizzazione di numerose trasmissioni televisive nazionali ed internazionali. In quegli anni, l\u2019immagine di Angela \u00e8 stata legata al famoso spot pubblicitario \u201cBrancamenta\u201d, in onda sulle le reti nazionali pubbliche e private.\nIl 14 settembre 1985 conquista, nelle acque dell'Isola d'Elba il suo primo record mondiale in assetto variabile con -52\u00a0m. Il record femminile all'epoca apparteneva a un'altra italiana, Rossana Maiorca con -45\u00a0m che l'aveva conquistato nel 1980.\nIl 2 ottobre 1989, raggiungendo la profondit\u00e0 di -95\u00a0m, ottiene all'Isola d\u2019Elba, il record femminile in assetto variabile precedentemente detenuto da Rossana Maiorca (-80\u00a0m nel 1988).\nIl 3 ottobre 1989, sempre all'Isola d\u2019Elba, raggiungendo la profondit\u00e0 di -107\u00a0m, ottiene il record mondiale assoluto CMAS, infrangendo i -105\u00a0m raggiunti da Jacques Mayol nel 1983. Fu la prima donna a superare un record maschile di apnea.\nNel 2004, sotto la direzione di Rutger Hauer, ha realizzato il cortometraggio \u201c\"Starfish Tango\"\u201d quale opera di sensibilizzazione sul problema dell\u2019AIDS. \nSulla sua storia \u00e8 stato scritto il libro \"Angela degli Abissi\" di Carlo Tedeschi, incentrato sui 10 anni di vita che vanno dall'incontro con il suo maestro Leo Amici, dal quale apprese le tecniche per superare la barriera dei 52 metri, fino al record mondiale del 1989."}
{"id": "6118223", "revid": "1123217", "url": "https://it.wikipedia.org/wiki?curid=6118223", "title": "Ming del Sud", "text": ""}
{"id": "6118224", "revid": "1123217", "url": "https://it.wikipedia.org/wiki?curid=6118224", "title": "Dinastia Ming del Sud", "text": ""}
{"id": "6118225", "revid": "212348", "url": "https://it.wikipedia.org/wiki?curid=6118225", "title": "Franz de Paula Triesnecker", "text": "Biografia.\nAll\u2019et\u00e0 di 16 anni si un\u00ec alla Compagnia di Ges\u00f9 studiando filosofia a Vienna e matematica a Tyrnau. A seguito della soppressione dell\u2019Ordine dei Gesuiti nel 1773 si spost\u00f2 a Graz ove complet\u00f2 i suoi studi di teologia. Successivamente fu ordinato sacerdote e divenne assistente al direttore Maximilian Hell dell\u2019Osservatorio Astronomico di Vienna al quale succedette nel 1792. Fu direttore dell'Osservatorio fino alla data della sua morte nel 1817. Scrisse numerosi trattati di geografia e astronomia dedicando gran parte del suo tempo alla redazione delle Effemeridi di Vienna che pubblic\u00f2 tra il 1787 e il 1806. In queste pubblicazioni sono riportati anche studi sull'orbita di Urano oltre a dati sul Sole, la Luna, i pianeti e le comete. In ambito geografico determin\u00f2 o corresse, con i dati allora disponibili, la longitudine e la latitudine di numerose localit\u00e0. Contribu\u00ec alla costruzione del Nuovo Osservartorio di Vienna. Fu membro di associazioni scientifiche a Breslavia, Gottinga, Monaco, San Pietroburgo e Praga.\nA Franz de Paula Triesnecker la UAI ha intitolato il cratere lunare Triesnecker e le rimae lunari Triesnecker."}
{"id": "6118231", "revid": "62004", "url": "https://it.wikipedia.org/wiki?curid=6118231", "title": "Romain Zingle", "text": "Carriera.\nPassato professionista a 22 anni con la Verandas Willems nel 2009, dopo alcuni mesi come stagista nel 2008 presso la Cofidis, coglie la sua prima e unica vittoria nello stesso anno, al Circuit de Wallonie.\nL'anno successivo, passando alla Cofidis, si mette in luce alla Vuelta a Espa\u00f1a dove coglie un secondo posto nella decima tappa, al termine di una fuga. Nelle stagioni successive, pur partecipando a Tour e Vuelte, non coglie nessun piazzamento di prestigio. A causa di una miocardite, conclude l'attivit\u00e0 agonistica nel luglio 2015."}
{"id": "6118232", "revid": "118819387", "url": "https://it.wikipedia.org/wiki?curid=6118232", "title": "Pallade (fregata)", "text": "La Pallade fu la prima unit\u00e0 della omonima classe ad entrare in servizio nella Armada veneziana. Inizialmente classificata come fregata leggera armata con 20 cannoni in corridoio, questi furono aumentati poi fino a 44 durante le campagne contro i pirati barbareschi. Dopo la Caduta della Repubblica di Venezia il comandante dell'unit\u00e0, Luca Andrea Corner, rifiut\u00f2 di eseguire l'ordine di consegnare la nave ai francesi ed autoaffond\u00f2 la fregata nelle acque del porto di Cagliari.\nStoria.\nLa costruzione della fregata leggera \"Pallade\" fu autorizzata dal Senato, e la nave venne costruita presso l'Arsenale sotto la direzione del \"Proto dei Marangoni\" Piero Beltrame.\nL'unit\u00e0 fu varata il 3 maggio 1786, ed entr\u00f2 in servizio nell'Armata Grossa il 19 agosto dello stesso anno sotto il comando del capitano ordinario Piero Colombo. Nel novembre successivo Colombo lasci\u00f2 il comando della nave, sostituito dal capitano Piero Petrina.\nA partire dal 1786 l'unit\u00e0 venne costantemente impiegata contro i pirati barbareschi inquadrata nella flotta al comando dapprima dell'ammiraglio Angelo Emo, e poi dal contrammiraglio Tommaso Condulmer.\nIl 13 maggio 1787 l'unit\u00e0, al comando del capitano di vascello Leonardo Correr, dopo aver scortato a Malta, insieme alla fregata grande da 56 cannoni \"Sirena\", la similare \"Venere\" che trasportava ammalati, si rec\u00f2 insieme alla \"Sirena\" in visita a Cagliari dove il contrammiraglio Condulmer porse i suoi omaggi al rappresentante del Re di Sardegna, il Vicer\u00e9 Conte Francesco Carlo Thaon de Revel.\nLa \"Pallade\" continu\u00f2 a prestare servizio attivo contro i pirati tunisini, andando avanti ed indietro tra la Tunisia, Malta, la Sicilia e la Sardegna al fine di proteggere il traffico mercantile veneziano dagli attacchi dei pirati barbareschi. Il 3 dicembre 1790 la \"Pallade\" ebbe un incidente di navigazione durante l'entrata notturna al porto di Cagliari. A causa del mare grosso la fregata riport\u00f2 per\u00f2 la perdita totale del timone che si dovette poi far arrivare appositamente da Trapani. L'unit\u00e0 salp\u00f2 da Cagliari per Trapani, dove si completarono i lavori di raddobbo, il 3 marzo 1791 e rientr\u00f2 poi in servizio attivo al comando del capitano Mintoti armata con 44 cannoni.\nAll'atto della caduta della Repubblica di Venezia, avvenuta il 12 maggio 1797, la fregata si trovava in navigazione quando fu raggiunta dalla notizia. Il Capitano Luca Andrea Corner decise di non rientrare a Corf\u00f9 ma raggiunse Cagliari con una piccola squadra navale, mettendosi sotto la protezione del Vicer\u00e9, il Marchese Filippo Vivalda. Nel mese di novembre giunse a Cagliari un rappresentante del Governo provvisorio veneziano, il signor Branza, il quale present\u00f2 richiesta formale di sostituire il comandante Corner dal suo incarico. Al fine di evitare la consegna della nave ai francesi, che l'avevano gi\u00e0 ribattezzata \"Pallas\", il comandante Corner conged\u00f2 l'equipaggio ed autoaffond\u00f2 la fregata.\nIl relitto fu recuperato nel corso del 1800 e demolito, mentre i 24 cannoni furono trasportati a Venezia nel 1802."}
{"id": "6118233", "revid": "287204", "url": "https://it.wikipedia.org/wiki?curid=6118233", "title": "Supercoppa brasiliana 2016 (pallavolo femminile)", "text": "La Supercoppa brasiliana 2016 si \u00e8 svolta il 7 ottobre 2016: al torneo hanno partecipato due squadre di club brasiliane e la vittoria finale \u00e8 andata per la seconda volta consecutiva al Rio de Janeiro V\u00f4lei Clube.\nRegolamento.\nLe squadre hanno disputato una gara unica."}
{"id": "6118235", "revid": "110157", "url": "https://it.wikipedia.org/wiki?curid=6118235", "title": "Societ\u00e0 per le Ferrovie del Ticino", "text": "La Societ\u00e0 per le Ferrovie del Ticino (SFT) era un'azienda attiva nella costruzione ed esercizio di linee ferroviarie e tranviarie, che oper\u00f2 tra Lombardia e Piemonte tra la fine del XIX secolo e gli anni Trenta del XX secolo.\nStoria.\nLa societ\u00e0 fu costituita nel 1882 a Milano come nuova denominazione della Societ\u00e0 delle ferrovie complementari, ed era controllata dalla Compagnie Belge-Italienne de chemins de fer, creata nello stesso anno dalla Soci\u00e9t\u00e9 g\u00e9n\u00e9rale de Belgique insieme a gruppi italiani.\nNel 1882 la SFT present\u00f2 i progetti per una serie di linee tranviarie nel vercellese (per una lunghezza di 48\u00a0km) e nel pavese (per complessivi 120\u00a0km), realizzate tra il 1883 e il 1884, che costituirono insieme alla linea Novara-Vigevano (la cui gestione fu rilevata dalla SFT il 1\u00ba gennaio 1883) una fitta rete di collegamenti tra Piemonte e Lombardia. Sempre nel 1883 le attivit\u00e0 della SFT si espandevano anche nel vogherese, con l'apertura della tranvia Voghera-Stradella, a cui si affianc\u00f2 nel 1891 la Voghera-Rivanazzano, prolungata nel 1909 fino a Salice Terme.\nNegli anni Ottanta del XIX secolo rilev\u00f2 le linee della Soci\u00e9t\u00e9 des Tramways et des Chemins de Fer economiques de la Haute Italie, societ\u00e0 a capitale belga gi\u00e0 controllata dalla SFT. Nel 1889 la SFT aveva in esercizio 249\u00a0km di linee tranviarie, contro i 156 della CGTP e i 154 della TIP.\nIl 30 maggio 1885 la SFT stipulava una convenzione con la provincia di Como con la quale la societ\u00e0 rilevava dalla Societ\u00e0 Anonima Ferrovie Provinciali Comasche le concessioni per le ferrovie Saronno-Malnate e Como-Varese-Laveno, cedute con convenzione del 3 luglio 1888 alle Ferrovie Nord Milano; con un'altra convenzione, il successivo 27 luglio, anche la tranvia Saronno-Fino-Como passava alle \"Nord\". Contestualmente la SFT assunse il controllo delle FNM, mantenendolo sino al 1907, anno in cui furono cedute alla Societ\u00e0 per le Strade Ferrate del Mediterraneo. Nel 1909 fu ceduto alla SFB l'esercizio della ferrovia Santhi\u00e0-Biella.\nCon il passare degli anni le tranvie a vapore, mai ammodernate e alle prese con il calo dei traffici passeggeri e merci dovuto anche al diffondersi degli autoservizi, furono progressivamente chiuse: le prime a cessare, tra il 1929 e il 1931, furono le tranvie vogheresi, a cui seguirono tra il 1933 e il 1934 le linee tranviarie a cavallo tra Piemonte e Lombardia, mentre nel 1933 la Milano-Pavia e la Pavia-Sant'Angelo furono affidate alla gestione della Societ\u00e0 Anonima del Tramway Milano-Magenta-Castano (MMC), esercente l'omonima linea, decretando cos\u00ec l'uscita di scena della SFT."}
{"id": "6118253", "revid": "111373", "url": "https://it.wikipedia.org/wiki?curid=6118253", "title": "Societ\u00e0 Anonima Ferrovie del Ticino", "text": ""}
{"id": "6118255", "revid": "111373", "url": "https://it.wikipedia.org/wiki?curid=6118255", "title": "Societ\u00e0 Ferrovie del Ticino", "text": ""}
{"id": "6118256", "revid": "327773", "url": "https://it.wikipedia.org/wiki?curid=6118256", "title": "Dact el-Mayun", "text": ""}
{"id": "6118268", "revid": "76963", "url": "https://it.wikipedia.org/wiki?curid=6118268", "title": "Mary Alice", "text": "Biografia.\nMary Alice nasce a Indianola, nel Mississippi, da Ozelar Jurnakin e Sam Smith. Ha iniziato la carriera di attrice nella sua citt\u00e0 natale ed \u00e8 apparsa in oltre 50 show televisivi e film. Ha fatto il suo debutto sul grande schermo nel 1974 con il film \"The Education of Sonny Carson\" e pi\u00f9 avanti come guest star nelle serie televisive \"Pepper Anderson - Agente speciale\" e \"Sanford and Son\". Ha preso parte anche alla soap opera \"La valle dei pini\" e \"Tutti al college\", spin-off della nota serie tv \"I Robinson\", nel ruolo di Lettie Bostic. \nNel 1987 ha vinto un Tony Award per la miglior attrice non protagonista in uno spettacolo nell'opera teatrale \"Fences\" e nel 1993 vince un Emmy alla miglior attrice non protagonista in una serie drammatica nella serie \"Io voler\u00f2 via\". I film pi\u00f9 importanti in cui Mary Alice ha preso parte sono \"Malcolm X\", \"The Inkwell\" e \"Down in the Delta\". Nel 2003 ha sostituito Gloria Foster nel ruolo dell'Oracolo in \"Matrix Revolutions\", dopo che quest'ultima era morta nel 2001 durante le riprese del secondo film.\nPremi e candidature.\nPremio Emmy\nTony Award"}
{"id": "6118272", "revid": "729019", "url": "https://it.wikipedia.org/wiki?curid=6118272", "title": "Ariya Daivari", "text": "Ariya \u00e8 il fratello del wrestler Shawn Daivari, ed \u00e8 stato sotto contratto con la WWE dal 2016 al 2021.\nCarriera.\nCircuito indipendente (2006\u20132016).\nDopo aver praticato il Tae Kwon Do e wrestling amatoriale a scuola, Ariya venne allenato nel wrestling professionale dal fratello Dara (meglio conosciuto come Daivari in WWE) e da Arik Cannon. Venne anche allenato da altri due famosi wrestler della WWE, Shelton Benjamin e Ken Anderson (conosciuto anche come Mr. Kennedy). Il suo debutto \u00e8 avvenuto il 26 settembre del 2006 nella Midwest Pro Wrestling Academy al First Avenue nightclub. Ha combattuto in varie federazioni negli Stati Uniti come la Ring of Honor, la Global Force Wrestling e la Total Nonstop Action's India project Ring Ka King. In Minnesota ha combattuto anche nella Prime Time Wrestling.\nWWE (2016\u20132021).\nCruiserweight Classic (2016).\nAriya Daivari ha partecipato al torneo del Cruiserweight Classic. Nei sedicesimi di finale del 13 giugno Daivari \u00e8 stato eliminato da Ho Ho Lun. Il torneo, alla fine, \u00e8 stato vinto da T.J. Perkins, il quale \u00e8 stato premiato con il Cruiserweight Championship.\n\"205 Live\" (2016\u20132017).\nNonostante la sconfitta nei sedicesimi di finale nel \"Cruiserweight Classic\", Daivari ha fatto il suo debutto nel roster di \"Raw\" il 10 ottobre 2016, come membro della Cruiserweight Division. La sera stessa ha affrontato il Cruiserweight Champion TJ Perkins venendo sconfitto. Nella puntata di \"Superstars\" del 28 ottobre Daivari, Drew Gulak e Tony Nese sono stati sconfitti da Cedric Alexander, Lince Dorado e Sin Cara. La stessa scena si \u00e8 ripetuta anche il 30 ottobre a Hell in a Cell. Nella puntata di \"Raw\" del 31 ottobre Daivari, Drew Gulak e Tony Nese sono stati sconfitti da Cedric Alexander, Lince Dorado e Rich Swann. Il 20 novembre, nel \"Kick-off\" di Survivor Series, Daivari, Drew Gulak e Tony Nese sono stati sconfitti da Noam Dar, Rich Swann e TJ Perkins. Nella puntata di \"Raw\" del 21 novembre Daivari \u00e8 stato sconfitto da Cedric Alexander. Nella prima puntata di \"205 Live\" Daivari \u00e8 stato sconfitto dal debuttante Jack Gallagher. Nella puntata di \"Raw\" del 5 dicembre Daivari \u00e8 stato sconfitto nuovamente da Gallagher. Nella puntata di \"205 Live\" Daivari ha sconfitto Jack Gallagher, ottenendo la sua prima vittoria. Nella puntata di \"Raw\" del 12 dicembre Daivari ha sconfitto Lince Dorado per squalifica a causa dell'intervento di Jack Gallagher ai suoi danni. Nella puntata di \"205 Live\" del 20 dicembre Daivari ha sconfitto Lince Dorado. Nella puntata di \"Raw\" del 26 dicembre Daivari \u00e8 stato sconfitto dal WWE Cruiserweight Champion Rich Swann. Nella puntata di \"Main Event\" del 7 gennaio 2017 Daivari ha sconfitto Lince Dorado. Nella puntata di \"Raw\" del 16 gennaio Daivari ha sconfitto nuovamente Lince Dorado. Nella puntata di \"205 Live\" del 17 gennaio Daivari \u00e8 stato sconfitto da Jack Gallagher nel primo \"I Forfait\" match della storia. Nella puntata di \"Raw\" del 23 gennaio Daivari, Drew Gulak e Tony Nese sono stati sconfitti da Jack Gallagher, Mustafa Ali e TJ Perkins. Nella puntata di \"Raw\" del 13 febbraio Daivari \u00e8 stato sconfitto da Akira Tozawa. Nella puntata di \"Main Event\" del 3 marzo Daivari \u00e8 stato sconfitto da Gran Metalik. Nella puntata di \"Raw\" del 6 marzo Daivari \u00e8 stato sconfitto per la seconda volta da Akira Tozawa. Nella puntata di \"Raw\" del 13 marzo Daivari \u00e8 stato sconfitto da Austin Aries. Nella puntata di \"205 Live\" del 14 marzo Daivari e Noam Dar hanno sconfitto Gentleman Jack Gallagher e Rich Swann. Nella puntata di \"Main Event\" del 24 marzo Daivari e Noam Dar sono stati sconfitti da Gentleman Jack Gallagher e Gran Metalik. Nella puntata di \"Main Event\" del 31 marzo Daivari, Drew Gulak e Tony Nese sono stati sconfitti da Gran Metalik, Lince Dorado e Mustafa Ali. Nella puntata di \"205 Live\" del 18 aprile Ariya ha sconfitto Mustafa Ali grazie alla distrazione di Drew Gulak. Nella puntata di \"Main Event\" del 21 aprile Ariya e Tony Nese hanno sconfitto Gran Metalik e Lince Dorado. Nella puntata di \"Main Event\" del 18 maggio Ariya \u00e8 stato sconfitto da Rich Swann. Nella puntata di \"Raw\" del 22 maggio Ariya \u00e8 stato sconfitto da Akira Tozawa. Nella puntata di \"205 Live\" del 23 maggio Ariya \u00e8 stato sconfitto da Rich Swann. Nella puntata di \"205 Live\" del 13 giugno Ariya \u00e8 stato sconfitto da Cedric Alexander. Nella puntata di \"Main Event\" del 16 giugno Ariya ha sconfitto Gran Metalik. Nella puntata di \"205 Live\" del 27 giugno Ariya ha sconfitto Cedric Alexander grazie alla distrazione di Noam Dar. Nella puntata di \"Main Event\" del 7 luglio Ariya \u00e8 stato sconfitto da Rich Swann. Nella puntata di \"205 Live\" dell'11 luglio Ariya \u00e8 stato sconfitto da Akira Tozawa per squalifica a causa dell'intervento di Neville ai danni di quest'ultimo. Nella puntata di \"Raw\" del 17 luglio Ariya ha sconfitto Akira Tozawa per decisione arbitrale a causa di Titus O'Neil (manager di Tozawa). Nella puntata di \"205 Live\" del 18 luglio Ariya \u00e8 stato sconfitto da Akira Tozawa. Nella puntata di \"205 Live\" del 25 luglio Ariya ha sconfitto il WWE Cruiserweight Champion Neville per count-out in un match non titolato. Nella puntata di \"Raw\" del 31 luglio Ariya, TJP e Tony Nese sono stati sconfitti da Akira Tozawa, Cedric Alexander e Rich Swann. Nella puntata di \"205 Live\" del 1\u00ba agosto Ariya ha affrontato Akira Tozawa con il palio l'opportunit\u00e0 di sfidare Neville per il WWE Cruiserweight Championship a SummerSlam ma \u00e8 stato sconfitto. Nella puntata di \"Raw\" del 7 agosto Ariya \u00e8 stato sconfitto da Akira Tozawa. Nella puntata di \"Main Event\" dell'18 agosto Daivari e Drew Gulak sono stati sconfitti da Gran Metalik e Lince Dorado. Nella puntata di \"Raw\" del 21 agosto Ariya, Drew Gulak, Noam Dar e Tony Nese sono stati sconfitti da Cedric Alexander, Gran Metalik, Mustafa Ali e Rich Swann. Nella puntata di \"205 Live\" del 29 agosto Daivari \u00e8 stato sconfitto da Rich Swann a causa della distrazione di TJP. Nella puntata di \"Main Event\" del 1\u00ba settembre Ariya \u00e8 stato sconfitto da Mustafa Ali. Nella puntata di \"205 Live\" del 5 settembre Ariya \u00e8 stato sconfitto da TJP. Nella puntata di \"Main Event\" del 14 settembre Ariya, Noam Dar e Tony Nese sono stati sconfitti da Gran Metalik, Lince Dorado e Mustafa Ali. Nella puntata di \"Main Event\" del 21 settembre Ariya e Tony Nese sono stati sconfitti da Lince Dorado e Mustafa Ali. Nella puntata di \"205 Live\" del 26 settembre Ariya \u00e8 stato sconfitto da Neville.\nVarie alleanze (2017\u20132018).\nDopo essersi alleato con il Enzo Amore, Ariya si \u00e8 unito al gruppo di quest'ultimo, chiamato The Zo-Train, assieme ad altri vari wrestler della divisione dei pesi leggeri. Nella puntata di \"205 Live\" del 3 ottobre Ariya \u00e8 stato sconfitto da Kalisto. Nella puntata di \"205 Live\" del 10 ottobre Ariya e Enzo Amore sono stati sconfitti dal WWE Cruiserweight Champion Kalisto e Mustafa Ali. Nella puntata di \"205 Live\" del 17 ottobre Ariya e Enzo Amore sono stati sconfitti nuovamente da Kalisto e Mustafa Ali. Nella puntata di \"Raw\" del 23 ottobre Ariya, Enzo Amore, Drew Gulak, Noam Dar e Tony Nese sono stati sconfitti da Cedric Alexander, Gran Metalik, Kalisto, Mustafa Ali e Rich Swann. Nella puntata di \"205 Live\" del 31 ottobre Ariya ha partecipato ad un Fright Night Fatal 4-Way match che includeva anche Gran Metalik, Mustafa Ali e Tony Nese ma il match \u00e8 stato vinto da Ali. Nella puntata di \"205 Live\" del 14 novembre Ariya \u00e8 stato sconfitto da Mustafa Ali. Nella puntata di \"Raw\" del 20 novembre Daivari, Drew Gulak, Noam Dar e Tony Nese sono stati sconfitti da Akira Tozawa, Cedric Alexander, Mustafa Ali e Rich Swann. Nella puntata di \"205 Live\" del 21 novembre Ariya e Noam Dar sono stati sconfitti da Cedric Alexander e Rich Swann. Nella puntata di \"Raw\" del 27 novembre Ariya ha partecipato ad un Fatal 4-Way match che includeva anche Akira Tozawa, Noam Dar e Rich Swann per determinare uno dei due sfidanti che si sarebbero affrontati per determinare il nuovo contendente n\u00b01 al WWE Cruiserweight Championship di Enzo Amore ma il match \u00e8 stato vinto da Swann. L'11 dicembre a \"Raw\", a seguito della sospensione di Rich Swann, Ariya ha partecipato ad un Fatal 4-Way match che includeva anche Cedric Alexander, Mustafa Ali e Tony Nese per determinare uno dei due sfidanti che si sarebbero affrontati per determinare il nuovo contendente n\u00b01 al WWE Cruiserweight Championship di Enzo Amore ma il match \u00e8 stato vinto da Alexander. Nella puntata di \"205 Live\" del 12 dicembre Ariya \u00e8 stato sconfitto da Cedric Alexander. Nella puntata di \"Main Event\" del 20 dicembre Ariya \u00e8 stato sconfitto da Kalisto. Nella puntata di \"Raw\" del 25 dicembre Ariya, Drew Gulak e Enzo Amore sono stati sconfitti da Akira Tozawa, Cedric Alexander e Mustafa Ali in un Six-man Tag Team Miracle on 34th Street Fight. Nella puntata di \"205 Live\" del 26 dicembre Ariya e Drew Gulak sono stati sconfitti da Cedric Alexander e Mustafa Ali. Nella puntata di \"Raw\" del 1\u00ba gennaio 2018 Ariya e Drew Gulak sono stati sconfitti da Cedric Alexander e Goldust. Nella puntata di \"205 Live\" del 2 gennaio Ariya e Drew Gulak sono stati sconfitti nuovamente da Cedric Alexander e Goldust. Nella puntata di \"Main Event\" del 10 gennaio Ariya e Drew Gulak sono stati sconfitti da Akira Tozawa e Mustafa Ali. Nella puntata di \"205 Live\" del 16 gennaio Ariya, Drew Gulak e Tony Nese sono stati sconfitti da Goldust in un 3-on-1 Handicap match. In seguito al licenziamento di Enzo Amore, Daivari \u00e8 tornato a combattere in singolo, e nella puntata di \"205 Live\" del 23 gennaio Daivari, TJP e Tony Nese sono stati sconfitti da Gran Metalik, Kalisto e Lince Dorado. Nella puntata di \"Main Event\" del 31 gennaio Daivari, Gentleman Jack Gallagher e TJP sono stati sconfitti da Gran Metalik, Kalisto e Lince Dorado. Nella puntata di \"Main Event\" del 7 febbraio Daivari \u00e8 stato sconfitto da Kalisto. Nella puntata di \"Main Event\" del 14 febbraio Daivari \u00e8 stato sconfitto da Cedric Alexander. Nella puntata di \"205 Live\" del 20 febbraio Daivari \u00e8 stato sconfitto da Buddy Murphy negli ottavi di finale di un torneo per la riassegnazione del WWE Cruiserweight Championship. Nella puntata di \"Main Event\" del 28 febbraio Daivari \u00e8 stato sconfitto da Akira Tozawa. Nella puntata di \"Main Event\" del 7 marzo Daivari e Tony Nese sono stati sconfitti da Gran Metalik e Kalisto. Nella puntata di \"Main Event\" del 21 marzo Daivari, TJP e Tony Nese sono stati sconfitti da Gran Metalik, Kalisto e Lince Dorado. Nella puntata di \"Main Event\" del 28 marzo Daivari, Gentleman Jack Gallagher e Tony Nese sono stati sconfitti da Gran Metalik, Kalisto e Lince Dorado. Nella puntata di \"205 Live\" del 17 aprile Daivari \u00e8 stato sconfitto da Mustafa Ali.\nRitorno a \"205 Live\" e \"NXT\" (2018\u20132021).\nDopo un lungo infortunio, Daivari \u00e8 tornato a sorpresa nella puntata di \"205 Live\" del 28 novembre dove ha brutalmente attaccato il jobber Levi Cruise al termine del match perso contro Hideo Itami; Daivari, infatti, si \u00e8 alleato con lo stesso Itami. Nella puntata di \"205 Live\" del 19 febbraio 2019 Daivari ha sconfitto il jobber Johnny Lyons. Nella puntata di \"205 Live\" del 26 marzo Daivari ha sconfitto Cedric Alexander. Nella puntata di \"205 Live\" del 16 aprile Daivari ha vinto un Fatal 4-Way match contro Akira Tozawa, Gran Metalik e Mike Kanellis, diventando il contendente n\u00b01 al Cruiserweight Championship di Tony Nese. Nella puntata di \"205 Live\" del 23 aprile Daivari ha sconfitto Oney Lorcan, conservando il suo status di contendente n\u00b01 al Cruiserweight Championship. Nella puntata di \"205 Live\" del 7 maggio Daivari ha sconfitto Noam Dar. Il 19 maggio, a Money in the Bank, Daivari ha affrontato Tony Nese per il Cruiserweight Championship ma \u00e8 stato sconfitto. Nella puntata di \"205 Live\" del 21 maggio Daivari ha partecipato ad un Fatal 5-Way match che includeva anche Akira Tozawa, The Brian Kendrick, Mike Kanellis e Oney Lorcan per determinare il contendente n\u00b01 al Cruiserweight Championship di Tony Nese ma il match \u00e8 stato vinto da Tozawa. Nella puntata di \"205 Live\" del 4 giugno Ariya \u00e8 stato sconfitto da Oney Lorcan. Nella puntata di \"205 Live\" del 18 giugno Daivari \u00e8 stato nuovamente sconfitto da Oney Lorcan per squalifica. Nella puntata di \"205 Live\" del 2 luglio Daivari, Drew Gulak e Mike Kanellis sono stati sconfitti da Gentleman Jack Gallagher, Oney Lorcan e Tony Nese. Nella puntata di \"205 Live\" del 9 luglio Daivari \u00e8 stato sconfitto da Oney Lorcan in un Anything Goes match. Nella puntata di \"205 Live\" del 30 luglio Daivari \u00e8 stato sconfitto da Lince Dorado. Nella puntata di \"205 Live\" del 6 agosto Daivari ha partecipato ad un Six-Pack Challenge match che comprendeva anche Akira Tozawa, Gentleman Jack Gallagher, Kalisto, Oney Lorcan e Tony Nese per determinare il contendente n\u00b01 al Cruiserweight Championship di Drew Gulak ma il match \u00e8 stato vinto da Lorcan. Nella puntata di \"205 Live\" del 27 agosto Daivari ha sconfitto Kalisto. Nella puntata di \"205 Live\" del 17 settembre Daivari \u00e8 stato sconfitto da Lince Dorado. Nella puntata di \"205 Live\" dell'11 ottobre Daivari ha sconfitto il jobber Chris Bay. Nella puntata di \"205 Live\" del 29 novembre Daivari ha sconfitto Raul Mendoza. Nella puntata di \"205 Live\" del 17 gennaio 2020 Daivari \u00e8 stato sconfitto da Tyler Breeze. Nella puntata di \"205 Live\" del 24 gennaio Daivari \u00e8 stato sconfitto nuovamente da Tyler Breeze. Nella puntata di \"205 Live\" del 7 febbraio Daivari e The Brian Kendrick hanno sconfitto Danny Burch e Oney Lorcan per squalifica. Daivari \u00e8 poi tornato nella puntata di \"205 Live\" del 14 agosto sconfiggendo Jake Atlas. Nella puntata di \"205 Live\" del 4 settembre Daivari ha sconfitto Tehuti Miles. Nella puntata di \"205 Live\" del 18 settembre Daivari ha sconfitto ben tre jobber locali, Eli Knight, Bobby Flaco e Jason Cain, in tre brevi match separati. Nella puntata di \"205 Live\" del 25 settembre Daivari \u00e8 stato sconfitto da Isaiah \"Swerve\" Scott. Nella puntata di \"205 Live\" del 9 ottobre Daivari \u00e8 stato sconfitto da Jake Atlas per squalifica. Nella puntata di \"205 Live\" del 16 ottobre Daivari ha sconfitto Anthony Greene, ma poco dopo \u00e8 stato sconfitto da Curt Stallion per squalifica. Nella puntata di \"205 Live\" del 30 ottobre Daivari \u00e8 stato sconfitto da Curt Stallion. Nella puntata di \"205 Live\" del 6 novembre Daivari e Tony Nese hanno sconfitto August Grey e Curt Stallion. Nella puntata di \"205 Live\" del 13 novembre Daivari ha partecipato ad un Fatal 5-Way match che comprendeva anche Ashante \"Thee\" Adonis, August Grey, Curt Stallion e Tony Nese per determinare il contendente n\u00b01 all'NXT Cruiserweight Championship di Santos Escobar ma il match \u00e8 stato vinto da Stallion. Nella puntata di \"205 Live\" del 27 novembre Daivari \u00e8 stato sconfitto da August Grey. Nella puntata di \"205 Live\" del 4 dicembre Daivari \u00e8 stato sconfitto da Curt Stallion. Nella puntata di \"205 Live\" dell'11 dicembre Daivari e Tony Nese hanno sconfitto i Bollywood Boyz (Samir Singh e Sunil Singh). Nella puntata di \"NXT\" del 23 dicembre Daivari \u00e8 stato sconfitto da Tyler Rust. Nella puntata di \"205 Live\" del 1\u00ba gennaio 2021 Daivari e i Bollywood Boyz sono stati sconfitti da Curt Stallion e gli Ever-Rise (Chase Parker e Matt Martel). Nella puntata di \"205 Live\" dell'8 gennaio Daivari \u00e8 stato sconfitto da Ashante \"Thee\" Adonis. Nella puntata di \"205 Live\" del 22 gennaio Daivari e Tony Nese sono stati sconfitti da Timothy Thatcher e Tommaso Ciampa negli ottavi di finale del \"Dusty Rhodes Tag Team Classic\". Nella puntata di \"205 Live\" del 29 gennaio Daivari ha sconfitto August Grey e Jake Atlas in un Triple Threat match. Nella puntata di \"205 Live\" del 5 febbraio Daivari e Tony Nese sconfissero Matt Martel e Sunil Singh. Nella puntata di \"205 Live\" del 19 febbraio Daivari sconfisse August Grey. Nella puntata di \"205 Live\" del 5 marzo Daivari e Tony Nese vennero sconfitti da August Grey e Jake Atlas.\nIl 25 giugno Daivari venne rilasciato dalla WWE.\nVita privata.\nDaivari si \u00e8 laureato alla Wayzata High School a Plymouth, Minnesota."}
{"id": "6118273", "revid": "767487", "url": "https://it.wikipedia.org/wiki?curid=6118273", "title": "Lettere da Berlino", "text": "Lettere da Berlino (\"Alone in Berlin\") \u00e8 un film del 2016 scritto e diretto da Vincent P\u00e9rez, basato sul romanzo \"Ognuno muore solo\" di Hans Fallada, a sua volta tratto dalla vera storia di Otto ed Elise Hampel.\nTrama.\nBerlino, 1940. Alla conclusione della campagna militare che ha permesso alle truppe tedesche di occupare la Francia, una lettera della Wehrmacht arriva ai Quangel, coniugi di estrazione operaia. Essa porta la notizia della morte del loro unico figlio Hans sul fronte francese. Caduto per la Germania e in nome del F\u00fchrer, egli era la ragione di vita di Otto e Anna e da quel momento tutto cambia.\nOtto e Anna, in pieno accordo tra loro, iniziano una personale e silenziosa protesta con i loro scarsi mezzi, usando lettere, cartoncini e cartoline.\nSeppur in modo semplice, agiscono con grande intelligenza e prudenza. Lui scrive messaggi semplici e di protesta contro il regime, utilizzando sempre guanti per non lasciare impronte e camuffando la propria calligrafia per non destare sospetto. \nOtto inizia cos\u00ec a lasciare messaggi antinazisti in molti quartieri di Berlino, che giornalmente deposita in luoghi della citt\u00e0 dove spera possano essere trovati dai passanti. La speranza dei due coniugi \u00e8 quella di risvegliare la coscienza tedesca e di porre fine alla follia hitleriana. Uno dei messaggi recita:\nTuttavia, man mano che la gente trova e legge queste lettere, esse vengono consegnate immediatamente alla Gestapo. Delle indagini viene incaricato l'ispettore Escherich, che incomincia una caccia all'uomo destinata a durare per oltre due anni. Dopo aver scritto 285 lettere, e mentre vengono fatti inutili tentativi di rintracciare l'autore, talvolta anche con esiti tragici coinvolgendo persone innocenti, Otto commette un errore e si fa scoprire.\nViene arrestato, interrogato e infine processato assieme alla moglie. La sentenza per entrambi \u00e8 di morte, tramite ghigliottina.\nDopo l'esecuzione della coppia, l'ispettore Escherich prende in mano l'intero plico delle lettere nel proprio ufficio, le guarda e riflette sulla vicenda. Si rende conto di essere l'unico ad averle lette tutte, tranne le diciotto mai ritrovate. A quel punto le lancia dalla finestra e mentre queste volano nell'aria della notte si uccide con un colpo di pistola. Le lettere intanto cadono sulla strada ed i passanti iniziano a raccoglierle e a leggerle.\nDistribuzione.\nIl film \u00e8 stato presentato il 15 febbraio 2016 al Festival di Berlino, ed \u00e8 uscito nelle sale tedesche l'8 settembre dello stesso anno, mentre l'uscita nelle sale italiane ha avuto luogo il 13 ottobre 2016.\nRiferimenti storici.\nLa vicenda ha tratti in comune con i fatti tragici che hanno caratterizzato il gruppo della Rosa Bianca. La storia della coppia presentata nel libro e nel film \u00e8 basata su due persone realmente esistite, Otto ed Elise Hampel, a cui Fallada si era ispirato per il romanzo originale."}
{"id": "6118274", "revid": "287204", "url": "https://it.wikipedia.org/wiki?curid=6118274", "title": "Casa Moneta", "text": "Casa Moneta \u00e8 un edificio storico di Milano situato in via Ausonio n. 3.\nStoria e descrizione.\nIl palazzo fu realizzato a partire dal 1904 su progetto dell'architetto Giuseppe Borioli secondo lo stile liberty in quegli anni diffuso a Milano. Il palazzo si presenta su tre piani, compreso il pian terreno, ed \u00e8 diviso in tre partiture verticali individuate dall'uso di pietra in quella centrale ed in mattoni nelle parti laterali: la decorazione della facciata \u00e8 di stampo liberty di influenza floreale, con fregi, balconate, ceramiche e ferri battuti a tema vegetale. La parte per cui \u00e8 celebre l'edificio \u00e8 tuttavia il cancello di ingresso in ferro battuto: chiamato \"cancello delle farfalle\", fu realizzato dal mastro ferraio Alessandro Mazzucotelli ed \u00e8 considerato uno dei capolavori della scultura liberty in ferro battuto. L'opera in ferro infatti, oltre ad un'esecuzione tecnicamente impeccabile, presenta tutti gli stilemi della scultura liberty, con complessi intrecci geometrici che si concludono con delle farfalle che sembrano posarsi sugli intrecci e sui fiori forgiati gi\u00e0 presenti anche nei ferri battuti di Casa Ferrario; il tutto impreziosito da inserzioni di vetri colorati tra i motivi geometrici. Nel cortile interno la ceramica assume il ruolo di principale decorazione, sempre a tema spiccatamente floreale."}
{"id": "6118278", "revid": "298229", "url": "https://it.wikipedia.org/wiki?curid=6118278", "title": "Renato Molinari (motonautica)", "text": ""}
{"id": "6118283", "revid": "298229", "url": "https://it.wikipedia.org/wiki?curid=6118283", "title": "Luigi Radice (pilota)", "text": ""}
{"id": "6118307", "revid": "767487", "url": "https://it.wikipedia.org/wiki?curid=6118307", "title": "Jannik Huth", "text": "Carriera.\nClub.\nMagonza.\nInizia a giocare nelle giovanili dell'Hassia Bingen, squadra della sua citt\u00e0, dove rimane fino al 2007, a 13 anni, quando si trasferisce al . Nel 2014 viene aggregato al , la squadra B militante in Fu\u00dfball-Regionalliga, la quarta serie tedesca. Esordisce il 24 maggio, all'ultima di campionato sul campo del , vincendo 3-1. Vince i play-off e viene promosso in 3. Liga, debuttandovi il 5 ottobre 2014 nell'1-1 casalingo contro l'. Dal 2015 entra a far parte della rosa della prima squadra, facendo il suo esordio l'8 dicembre 2016, nel successo interno per 2-0 sugli azeri del nell'ultima giornata del girone di Europa League, con entrambe le squadre gi\u00e0 eliminate.\nNazionale.\nNel 2016 viene convocato per le Olimpiadi di Rio de Janeiro, dove vince l'argento senza per\u00f2 ottenere nessuna presenza. Nei mesi successivi debutta in Under-21, prima nell'amichevole vinta a Kassel per 3-0 contro la Slovacchia il 2 settembre 2016 e poi nelle qualificazioni all'Europeo 2017 l'11 ottobre a Sankt P\u00f6lten, nella gara vinta 4-1 contro l'Austria.\nStatistiche.\nPresenze nei club.\n\"Statistiche aggiornate al 15 marzo 2017\"."}
{"id": "6118313", "revid": "111031489", "url": "https://it.wikipedia.org/wiki?curid=6118313", "title": "Cavalier Angelo", "text": "La Cavalier Angelo fu una delle poche navi costruite al di fuori dell'Arsenale ad entrare in servizio nella Armada veneziana. Era classificata come fregata da trasporto armata con 12 cannoni in coperta. Prese parte alle spedizioni contro i pirati barbareschi tunisini condotta dall'ammiraglio Angelo Emo, e poi dal contrammiraglio Tommaso Condulmer, negli anni tra il 1784 e il 1795.\nStoria.\nCostruita a Venezia dalla Ditta Treves per uso civile, l'unit\u00e0 fu impostata sullo \u201csquero dei Parisi\u201d e varata nel 1784. La nave venne subito acquistata dal Senato per essere assegnata alla squadra navale dell'ammiraglio Angelo Emo che doveva partire per una spedizione contro i pirati barbareschi tunisini. La fregata \"Cavalier Angelo\" era una nave di concezione nuova, e veloce in quanto il suo compito era assicurare i collegamenti logistici tra le navi dell'Armata Grossa in mare e la base della flotta veneziana a Corf\u00f9.\nIl 21 giugno di quell'anno la squadra veneziana, al comando del Capitano Straordinario delle Navi Emo, salp\u00f2 dal canale di Malamocco per recarsi a combattere nelle acque della Tunisia. Essa era composta dal vascello da 74 cannoni \"Forza\" (ammiraglio Giovanni Moro), dalla fregata grossa da 64 cannoni \"Fama\" (nave ammiraglia), dallo sciabecco \"Tritone\", dalle bombarde \"Distruzione\" e \"Polonia\", e dalla galeotta \"Esploratore\". Raggiunta Corf\u00f9 il giorno 26 luglio, alla squadra si unirono altre tre navi: la fregata \"Concordia\" e gli sciabecchi \"Cupido\" e \"Nettuno\". Nel 1785-1786, rinforzata dai vascelli da 74 cannoni \"Vittoria\" e \"Eolo\", e dalle fregate \"Cavalier Angelo\" e \"Palma\", la squadra navale veneziana esegu\u00ec bombardamenti contro Susa, Sfax, La Goletta e Biserta.\nLa fregata \"Cavalier Angelo\" un intenso servizio per undici anni, e nel 1795 rientr\u00f2 in Arsenale per eseguire gli oramai necessari lavori di raddobbo, ma in considerazione del cattivo stato generale in cui si trovava si prefer\u00ec procedere alla sua demolizione, previo Decreto emesso dal Senato."}
{"id": "6118323", "revid": "599013", "url": "https://it.wikipedia.org/wiki?curid=6118323", "title": "Erika V\u00e1zquez", "text": "All'ottobre 2016, con oltre 200 reti siglate in campionato e 16 in UEFA Women's Cup e Champions League, \u00e8 il maggior marcatore della societ\u00e0 basca di tutti i tempi."}
{"id": "6118327", "revid": "767487", "url": "https://it.wikipedia.org/wiki?curid=6118327", "title": "Gukgadaepyo", "text": "Gukgadaepyo (, letteralmente \"Squadra nazionale\") \u00e8 un film sudcoreano del 2009, scritto e diretto da Kim Yong-hwa. Il film \u00e8 stato il secondo film pi\u00f9 visto nella Corea del Sud nel 2009 con 8.392.953 spettatori., oltre che uno tra i film pi\u00f9 visti di sempre in Corea del Sud.\nLa pellicola \u00e8 ispirata alla vera storia della prima squadra olimpica sudcoreana che partecip\u00f2 alle gare di salto con sci di Nagano 1998.\nTrama.\nCha Heon-tae, un bambino sudcoreano, viene adottato insieme alla sorella da una coppia statunitense. Dopo molti anni, cresciuto, appare su una televisione sudcoreana alla ricerca della madre naturale. Dal momento che Heon-tae pratica agonisticamente lo sci alpino, viene avvicinato dall'allenatore Bang, che vuole ingaggiare i membri della nuova squadra nazionale sudcoreana di salto con gli sci per i prossimi Giochi olimpici invernali del 1998. Gli altri atleti gi\u00e0 ingaggiati sono: Choi Hong-cheol, cameriere in un night club; Ma Jae-bok, che lavora in un ristorante e ha un padre avaro; e Kang Chil-gu, che vive con la nonna e il fratello autistico Bong-gu. Sono tutti buoni sciatori, ma inesperti del salto con gli sci: per superare le qualificazioni per la Coppa del Mondo, devono affrontare le loro paure ed allenarsi in luoghi inusuali, ad esempio sui tetti delle auto, sugli ottovolanti dei parchi divertimento, e con altri metodi strani. Dopo essere stati quasi squalificati per una rissa avvenuta la notte prima della gara, riescono a qualificarsi per la Coppa del Mondo. Si tratta per\u00f2 di una vittoria amara, quando apprendono che il Comitato Olimpico Internazionale ha scelto Salt Lake City al posto della provincia coreana di Muju. Sfortunatamente, a causa della fitta nebbia, Chil-gu si ferisce ad una gamba e non pu\u00f2 gareggiare. Bong-gu decide allora di saltare come sostituto, ma non riesce a raggiungere la distanza necessaria, e quasi rischia la vita. Nonostante la sconfitta, i saltatori sudcoreani rigioiscono perch\u00e9 Bong-gu riesce a sopravvivere al salto, e i coreani ritornano a casa fieri di se stessi.\nRilevanza.\nLa Corea del Sud \u00e8 una giovane rappresentativa nel circuito salto con gli sci, vi erano solo cinque saltatori nella nazionale, cosicch\u00e9 questo \u00e8 un evento poco conosciuto dalla popolazione coreana. Il regista Kim Yong-hwa gir\u00f2 questa pellicola per promuovere questo sport fra i coreani e cercare sia nuovi atleti sia il pubblico. Per fare questo, ha ingaggiato il noto attore Ha Jung-woo. Kim ha inoltre valorizzato il contesto e l'ambiente in cui si svolge il film. Questa, infatti, fu la prima edizione dei giochi olimpici invernali in cui ha debuttato la squadra nazionale sud coreana di salto con gli sci, pertanto non ebbero molti sponsor. Inoltre, si sono allenati in un'area sportiva non adeguata. Ad ogni modo, sono riusciti lo stesso a partecipare alle Olimpiadi.\nDistribuzione.\nLa pellicola \u00e8 uscita in Corea del Sud il 29 luglio 2009, in Giappone il 23 ottobre 2010 e ad Hong Kong il 13 gennaio 2011.\nA livello internazionale e globale \u00e8 stato distribuito con il titolo \"Take Off\" o \"Jump Broadly\".\nAccoglienza.\nIncassi.\nNel 2009 il film ha incassato l'equivalente di 52.109.102 dollari in Corea del Sud, dove \u00e8 rimasto in programmazione per 16 settimane (di cui 5 passate al primo posto della classifica dei film pi\u00f9 visti).\nSequel.\nIl sequel \"Gukgadaepyo 2\", diretto da Kim Jong-hyun, prevede un cast prevalentemente femminile, con la protagonista Soo Ae, che interpreta il ruolo di una disertrice nordcoreana che diventa una giocatrice della nazionale di hockey., oltre a Kim Seul-gie, Jin Ji-hee e Oh Dal-su. Le riprese del film sono iniziate nell'ottobre 2015."}
{"id": "6118329", "revid": "1522738", "url": "https://it.wikipedia.org/wiki?curid=6118329", "title": "Creme Puff", "text": "Creme Puff (Austin, 3 agosto 1967 \u2013 Austin, 6 agosto 2005) \u00e8 stata una gatta americana che \u00e8 vissuta 38 anni e 3 giorni. Attualmente detiene ancora il primato di gatto pi\u00f9 longevo mai vissuto, stando alla registrazione del 2010 del \"Guinness World Records\".\nCreme Puff ha vissuto con il suo padrone, Jake Perry, ad Austin, in Texas. Lo stesso Perry possedeva inoltre un altro gatto, Granpa, che sostiene sia nato a Parigi nel 1964 e morto nel 1998, all'et\u00e0 di 34 anni e 2 mesi. Granpa fu nominato postumo Gatto dell'Anno nel 1999 dalla rivista statunitense \"Cats &amp; Kittens\", e anch'esso registrato nel \"Guinness World Records\". I co-autori di un libro sui gatti domestici hanno supposto che la presunta longevit\u00e0 dei gatti di Perry potesse essere attribuita all'insolita dieta che lo stesso facesse seguire ai suoi animali domestici, composta di uova e bacon, asparagi, broccoli e caff\u00e8 con panna montata, concludendo che Perry \"stesse facendo la cosa giusta\"."}
{"id": "6118330", "revid": "293377", "url": "https://it.wikipedia.org/wiki?curid=6118330", "title": "Deren Ibrahim", "text": "Carriera.\nClub.\nHa sempre giocato nel campionato inglese (dalla quinta all'ottava serie) tranne una parentesi in patria con il St. Andrews in seconda serie.\nNazionale.\nHa esordito con la nazionale di Gibilterra il 10 ottobre 2016 nella partita persa per 6-0 contro il Belgio e valevole per le qualificazioni ai Mondiali 2018."}
{"id": "6118331", "revid": "1699816", "url": "https://it.wikipedia.org/wiki?curid=6118331", "title": "Winnie Harlow", "text": "Biografia.\nWinnie Harlow \u00e8 nata nel 1994 a Toronto in Ontario, da Lisa Brown e Windsor Young, di origini giamaicane, e ha due sorelle. All'et\u00e0 di quattro anni le \u00e8 stata diagnosticata la vitiligine, una condizione cronica caratterizzata da una depigmentazione di porzioni di pelle. Harlow \u00e8 stata vittima di bullismo da parte di altri bambini. Le molestie verbali l'hanno costretta a cambiare scuola diverse volte e successivamente ad abbandonare la scuola superiore, fino ad arrivare all'idea del suicidio.\nWinnie Harlow \u00e8 stata scoperta da Tyra Banks su Instagram e in seguito \u00e8 diventata una delle quattordici finaliste della ventunesima edizione del America's Next Top Model nel 2014. \u00c8 stata eliminata nella seconda settimana delle finali e ha partecipato ad un concorso separato chiamato \u00ab\"the comeback series\"\u00bb dove ha continuato a partecipare ai servizi fotografici dell'edizione insieme agli altri concorrenti eliminati nel tentativo di tornare in competizione. Dopo aver completato la serie di rimonta, si \u00e8 scoperto che aveva ricevuto il punteggio medio pi\u00f9 alto del pubblico, ed \u00e8 stata riammessa alla gara. \u00c8 stata ancora una volta eliminata nella tredicesima puntata, aggiudicandosi il sesto posto. \u00abDopo che Tyra mi ha offerto questa opportunit\u00e0, \u00e8 stata la mia ora\u00bb, ha detto Harlow.\nDopo la sua eliminazione dal \"America's Next Top Model\", Winnie Harlow ha posato come modella per il marchio di abbigliamento spagnolo Desigual divenendo la ragazza immagine del loro marchio. Nel settembre 2014 ha sfilato e chiuso per il marchio di abbigliamento Ashish per la loro collezione primavera-estate del 2015 alla Settimana della moda di Londra. Ha posato per riviste di moda come \"I-D\" e \"Dazed\", e per il sito web di moda Showstudio.com. Nel 2015 Winnie Harlow ha lavorato come modella per il marchio di abbigliamento italiano Diesel, per la collezione primavera-estate del 2015, ed \u00e8 stata fotografata dal fotografo di moda britannico Nick Knight.\nHa lavorato per le edizioni spagnole e italiane della rivista \"Glamour\" ed \u00e8 apparsa nell'edizione dell'agosto/settembre 2015 della rivista \"Complex\". Inoltre \u00e8 apparsa nel numero di agosto 2015 della rivista \"Cosmopolitan\". \u00c8 apparsa anche sul sito di \"Vogue Italia\" in un'intervista e un servizio fotografico di accompagnamento. Nel mese di agosto 2015, Harlow ha posato per la copertina del numero di settembre della rivista \"Ebony\", dove \u00e8 apparsa al fianco dell'ex concorrente del \"America Next Top Model\" Fatima Siad. Nel 2016, Harlow \u00e8 apparsa in uno spot della bevanda Sprite, e anche in una campagna per Swarovski. Mentre Drake cita il suo nome nella canzone \"Signs\".\nIl 10 giugno 2018 nel corso del GP del Canada di Formula 1 sventola la bandiera a scacchi, seguendo un'istruzione errata, con un giro di anticipo, equivoco che avrebbe potuto comportare gravi conseguenze per la classifica. Nel 2018 ha sfilato durante il \"Victoria's Secret Fashion Show\"."}
{"id": "6118333", "revid": "640469", "url": "https://it.wikipedia.org/wiki?curid=6118333", "title": "Jean-Paul Costa", "text": "Biografia.\nNascita e istruzione.\nCosta \u00e8 nato nel 1941 a Tunisi, capitale della Tunisia, e ha studiato al Lyc\u00e9e Carnot, situato nella citt\u00e0. La sua famiglia ha lasciato il Paese africano nel 1957 a seguito dell'indipendenza. Ha studiato al prestigioso Lyc\u00e9e Henri-IV di Parigi, prima di studiare al Sciences Po, dove ha ottenuto un diploma nel 1961, un Master of Laws nel 1962 e un diploma di studi superiori in diritto pubblico nel 1964. Dal 1964 al 1966 ha studiato all'\u00c9cole nationale d'administration.\nCarriera.\nNel giugno 1966, diventa uditore al Consiglio di Stato francese.\nDirettore aggiunto dell'Ufficio intergovernativo per l'informatica, a Roma nel 1974, \u00e8 reintegrato al Consiglio di Stato nel 1977. Diventa poi presidente della commissione delle industrie tecniche del cinema e consigliere dell'Istituto di ricerche in informatica ed automazione.\nDal 1981 al 1984 \u00e8 direttore di ufficio del ministro dell'Istruzione nazionale, Alain Savary. Dal 1985 al 1986, fa parte della delegazione francese sulla negoziazione della costruzione del Tunnel della Manica e dal 1985 al 1989 insegna presso l'Istituto Internazionale di Pubblica Amministrazione. In seguito diventa professore all'Universit\u00e0 di Orl\u00e9ans (1989-1998) e alla Sorbona (1992-1998).\nCorte europea dei diritti dell'uomo.\nCosta diventa giudice della Corte europea dei diritti dell'uomo in rappresentanza della Francia. Il 1\u00ba maggio 2000 diventa presidente di sezione e il 1\u00ba novembre 2001 \u00e8 vicepresidente. Il 19 gennaio 2007 succede allo svizzero Luzius Wildhaber come presidente della Corte. Ha mantenuto questo incarico fino al 3 novembre 2011."}
{"id": "6118336", "revid": "84184", "url": "https://it.wikipedia.org/wiki?curid=6118336", "title": "Scultura panciuta", "text": "Le sculture panciute (spagnolo \"esculturas barrigonas\", inglese \"potbelly sculptures\") sono sculture a tutto tondo di figure umane obese scolpite in massi. Sono un elemento distintivo della tradizione scultorea dell'area maya meridionale della Mesoamerica. Il fine preciso delle sculture panciute \u00e8 ignoto, sebbene paia che esse siano state l'oggetto della venerazione e del rituale pubblico diretto dall'\u00e9lite dominante. Bench\u00e9 questa tradizione scultorea si trovi all'interno dell'area maya meridionale, si \u00e8 riconosciuto che le sculture stesse sono non maya.\nDescrizione.\nI monumenti panciuti sono sculture a tutto tondo, generalmente rozze, di figure umane estremamente grasse; esse sono solitamente sedute a gambe incrociate e hanno enormi stomaci rigonfi serrati tra le braccia e le gambe della figure. Le teste sono rotonde e normalmente hanno gli occhi chiusi e possiedono palpebre gonfie e labbra sporgenti. I monumenti sono generalmente di genere indeterminato e di solito sono scoplite nel basalto porfirico, un tipo di roccia con una combinazione di grandi e piccoli grani di minerale che \u00e8 comune lungo le colline pedemontane dell'America Centrale. Vi sono esempi occasionali di figure panciute lavorate da altri materiali, come la ceramica o altri tipi di roccia.\nCi sono variazioni sul tema panciuto che includono sculture panciute complete, panciuti senza testa, alcune delle quali potrebbero essere volutamente senza testa, e sculture panciute che consistono solo di una testa senza corpo e che sono riconosciute come appartenenti allo stile anche se non hanno un corpo panciuto. Alcune sculture panciute indossano colletti o indumenti, mentre altre sono apparentemente nude. Ci sono esempi con ombelichi molto sporgenti mentre altre sculture non pongono affatto un'enfasi sull'ombelico. Alcuni esempi di scultura panciuta hanno ornamenti sul petto e alcune sculture sono sedute su piedistalli. Ci sono esempi di sculture panciute corrispondenti al tipo generale che non sono cos\u00ec cos\u00ec grasse com'\u00e8 la regola.\nLe sculture panciute variano enormemente per dimensioni e peso, dagli esami pi\u00f9 piccoli che possono pesare appena pochi grammi e misurare 4 centimetri, ai monumenti che pesano 12 tonnellate e misurano 2 metri.\nDatazione.\nLa datazione delle sculture panciute \u00e8 stata problematica essendo poche delle prime sculture conosciute state trovate nel loro contesto originale. I ricercatori degli anni 1950 sostenevano che lo stile fosse olmeco derivato o forse preolmeco. Si ritiene che la cultura olmeca sia durata dal 1500 a.C. fino al 400 a.C. sulla base della datazione con il metodo del carbonio-14. Le indagini a Santa Leticia erano focalizzate sulla risposta al problema di datazione e datarono con sicurezza i Monumenti 1 e 3 di Santa Leticia tra il 500 a.C. e il 100 d.C. usando una combinazione di datazione con il carbonio-14 e di prove ceramiche.\nLa datazione dei monumenti al Tardo preclassico indica che lo stile panciuto possa essere un tardo derivato delle prime teste colossali olmeche, sebbene non risponda alla questione dell'etnia degli scultori. I monumenti panciuti furono talvolta riutilizzati dai popoli successivi della regione, come a Sin Cabezas, Cop\u00e1n e Teop\u00e1n. Un argomento contro la teoria che la scultura panciuta sia una forma d'arte influenzata dagli Olmechi \u00e8 che la direzione della diffusione dello stile sembra essere stata da sud a nord, mentre l'area nucleare olmeca si trova a nord, sulla costa del Golfo del Messico, il che indicherebbe una diffusione attesa da nord a sud se gli Olmechi fossero davvero l'origine dello stile.\nInterpretazione.\nLe sculture panciute sono state interpretate in una varie maniere. I ricercatori hanno teorizzato che le sculture panciute rappresentino antenati morti. In alternativa, sono state associate con bambini o con il mal compreso Dio Grasso della mitologia mesoamericana. I monumenti panciuti sono stati associati anche a un gruppo di entit\u00e0 soprannaturali associate al focolare domestico. Un'ulteriore interpretazione, basata sulla scultura trovata a Teop\u00e1n nel Salvador occidentale, interpreta le figure panciute come donne al termine della gravidanza, probabilmente nell'atto stesso di partorire.\nUna teoria \u00e8 che le sculture rappresentino individui deceduti con corpi gonfi, occhi chiusi pance distese e facce dilatate. La posizione delle membra su alcuni monumenti, pur seguendo i contorni naturali del masso, danno un'impressione della posizione dei cadaveri trovati nei fasci delle successive sepolture maya. \u00c8 possibile che il Monumento 2 di Pasaco e la scultura panciuta di San Juan Sacatep\u00e9quez raffigurino il posizionamento di un grano di giada nella bocca della scultura. Sebbene si sia suggerito che i monumenti stessi siano cippi funerari, sono state trovate solo tre sculture direttamente associate a resti umani. Una di queste \u00e8 una scultura panciuta di ceramica proveniente da Colha in Belize, gli altri sono di Chalchuapa e Kaminaljuyu. Tuttavia, poich\u00e9 la maggior parte dei monumenti panciuti non furono trovati nelle loro originarie collocazioni \u00e8 impossibile sapere se servivano in origine come cippi funerari.\nUn'interpretazione alternativa dei monumenti panciuti \u00e8 che fossero rappresentazioni della sovranit\u00e0. Questo \u00e8 suggerito dalla posizione del corpo rappresentata nelle sculture, dal tipo di ornamento talvolta dipinto su di esse, dai piedistalli sui quali talvolta poggiano e dai siti cerimoniali dove si trovano nonch\u00e9 dalle loro collocazioni all'interno di tali siti. La posizione del corpo panciuto \u00e8 simbolica della sovranit\u00e0; le figure sono sedute a gambe incrociate e con le braccia che avvolgono il corpo o tengono un oggetto. Si sa che venticinque monumenti panciuti mostrano un colletto come collana, che suggerisce di nuovo la sovranit\u00e0. Le basi dei piedistalli si conoscono dalle sculture panciute di Sin Cabezas, Antigua Guatemala, Kaminaljuyu, Santa Cruz del Quich\u00e9, Takalik Abaj, Tikal, Ujuxte, El Balsamo, Los Cerritos e La Nueva in Guatemala, Chalchuapa in El Salvador, e Cop\u00e1n in Honduras. Questo rappresenta il 42% dei siti con sculture panciute. Se i piedistalli sono equivalenti ai troni allora \u00e8 rilevante anche il Monumento 58 di Bilbao, che fu trovato associato a un altare o trono di pietra su quattro gambe e in origine pu\u00f2 essere stato posizionato in cima ad esso.\nLa diversit\u00e0 dei monumenti che ricadono nella tradizione scultorea panciuta e l'individualit\u00e0 dei monumenti sostengono la tesi che essi rappresentino singoli sovrani. I monumenti potrebbero essere stati visti dagli antichi popoli della regione come una raffigurazione sia della sovranit\u00e0 sia dei loro antenati.\nDistribuzione.\nLe sculture panciute sono distribuite lungo il versante pacifica della Mesoamerica meridionale dal Chiapas in Messico, attraverso il Guatemala fino a El Salvador, nonch\u00e9 negli altipiani guatemaltechi. Alcuni esempi sono stati trovati ancora pi\u00f9 lontano nei bassopiani maya del Guatemala e dell'Honduras. Una figura panciuta di ceramica fu trovata fino a Colha nel Belize settentrionale ed \u00e8 stata datata all'880\u2013600 a.C. ca., nel Medio preclassico.\nIl nucleo dell'area di distribuzione ricade all'interno di una zona pedemontana umida con la terra che consiste di suolo vulcanico e breccia portati gi\u00f9 dalle montagne, con massi basaltici di varie dimensioni presenti naturalmente che fornivano una pratica materia prima per la scultura. Le sculture panciute si trovano in importanti centri cerimoniali.\nGuatemala.\nSono stati trovati esempi in molti siti sulla costa pacifica del Guatemala, compresi Takalik Abaj, Monte Alto, Bilbao ed El Ba\u00fal. Gli esempi pi\u00f9 antichi di monumenti panciuti sono stati datati al Medio preclassico, mentre la maggioranza data al Tardo preclassico.\nEsempi ben preservati di sculture panciute del Tardo preclassico sono state trovate a Bilbao, sulla pianura costiera, e a Kaminaljuyu negli altipiani guatemaltechi. Un piccolo monumento panciuto \u00e8 stato trovato nella grande citt\u00e0 maya di Tikal nei bassipiani di Pet\u00e9n in Guatemala.\nCi sono alcune variazioni nelle comuni caratteristiche, quelle a Kaminaljuyu hanno corpi grassi con colli corti, tozzi e teste grandi, che a volte indossano un ampio colletto. Le facce sono raffigurate con linee incise e sono pesanti e grossolane. Le gambe si incurvano intorno al corpo parellelamente al terreno e le braccia sono strette addosso al torso con i gomiti piegati. Kaminaljuyu ha la pi\u00f9 grande concentrazione di sculture panciute di qualsiasi sito, con parecchie di loro che si trovano concentrate nella piazza del monumento di Palangana.\nGrandi monumenti panciuti sono stati trovati a Giralda, un sito a 6\u00a0km dalla costa pacifica.\nLe sculture panciute di Sin Cabezas sono stilisticamente legate alla scultura olmeca, ma furono riutilizzate da popoli posteriori, essendo state trovate in un riempimento risalente al Periodo tardo classico. I monumenti di Sin Cabezas erano senza teste quando furono trovati e nessun frammento delle teste mancanti era evidente, suggerendo che fossero stati danneggiati quando furono rieretti dai successivi occupanti del sito.\nA Takalik Abaj im monumenti in stile panciuto risalgono tutti al Tardo preclassico. Stilisticamente, i monumenti sono molto simili a quelli di Kaminaljuyu e Monte Alto. Sette monumenti sono sculture panciute (Monumenti 2, 3, 19, 40, 69, 94 e 117), sei di questi rappresentano figure complete. Tre monumenti sono piccole sculture panciute (Monumenti 100, 107 e 109) e una scultura \u00e8 una testa colossale in stile panciuto (Monumento 99).\nUna scultura panciuta fu trovata a Chocol\u00e1, Guatemala.\nHonduras.\nA Cop\u00e1n in Honduras, un altro importante sito maya, gli archeologi trovarono una scultura panciuta in cima alla Piattaforma Nordoccidentale, ad ovest della Grande Piazza. Un'altra fu trovata in un nascondiglio sotto la Stele 4. Ulteriori monumenti panciuti sono stati trovati in nascondigli le stele del Tardo classico nella stessa Grande Poazza e per tutta la valle di Cop\u00e1n.\nEl Salvador.\nUn piccolo esempio portato alla luce da sotto i livelli del Tardo preclassico della Struttura E3-1 a Chalchuapa (nel settore El Trapiche) in El Salvador pu\u00f2 risalire al Medio preclassico. Tre monumenti panciuti furono trovati appoggiati su una grande terrazza a Santa Leticia in El Salvador, un sito vicino a Chalchuapa che consiste di cari tumuli e piattaforme. Questi monumenti erano grandi e particolarmente obesi. I Monumenti 1 e 3 di Santa Lucia furono importanti per confermare la datazione dello stile di scultura panciuto. Le sculture panciute di El Salvador si conformano allo stile della scultura dei massi di Monte Alto.\nMonumento 1 di Santa Leticia \u00e8 una scultura panciuta quasi sferica e il pi\u00f9 piccolo dei tre monumenti panciuti del sito, misurando 1,6 metri di altezza. Il Monumento 2 \u00e8 una massiccia scultura panciuta alta 2 metri che \u00e8 stata spaccata in due nel mezzo. Il Monumento 3 \u00e8 una figura panciuta finemente scolpita con affinit\u00e0 stilistiche con alcune delle sculture trovate a Monte Alto in Guatemala; misura 1,8 metri in altezza. Tutte e tre le sculture misuravano da 1,5 a 2 metri in altezza e diametro. I monumenti erano disposti in una linea nord-sud su una terrazza larga 70 metri che sporgeva da una collina, Cerrito de Apaneca.\nLa scultura panciuta di Teop\u00e1n rappresenta chiaramente una figura femminile ed \u00e8 stata interpretata come la scultura di una dea della terra del Tardo preclassico. Teop\u00e1n stessa \u00e8 un piccolo sito collocato su un'isola nel Lago di Coatepeque nel Salvador occidentale. Il sito \u00e8 stato identificato come quello di un insediamento del Tardo preclassico maya. Sebbene la scultura di Teop\u00e1n abbia i tipici tratti dello stile di Monte Alto, come gli occhi gonfi chiusi, l'assenza del collo, le braccia avvolte intorno, un ombelico chiaramente marcato e incavi che formano porzioni del naso e della bocca, essa include anche alcune caratteristiche insolite come seni chiaramente definiti, fianchi ampi, natiche e una concavit\u00e0 di 10 centimetri sotto le gambe. Le palpebre chiuse furono in seguito riscolpite con l'aggiunta di due concavit\u00e0 ovali irregolari al fine di rappresentare gli occhi aperti, probabilmente nel Periodo postclassico. \u00c8 probabile che la scultura panciuta di Teop\u00e1n sia l'idolo menzionato dall'ufficiale coloniale spagnolo Diego Garc\u00eda de Palacio in una lettera scritta nel 1576, nella quale afferma che i nativi pipil sull'isola veneravano \"un grande idolo di pietra a forma di donna\"."}
{"id": "6118339", "revid": "131145", "url": "https://it.wikipedia.org/wiki?curid=6118339", "title": "Nando Altimani", "text": ""}
{"id": "6118365", "revid": "300067", "url": "https://it.wikipedia.org/wiki?curid=6118365", "title": "Diego Pinheiro", "text": ""}
{"id": "6118369", "revid": "124123", "url": "https://it.wikipedia.org/wiki?curid=6118369", "title": "Kevin Ashton", "text": "Biografia.\nKevin Ashton ha co-fondato l'Auto-ID Center al Massachusetts Institute of Technology (MIT), in cui \u00e8 stato creato il sistema standard per l'RFID e altri sensori. \u00c8 comunemente conosciuto per aver coniato il termine \"Internet of Things\" (Internet delle cose), il quale descrive un sistema in cui il mondo fisico \u00e8 connesso ad internet attraverso dei sensori.\nHa lavorato come assistente brand manager presso Procter &amp; Gamble(P&amp;G) nel 1997. L\u00ec ha iniziato a svolgere degli studi sull'uso della tecnologia RFID, allo scopo di migliorare la gestione della catena di forniture.\nI suoi studi lo hanno condotto al MIT, dove ha avviato il consorzio Auto-ID Center al fine di proseguire i suoi studi sugli RFID. Il consorzio \u00e8 nato, nel 1999, come progetto di ricerca finanziato dall'industria e il suo obiettivo era quello di creare uno standard globale per l'uso della tecnologia RFID.\nQuando il sistema fu sviluppato, il MIT lo ha rilasciato con licenza libera. Il laboratorio di ricerca fu rinominato Auto-ID lab e attualmente continua la sua ricerca nell'ambito degli RFID."}
{"id": "6118374", "revid": "729019", "url": "https://it.wikipedia.org/wiki?curid=6118374", "title": "Ornithocheiridae", "text": "Ornithocheiridae \u00e8 un gruppo di pterosauri all'interno del sottordine Pterodactyloidea. Insieme ai Lonchodectidae e agli strettamente imparentati Targaryendraconia, gli ornitocheiridi furono tra gli ultimi pterosauri dentati vissuti durante il Mesozoico. I membri che appartengono a questo gruppo vissero nel Cretaceo inferiore-superiore, circa 140-96 milioni di anni fa (Valanginiano-Cenomaniano). Questi animali erano alcuni degli anhangueria pi\u00f9 avanzati.\nGli ornitocheiridi furono tra gli pterosauri di maggior successo durante il loro regno, e furono anche i pi\u00f9 grandi tra gli pterosauri, prima della comparsa degli azhdarchidi, come \"Quetzalcoatlus\". Gli ornithocheiridi erano eccellenti pescatori, che usavano varie tecniche di volo per catturare le loro prede, e si crede che fossero grandi planatori, in grado di percorrere grandi distanze senza sbattere costantemente le ali. La successiva comparsa degli pteranodontidi crestati indusse i paleontologi a pensare che gli ornitocheiridi fossero i loro potenziali antenati. Ci\u00f2 \u00e8 dovuto al loro aspetto molto simile, per la struttura delle ali, e soprattutto la loro dieta, che consisteva principalmente in pesce.\nClassificazione.\nDi seguito \u00e8 riportato un cladogramma che mostra la collocazione filogenetica della famiglia degli ornithocheiridi entro Pteranodontia pubblicato nel 2013 da Andres e Myers."}
{"id": "6118377", "revid": "120362387", "url": "https://it.wikipedia.org/wiki?curid=6118377", "title": "Schiopparello Jet", "text": "Il catamarano Schiopparello Jet \u00e8 un mezzo di trasporto veloce di soli passeggeri costruito nel cantiere navale \"Pequot River Shipworks\" di New London nel 1999.\nDispone di 2 propulsori MTU/DDC 4000 serie 4. Dal 1999 al 2008 ha operato per la compagnia Bahamas Ferries col nome di \"Bo Hengy.\" Nel 2008 la societ\u00e0 inglese Red Funnel ha avviato la trattativa per portare il catamarano nelle acque di Southampton tanto che il catamarano ha raggiunto questo porto l'11 giugno 2009. Il 21 giugno \u00e8 stato ribattezzato ufficialmente Red Jet 5 e una settimana dopo ha preso ufficialmente servizio tra Southampton e Cowes.\nNel 2016 Toremar ha completato l'acquisto fra la fine di agosto e l'inizio di settembre e lo ha immediatamente sottoposto a lavori di restyling presso il cantiere \"Seven Stars Marina and Shipyard\" di Pisa. A fine settembre ha effettuato le prove in mare presso Livorno toccando i 37 nodi di velocit\u00e0 massima e successivamente \u00e8 stato trasferito a Portoferraio dove il 5 ottobre \u00e8 stato presentato all'utenza locale. Nei giorni successivi ha preso ufficialmente servizio al posto dell'Acapulco Jet sull'unica linea veloce operata da Toremar: Portoferraio - Cavo - Piombino.\nImpiega circa 18 minuti da Piombino a Cavo. "}
{"id": "6118378", "revid": "599013", "url": "https://it.wikipedia.org/wiki?curid=6118378", "title": "Giorgio Croci", "text": "Nel 1920 prese parte ai Giochi olimpici di Anversa, ma non super\u00f2 le fasi di qualificazione dei 100 metri piani, mentre nella staffetta 4\u00d7100 metri la sua squadra, composta da lui con Vittorio Zucca, Giovanni Orlandi e Mario Riccoboni, fu squalificata sempre durante le qualificazioni.\nNel 1921 fu campione italiano assoluto dei 100 metri piani con il tempo di 11\"1/5."}
{"id": "6118388", "revid": "339392", "url": "https://it.wikipedia.org/wiki?curid=6118388", "title": "Bianconeri, Juventus Story", "text": ""}
{"id": "6118389", "revid": "212348", "url": "https://it.wikipedia.org/wiki?curid=6118389", "title": "David D. Phelps", "text": "Biografia.\nNato ad Eldorado, dopo gli studi Phelps lavor\u00f2 come insegnante e amministratore scolastico, per poi entrare in politica con il Partito Democratico.\nNel 1984 venne eletto all'interno della legislatura statale dell'Illinois, dove rest\u00f2 per quattordici anni. Nel 1998 si candid\u00f2 alla Camera dei Rappresentanti per il seggio lasciato dal compagno di partito Glenn Poshard e riusc\u00ec a farsi eleggere, per poi essere riconfermato nel 2000. Nel 2002 la mappa congressuale dello stato dell'Illinois venne ridisegnata e il distretto di Phelps mut\u00f2 composizione demografica; il deputato democratico si ripresent\u00f2 nuovamente alle elezioni ma in una circoscrizione che comprendeva gran parte del territorio fino ad allora rappresentato dal repubblicano John Shimkus, contro il quale Phelps concorse per la rielezione. Alla fine Shimkus prevalse e Phelps lasci\u00f2 il Congresso dopo soli due mandati."}
{"id": "6118391", "revid": "121547820", "url": "https://it.wikipedia.org/wiki?curid=6118391", "title": "Mark Ravenhill", "text": "Autore di drammi come \"Shopping and Fucking\" (1996), \"Some Explicit Polaroids\" (1999) e \"Mother Clap's Molly House\" (2000), Ravenhill ha debuttato in teatro come attore con il monologo \"Product\", all'edizione 2005 del Festival Fringe di Edimburgo. Attualmente scrive per la sezione artistica del quotidiano The Guardian ed \u00e8 direttore associato della Little Opera House di Londra, presso il King's Head Theatre.\nBiografia.\nMark, primogenito di Ted e Angela Ravenhill \u00e8 nato nel West Sussex, in Inghilterra, ed ha coltivato un precoce interesse nel teatro, mettendo in scena spettacoli insieme al fratello minore, all'et\u00e0 di otto anni. Ha studiato Inglese e Drammaturgia all'Universit\u00e0 di Bristol nel triennio 1984 - 1987. Si \u00e8 in seguito dedicato alla regia da freelance, ha condotto laboratori teatrali e corsi di drammaturgia.\nNel 1997, Mark Ravenhill \u00e8 divenuto \"literary director \"della compagnia Paines Plough, il cui lavoro \u00e8 incentrato sulla drammaturgia contemporanea. Nel 2003, durante la direzione di Nicholas Hytner, Ravenhill ha lavorato al National Theatre.\nMark Ravenhill \u00e8 oggi un autore molto rappresentato: i drammi brevi \"Totally Over You e Citizenship\", scritti sotto l'egida del National Theatre per un pubblico giovane, hanno all'attivo numerose produzioni. Protagonista della drammaturgia britannica negli anni Novanta e Duemila, Mark Ravenhill \u00e8 anche un estimatore della letteratura teatrale del passato: ha speso parole di apprezzamento per quei registi che si dedichino ai classici, ed evidenziato una certa vacuit\u00e0 presente in certa produzione contemporanea. Nel medesimo articolo, Ravenhill ha puntato il dito contro l'abitudine dei registi a rinchiudersi in un \"eterno presente\", rinunciando a conoscere generi e culture teatrali su cui poggia la drammaturgia contemporanea. Ravenhill \u00e8 un appassionato di pantomima, alla quale ha dedicato un documentario, trasmesso dalla radio britannica, e il dramma \"Dick Whittington\", scritto nel 2006 per il Barbican Theatre.\nLa scrittura di Ravenhill si \u00e8 sviluppata e trasformata negli anni Duemila. Laddove i testi del decennio precedente (tra cui \"Shopping and Fucking\", \"Handbag\", e \"Some\" \"Explicit Polaroids\") erano informati dall'istanza di rappresentare la realt\u00e0 britannica del loro tempo, i successivi si sono concentrati maggiormente sulla sperimentazione formale e su un'attrazione per l'astratto. \"Product\", il suo \"one-man show\" debuttato nel 2005 al Festival Fringe di Edimburgo e riproposto in una tourn\u00e9e internazionale, \u00e8 tanto una satira delle abitudini mentali occidentali post-11 settembre in merito al terrorismo, quanto una sottile riflessione sui limiti del linguaggio, e sui modi di ritrarre la realt\u00e0 contemporanea. Il controverso dramma \"The Cut\", presentato nel 2006 sul palco della Donmar Warehouse con Ian McKellen, \u00e8 una distopia in cui, in un tempo imprecisato e in una nazione senza nome, esiste una misteriosa operazione chirurgica - il \"taglio\", appunto, tanto repellente quanto attraente, dagli straordinari effetti psichici.\nNel 2008 il Royal Court Theatre, il Gate Theatre, il National Theatre, le compagnie Out of Joint e Paines Plough hanno rappresentato i diciassette drammi brevi scritti da Ravenhill per il Festival Fringe di Edimburgo nel 2007, sotto il titolo unico \"Ravenhill for Breakfast\", modificato in seguito in \"Shoot/Get Treasure/Ripeat\", un'opera che esprime chiaramente lo stile pi\u00f9 politicamente indiretto degli ultimi anni.\nIn tempi pi\u00f9 recenti Ravenhill si \u00e8 dedicato alla sceneggiatura di serie televisive: \"Vicious\" (2013), \"Doctor Who\" (2014). Nel 2012 Mark Ravenhill \u00e8 stato Writer in Residence della Royal Shakespeare Company.\nMark Ravenhill ha sempre dedicato una particolare attenzione ai temi del genere e dell'omosessualit\u00e0: \u00e8 del 2009 il reading \"A Life In Three Acts\", in cui Ravenhill ha fatto confluire la trascrizione delle sue conversazioni con Bette Bourne, attore, drag queen ed attivista, messo in scena al Traverse Theatre di Edimburgo, ripresentato l'anno successivo alla St. Ann's Warehouse di Brooklyn, a New York e al Soho Theatre a Londra. Una precedente collaborazione con Bourne, all'Union Theatre di Londra nel 2007, era sfociata nello spettacolo \"Ripper\", per cui Bourne ha recitato nei panni della Regina Vittoria.\nNel 2012 il Coro maschile gay di Londra gli ha commissionato un testo per la celebrazione del suo ventunesimo anniversario, musicato da Connor Mitchell, e intitolato \"Shadow Time\". Il testo esplora l'evoluzione della mentalit\u00e0 nei confronti dell'omosessualit\u00e0, nel ventennio di attivit\u00e0 della formazione corale. La prima rappresentazione ha luogo al Royal Festival Hall, il 6 maggio, all'interno del concerto estivo \"A Band of Brothers\"."}
{"id": "6118415", "revid": "767487", "url": "https://it.wikipedia.org/wiki?curid=6118415", "title": "Jerry Costello", "text": "Biografia.\nNato ad East St. Louis in una famiglia di origini italoamericane, dopo gli studi Costello fu vicesceriffo della contea di St. Clair e investigatore presso l'ufficio del procuratore di stato. Negli anni ottanta fu presidente del consiglio della contea.\nEntrato in politica con il Partito Democratico, nel 1988 prese parte alle elezioni speciali per assegnare il seggio del deputato Melvin Price, deceduto mentre era in carica; Costello riusc\u00ec a vincere e approd\u00f2 cos\u00ec alla Camera dei Rappresentanti.\nNegli anni successivi gli elettori lo riconfermarono per altri dodici mandati, fin quando nel 2012 annunci\u00f2 le sue intenzioni di non concorrere per un'ulteriore rielezione e lasci\u00f2 il Congresso dopo venticinque anni di permanenza."}
{"id": "6118416", "revid": "767487", "url": "https://it.wikipedia.org/wiki?curid=6118416", "title": "Supercoppa delle F\u00e6r \u00d8er 2016", "text": "La 10\u00aa edizione della Supercoppa delle F\u00e6r \u00d8er si \u00e8 svolta il 27 febbraio 2016 al T\u00f3rsv\u00f8llur di T\u00f3rshavn tra il , vincitrice della Formuladeildin 2015, e il , vincitore della coppa nazionale."}
{"id": "6118417", "revid": "588403", "url": "https://it.wikipedia.org/wiki?curid=6118417", "title": "Hakob Tonoyan Super Cup 2016", "text": ""}
{"id": "6118423", "revid": "104458", "url": "https://it.wikipedia.org/wiki?curid=6118423", "title": "Bartholomaeberg", "text": ""}
{"id": "6118425", "revid": "1543377", "url": "https://it.wikipedia.org/wiki?curid=6118425", "title": "Il replicante di Sigmund Freud", "text": "Il replicante di Sigmund Freud (\"The Remaking of Sigmund Freud\") \u00e8 un romanzo di fantascienza dello scrittore statunitense Barry N. Malzberg, edito nel 1985 a partire da una serie di racconti pubblicati dal 1980 al 1984. Nel 1986 il romanzo fu candidato ai premi Locus, Nebula e Philip K. Dick.\nStoria editoriale.\nIl romanzo, pubblicato in volume da Ballantine Books nel 1985, si presenta come una serie di racconti, quattro dei quali pubblicati dall'autore negli anni precedenti l'uscita del romanzo stesso: \"The Trials of Sigmund\" (1980), \"Sigmund in Space\" (1980), \"Emily Dickinson - Saved From Drowning\" (1980) e \"Bedside Manor\" (1984).\n\u00c8 stato edito per la prima volta in italiano nel 2016, tradotto da Flora Staglian\u00f2, nella collana Urania di Mondadori.\nTrama.\nL'autore introduce una realt\u00e0 alternativa nella quale tratteggia brevemente alcuni personaggi storici - Emily Dickinson, Mark Twain, Gustav Mahler e Sigmund Freud, che diverr\u00e0 protagonista nella narrazione - presentandoli con tratti paradossali rispetto alle figure note al lettore. Sigmund Freud, in particolare, \u00e8 gi\u00e0 uno psicologo di fama mondiale quando nel 1905 viene ucciso nel suo ufficio da Robert McCormick, caporedattore ed editore di un quotidiano di Chicago.\nIl racconto prosegue duecento anni nel futuro. Gli uomini stanno esplorando lo spazio ed hanno sviluppato una tecnologia in grado di creare i \u00abricostruiti\u00bb, copie di individui deceduti generate da poco materiale biologico, con memoria pressoch\u00e9 intatta della vita precedente. Questa tecnologia, molto costosa, \u00e8 sfruttata per dotare le navi spaziali e le colonie pi\u00f9 importanti di persone geniali cui rivolgersi in caso di assoluta necessit\u00e0.\n\u00c8 questo il caso che si presenta sul pianeta Venere, dove la prima colonia umana si trova a fronteggiare la pazzia di uno dei suoi membri, il cui comportamento rischia di compromettere la sicurezza della comunit\u00e0 e finanche la colonizzazione del pianeta. Dopo aver assistito impotenti al fallimento di un primo Carl Jung ricostruito, l'equipaggio decide di rivolgersi a Freud, che viene riportato in vita. Nonostante un apparente successo iniziale, anche Freud tuttavia soccombe agli eventi e il suo intervento conduce a un esito catastrofico.\nRiaddormentato, \u00e8 riposto in magazzino dove quello specifico ricostruito permane per altri duecentoventi anni, quando una nuova situazione di emergenza - questa volta sulla \"Whipperly\", una nave interstellare - pone l'equipaggio nella necessit\u00e0 di rianimarlo. Con un approccio molto simile a quello adottato su Venere, Freud ottiene un nuovo insuccesso. Entra per\u00f2 in contatto con gli abitanti del sistema di Vega, cui presta soccorso. I vegani, riconoscenti, gli permettono di chiedere qualunque cosa in cambio; dalla sua richiesta sarebbe derivata la realt\u00e0 nella quale viviamo."}
{"id": "6118426", "revid": "663330", "url": "https://it.wikipedia.org/wiki?curid=6118426", "title": "Paterson Joseph", "text": "Biografia.\nFiglio di genitori emigrati da Santa Lucia, studia dal 1983 al 1985 al LAMDA. L'attore, che prima di dedicarsi alla recitazione era uno chef, vive in Francia con la moglie e ha un figlio.\nDoppiatori italiani.\nNelle versioni in italiano delle opere in cui ha recitato, Paterson Joseph \u00e8 stato doppiato da:"}
{"id": "6118432", "revid": "104458", "url": "https://it.wikipedia.org/wiki?curid=6118432", "title": "Brand im Brandnertal", "text": ""}
{"id": "6118434", "revid": "298229", "url": "https://it.wikipedia.org/wiki?curid=6118434", "title": "Blue Hills", "text": "Le Blue Hills costituiscono il punto pi\u00f9 alto di tutto il territorio britannico d'oltremare di Turks e Caicos nei Caraibi arrivando ad un'altezza di 49\u00a0m s.l.m., in particolare si trovano nella parte nordoccidentale dell'isola di Providenciales.\nInsediamenti.\nIn corrispondenza delle Blue Hills c'\u00e8 il piccolo insediamento omonimo di Blue Hills, il pi\u00f9 antico di quelli presenti sull'isola. La piccola cittadina fu infatti fondata nel XVII secolo quando, in corrispondenza con il fiorire dell'industria del sale sulle isole di Grand Turk e di Salt Cay, alcune persone arrivarono sull'isola per guadagnarsi da vivere con la pesca ed il recupero dei relitti dei frequenti naufragi dovuti alle barriere coralline della zona.\nPer quanto piccolo, l'insediamento \u00e8 la capitale del distretto amministrativo di Providenciales e West Caicos."}
{"id": "6118439", "revid": "104458", "url": "https://it.wikipedia.org/wiki?curid=6118439", "title": "Buers", "text": ""}
{"id": "6118441", "revid": "104458", "url": "https://it.wikipedia.org/wiki?curid=6118441", "title": "Buerserberg", "text": ""}
{"id": "6118444", "revid": "1573940", "url": "https://it.wikipedia.org/wiki?curid=6118444", "title": "Salamandra corsica", "text": "La salamandra corsica (Salamandra corsica ) \u00e8 un anfibio caudato appartenente alla famiglia dei Salamandridi endemico della Corsica. In passato, era considerata come una sottospecie della salamandra pezzata, dall'areale molto pi\u00f9 esteso ma diffusa unicamente sul continente, alla quale somiglia moltissimo nell'aspetto.\nDescrizione.\nLa salamandra corsica \u00e8 un salamandride terrestre grande e robusto, dalla struttura relativamente tozza, con capo tondeggiante e dita corte. Le sue parti superiori nere e gialle, lucide, esibiscono marcature variabili formate da macchie gialle di dimensioni da piccole a medie, con queste ultime che a volte appaiono come \u00abspezzettate\u00bb. Non esibiscono invece mai bande allungate, come quelle visibili in alcune sottospecie della salamandra pezzata. Ha una lunghezza totale di 15-21 cm.\nBiologia.\nLa salamandra corsica \u00e8 molto somigliante alla salamandra pezzata, pur non essendone una parente stretta. Si tratta di un Urodelo terrestre notturno, che pu\u00f2 essere osservato soprattutto dopo precipitazioni. Si nutre di gasteropodi, bruchi, vermi e artropodi come ragni e insetti. In genere questa specie depone larve viventi nei ruscelli, e solo di rado piccoli completamente sviluppati.\nDistribuzione e habitat.\nQuesta specie vive esclusivamente in Corsica ad altitudini di 50-1750 m, con una maggiore concentrazione ad altitudini medie, comprese tra 500 e 1300 m. Vive soprattutto nelle foreste umide di latifoglie miste delle regioni occidentali e centrali, dove si trova spesso sotto le pietre, nelle vicinanze di corsi d'acqua."}
{"id": "6118456", "revid": "119407276", "url": "https://it.wikipedia.org/wiki?curid=6118456", "title": "Honda NSX (2016)", "text": "La seconda generazione della Honda NSX, commercializzata come Acura NSX in Nord America e Cina, \u00e8 una coup\u00e9 sportiva ibrida a 2 posti con motore centrale prodotta dalla Honda negli Stati Uniti dal 2016. Il nome richiama l'originale NSX prodotta in Giappone dal 1990 al 2005.\nProfilo.\nLa NSX \u00e8 stata anticipata nei primi mesi del 2012 da una concept car presentata in anteprima prima con il marchio Acura al salone di New York e poi con il marchio a Ginevra.\nDopo la presentazione ufficiale avvenuta in occasione del salone dell'automobile di Detroit nel 2015, la seconda generazione della Honda NSX viene prodotta dall'anno successivo presso lo stabilimento \"Honda Manufacturing Center\" a Marysville (Ohio) negli Stati Uniti dalla divisione americana della Honda, la Acura.\nIl propulsore \u00e8 montato separatamente dalla Honda nel suo stabilimento motori ad Anna, nell'Ohio. Ogni anno vengono prodotti circa 1500 veicoli.\nIn Nord America, il veicolo \u00e8 commercializzato con il marchio \"Acura\". Il primo veicolo di produzione \u00e8 stato venduto ad un'asta di beneficenza il 29 gennaio 2016, per circa 1,2 milioni di dollari.\nTecnica.\nMotore.\nMeccanicamente, la seconda generazione NSX si allontana significativamente dalla prima generazione in quanto si tratta di un veicolo ibrido: \u00e8 dotata di un motore con distribuzione DOHC da 3,5 litri VTEC con architettura V6 con bancate a 75 gradi twin-turbo che produce 507\u00a0CV di potenza a 6.500-7.500 giri/min e 550\u00a0Nm di coppia tra i 2.000-6.000 giri/mim, abbinato ad un motore elettrico da 48\u00a0CV e 147\u00a0Nm di coppia posto posteriormente tra il propulsore e il cambio a doppia frizione a 9 velocit\u00e0 (DCT); altri due motori elettrici da 37\u00a0CV e 73 Nm ciascuno sono posti sull'asse anteriore creando un sistema per la gestione dell'applicazione della coppia creando l'effetto \"torque vectoring\", del sistema propulsivo ibrido della vettura denominato \"Sport Hybrid SH-AWD\" che d\u00e0 vita a una trazione integrale. La produzione totale della potenza \u00e8 di 581\u00a0CV con una coppia totale di 646\u00a0Nm. La casa dichiara che la NSX accelera da 0 a 60\u00a0mph (96,56\u00a0km/h) in meno di tre secondi e raggiunge una velocit\u00e0 massima di 308\u00a0km/h. Lo sterzo \u00e8 del tipo elettromeccanico a rapporto variabile. Molte componenti fondamentali del motore, tra cui testata e monoblocco, vengono realizzate in Inghilterra dalla Cosworth dopo un accordo firmato nel 2010.\nCarrozzeria.\nLa NSX \u00e8 dotata di 10 radiatori adibiti a raffreddare varie parti meccaniche della vettura: tre refrigerano il motore V6, due i turbocompressori, altri due il cambio automatico, altri due la centralina elettronica di potenza e uno per i motori elettrici anteriori. Inoltre l'aerodinamica \u00e8 molto curata ed essa ha influenzato molto la linea della vettura, che \u00e8 stata disegnata da un team guidato dalla designer Michelle Christensen. Il flusso d\u2019aria che investe le ruote anteriori passa lungo tutta la fiancata della vettura seguendo le scalfature della carrozzeria fino alle prese d'aria presenti sopra i fanali posteriori, da cui poi il getto d'aria si unisce a quello del diffusore posto nella parte sottostante della NSX, per creare cos\u00ec una forza deportante sull'asse posteriore senza ricorrere a spoiler o alette aerodinamiche, generando carico aerodinamico.\nTelaio.\nStrutturalmente, il corpo vettura utilizza un design spaceframe; tutto ci\u00f2 \u00e8 realizzato con molteplici materiali differenti: il telaio \u00e8 costruito in alluminio con rinforzi in acciaio ad altissima resistenza, mentre per il pavimento della scocca viene usata la fibra di carbonio. La carrozzeria \u00e8 invece realizzata con un composto multimateriale.\nAggiornamento 2019.\nNell'agosto 2018 Honda ha annunciato una serie di miglioramenti e aggiornamenti per la vettura. Le modifiche riguardano l'assetto irrigidito attraverso barre stabilizzatrici anteriori e posteriori pi\u00f9 grandi, che aumentano la rigidit\u00e0 dell'avantreno del 26 % e del retroreno del 19 %, oltre a boccole posteriore pi\u00f9 rigide del 21 %. Sono stati montati nuovi pneumatici della Continental appositamente sviluppati per la vettura. Sono stati apportati anche delle ottimizzazioni al software di gestione pe del sistema Sport Hybrid SH-AWD, agli ammortizzatori magnetoreologici attivi e al servosterzo elettrico. Altri cambiamenti consistevano nell'adattamento del propulsore alle normative Euro 6d-temp, con l'adozione di un filtro antiparticolato, e la reattivit\u00e0 del motore con adozione di nuovi iniettori e un turbo rivisto per migliorare la risposta alle alte temperature.\nNel circuito di test della Honda a Suzuka, queste modifiche hanno reso la vettura mediamente 2 secondi al giro pi\u00f9 veloce. Inoltre c'\u00e8 una nuova colorazione della carrozzeria chiamata Thermal Orange Pearl. Nell'abitacolo ci sono cambiamenti di dettaglio, con nuovi sedili sportivi."}
{"id": "6118458", "revid": "481666", "url": "https://it.wikipedia.org/wiki?curid=6118458", "title": "Sing Your Way Home", "text": ""}
{"id": "6118459", "revid": "247222", "url": "https://it.wikipedia.org/wiki?curid=6118459", "title": "This House Is Not For Sale", "text": ""}
{"id": "6118468", "revid": "61051", "url": "https://it.wikipedia.org/wiki?curid=6118468", "title": "Avro CF-100", "text": ""}
{"id": "6118471", "revid": "1305772", "url": "https://it.wikipedia.org/wiki?curid=6118471", "title": "Jaws (videogioco 1989)", "text": "Jaws \u00e8 un videogioco sparatutto tratto dal film \"Lo squalo\", pubblicato nel 1989 per gli home computer Amiga, Amstrad CPC, Atari ST, Commodore 64, MSX e ZX Spectrum dalla Screen 7 (ex Martech).\nLo stesso anno usc\u00ec un altro \"Jaws\" per Apple II, Commodore 64 e DOS, edito dalla Box Office Software, ma non ha alcun legame con questo.\nTrama.\nUna squadra capitanata da Martin Brody, capo della polizia dell'isola turistica di Amity, deve dare la caccia a un enorme squalo bianco che sta mettendo in pericolo i bagnanti. Per inseguirlo Brody utilizza il peschereccio Orca, dal quale pu\u00f2 inviare dei palombari nell'oceano con una batisfera. In una prima fase i palombari devono avventurarsi nelle grotte sottomarine per recuperare le parti dell'attrezzatura necessaria a uccidere lo squalo, dopodich\u00e9 devono cercarlo per affrontarlo nello scontro finale.\nA parte le animazioni delle uscite con il peschereccio, l'azione di gioco ha poco a che vedere con il film.\nModalit\u00e0 di gioco.\nIl giocatore controlla la batisfera che pu\u00f2 muoversi e sparare in tutte le direzioni. L'azione \u00e8 bidimensionale, con visuale di profilo, e si svolge in un labirinto di molte schermate collegate in orizzontale o verticale, dai fondali marini fino alle profondit\u00e0 delle grotte sottomarine. Le grotte hanno pareti piane, formate da piattaforme orizzontali e muri verticali.\nSi incontrano vari tipi di creature marine ostili, alcune anche in grado di sparare, mine e altri pericoli, nonch\u00e9 lo squalo stesso, inizialmente invulnerabile, che passa occasionalmente vicino alla superficie. La batisfera pu\u00f2 sopportare alcuni colpi prima di distruggersi e perdere una vita, e ha una scorta di ossigeno limitata.\nAlcuni nemici uccisi rilasciano bonus, power-up, vite extra, ricariche di ossigeno e armi speciali, ma esistono anche dei malus.\nDopo aver trovato e raccolto tutti i pezzi dell'arma apposita bisogna uccidere lo squalo per completare il gioco. Si ha un solo tentativo con tempo limitato e bisogna colpirlo tre volte, con quattro proiettili speciali a disposizione.\nC'\u00e8 anche un limite complessivo dato dall'indicatore dei bagnanti divorati dallo squalo; se aumentano troppo, le autorit\u00e0 chiudono l'isola. Una semplice componente strategica permette di scegliere quali spiagge tenere aperte o chiuse; pi\u00f9 spiagge aperte aumentano il rischio di perdita di bagnanti, ma pi\u00f9 spiagge chiuse possono scontentare il sindaco fino a farlo arrivare a licenziare Brody. In entrambi i casi se non si trova un giusto equilibrio si perde la partita. La sezione strategica non \u00e8 presente in tutte le piattaforme, ma solo su Amiga, Atari ST e modelli di Spectrum con 128K di memoria."}
{"id": "6118504", "revid": "399", "url": "https://it.wikipedia.org/wiki?curid=6118504", "title": "Teoria dei linguaggi di programmazione", "text": "La teoria dei linguaggi di programmazione \u00e8 un settore della scienza informatica che si occupa della progettazione, dell'implementazione, dell'analisi, della caratterizzazione e della classificazione dei linguaggi di programmazione e dei loro componenti. Pur essendo propriamente una branca dell'informatica, dove \u00e8 piuttosto nota, essa \u00e8 in rapporto d'influenza reciproca con la matematica, l'ingegneria del software e linguistica. La ricerca nel campo \u00e8 attiva e produce risultati pubblicati sia nelle diverse riviste scientifiche ad essa dedicate, sia in altre pubblicazioni pi\u00f9 generali di informatica e ingegneria.\nStoria.\nLa storia della teoria dei linguaggi di programmazione precede, per certi versi, lo sviluppo degli stessi linguaggi. Alcuni ritengono infatti che il lambda calcolo, creato da Alonzo Church e Stephen Cole Kleene negli anni 1930 come \"modello di calcolo\" in senso astratto, e non come un mezzo per \"descrivere algoritmi\" ad un calcolatore, costituisca in realt\u00e0 il primo linguaggio di programmazione della storia. Diversi linguaggi di programmazione funzionali moderni vengono appunto descritti come un \u00absottile rivestimento\u00bb al lambda calcolo o essere spiegati attraverso di esso.\nIl primo linguaggio di programmazione mai inventato \u00e8 il Plankalk\u00fcl, progettato da Konrad Zuse negli anni '40, ma reso pubblico soltanto nel 1972 e implementato per la prima volta addirittura nel 1998. Il primo linguaggio che abbia avuto ampio riconoscimento e successo \u00e8 invece il Fortran, che venne sviluppato tra il 1954 e il 1957 da una squadra di ricercatori dell'IBM guidata da John Backus. Il successo di Fortran port\u00f2 alla formazione di un comitato di scienziati avente l'obiettivo di creare un linguaggio per calcolatori \u00abuniversale\u00bb e che produsse l'ALGOL 58. Presso il MIT invece, John McCarthy svilupp\u00f2 indipendentemente e ispirato dal lambda calcolo il linguaggio Lisp, il primo linguaggio accademico di successo. A partire da tali contributi iniziali, dagli anni '60 in poi i linguaggi di programmazione diventarono un tema di ricerca attivo.\nSi riportano di seguito alcune tappe chiave successive nella storia della teoria dei linguaggi di programmazione.\nSotto-discipline e campi di ricerca correlati.\nNumerosi sono gli ambiti di studio che influenzano profondamente o sono influenzati dalla teoria dei linguaggi di programmazione, molti dei quali con vaste aree di sovrapposizione. Questa disciplina, infatti, si avvale di diverse altre branche della matematica, come la teoria della calcolabilit\u00e0, quella delle categorie e quella degli insiemi.\nSemantica formale.\nLa semantica formale \u00e8 la specifica formale, appunto, del comportamento dei programmi e dei linguaggi stessi. I tre approcci pi\u00f9 comuni per descrivere il significato di un programma sono quello denotazionale, quello operazionale e quello assiomatico.\nTeoria dei tipi.\nLa teoria dei tipi \u00e8 lo studio dei sistemi di tipo, un metodo sintattico e trattabile da un calcolatore per dimostrare l'assenza di certi comportamenti dei programmi tramite la classificazione dei costrutti secondo i valori che essi calcolano. Molti linguaggi di programmazione sono distinguibili dalle caratteristiche dei loro sistemi di tipi.\nAnalisi e trasformazione di programmi.\nL'analisi di programmi consiste nel problema di determinazione, a partire da un esame sintattico, di certe caratteristiche chiave di un programma, come l'assenza di certe classi di errori. La trasformazione di programmi si occupa invece dei processi di manipolazione di un programma da una forma, o linguaggio, ad un'altra.\nAnalisi comparata di linguaggi di programmazione.\nL'analisi comparata dei linguaggi di programmazione mira a classificare questi ultimi secondo diverse tipologie a seconda delle loro caratteristiche. Una nota macro-categorizzazione ad esempio, \u00e8 quella che distingue i linguaggi secondo il paradigma di programmazione.\nMetaprogrammazione e programmazione generica.\nLa Metaprogrammazione \u00e8 la generazione di programmi di ordine superiore la cui esecuzione produce in output dei programmi, eventualmente espressi in un altro linguaggio o in un sottoinsieme di quello di partenza.\nLinguaggi di dominio specifico.\nI linguaggi di dominio specifico sono linguaggi concepiti per risolvere in maniera efficiente certi problemi propri di un ambito di applicazione particolare.\nCostruzione di compilatori.\nLa teoria dei compilatori si occupa della costruzione di compilatori, ovvero traduttori di programmi da un linguaggio sorgente ad uno obiettivo.\nIl processo di compilazione \u00e8 tradizionalmente distinto in\nuna fase di analisi sintattica, cio\u00e8 la scansione e il parsing,\nuna fase di analisi semantica, che determina cosa il programma debba fare,\nuna fase di ottimizzazione, volta a migliorare le prestazioni del programma rispetto a certe metriche (p. es. il tempo di esecuzione o l'occupazione di memoria,\ne una fase finale di generazione del codice, che restituisce in output un programma equivalente a quello ricevuto in input (p.es. nel insieme di istruzioni di una CPU).\nSistemi a tempo d'esecuzione.\nsistemi a tempo d'esecuzione sono sia gli ambienti di esecuzione dei linguaggi di programmazione, sia i loro componenti, come le macchine virtuali, i garbage collector o le interfacce di funzioni esterne.\nRiviste, pubblicazioni e conferenze.\nIl luogo primario dove le ricerche sui linguaggi di programmazione vengono presentate sono conferenze, come: il \"Symposium on Principles of Programming Languages\" (POPL), la \"Conference on Programming Language Design and Implementation\" (PLDI), la \"International Conference on Functional Programming\" (ICFP), la \"International Conference on Object Oriented Programming, Systems, Languages and Applications\" (OOPSLA).\nTra le riviste notevoli, invece, si trovano invece: gli \"ACM Transactions on Programming Languages and Systems\" (TOPLAS), il \"Journal of Functional Programming\" (JFP), il \"Journal of Functional and Logic Programming\", e \"Higher-Order and Symbolic Computation\"."}
{"id": "6118507", "revid": "767487", "url": "https://it.wikipedia.org/wiki?curid=6118507", "title": "Dokhtar", "text": "Dokhtar \u00e8 un film del 2016 diretto da Reza Mirkarimi."}
{"id": "6118508", "revid": "767487", "url": "https://it.wikipedia.org/wiki?curid=6118508", "title": "La donna della mia vita (film 1986)", "text": "La donna della mia vita (\"La femme de ma vie\") \u00e8 un film del 1986 diretto da R\u00e9gis Wargnier."}
{"id": "6118513", "revid": "767487", "url": "https://it.wikipedia.org/wiki?curid=6118513", "title": "Il signore del castello", "text": "Il signore del castello (\"Je suis le seigneur du ch\u00e2teau\") \u00e8 un film del 1989 diretto da R\u00e9gis Wargnier."}
{"id": "6118514", "revid": "767487", "url": "https://it.wikipedia.org/wiki?curid=6118514", "title": "Una donna francese", "text": "Una donna francese (\"Une femme fran\u00e7aise\") \u00e8 un film del 1995 diretto da R\u00e9gis Wargnier."}
{"id": "6118515", "revid": "767487", "url": "https://it.wikipedia.org/wiki?curid=6118515", "title": "Man to Man (film 2005)", "text": "Man to Man \u00e8 un film del 2005 diretto da R\u00e9gis Wargnier."}
{"id": "6118516", "revid": "767487", "url": "https://it.wikipedia.org/wiki?curid=6118516", "title": "Pars vite et reviens tard", "text": "Pars vite et reviens tard \u00e8 un film del 2007 diretto da R\u00e9gis Wargnier."}
{"id": "6118517", "revid": "767487", "url": "https://it.wikipedia.org/wiki?curid=6118517", "title": "La Ligne droite", "text": "La Ligne droite \u00e8 un film del 2011 diretto da R\u00e9gis Wargnier."}
{"id": "6118518", "revid": "767487", "url": "https://it.wikipedia.org/wiki?curid=6118518", "title": "Tempo di confessioni", "text": "Tempo di confessioni (\"Le temps des aveux\") \u00e8 un film del 2014 diretto da R\u00e9gis Wargnier."}
{"id": "6118530", "revid": "1233442", "url": "https://it.wikipedia.org/wiki?curid=6118530", "title": "Vianini Industria", "text": ""}
{"id": "6118532", "revid": "1573940", "url": "https://it.wikipedia.org/wiki?curid=6118532", "title": "Volha Khudzenka", "text": ""}
{"id": "6118533", "revid": "111319", "url": "https://it.wikipedia.org/wiki?curid=6118533", "title": "Vol'ha Chudzenka", "text": ""}
{"id": "6118534", "revid": "111319", "url": "https://it.wikipedia.org/wiki?curid=6118534", "title": "Vol'ha Chud\u017aenka", "text": ""}
{"id": "6118536", "revid": "744027", "url": "https://it.wikipedia.org/wiki?curid=6118536", "title": "Greater Western Sydney Football Club", "text": ""}
{"id": "6118541", "revid": "110795922", "url": "https://it.wikipedia.org/wiki?curid=6118541", "title": "Pro Belvedere Vercelli 2009-2010", "text": "Questa voce raccoglie le informazioni riguardanti la Pro Belvedere Vercelli nelle competizioni ufficiali della stagione 2009-2010."}
{"id": "6118560", "revid": "1086846", "url": "https://it.wikipedia.org/wiki?curid=6118560", "title": "Valenzana Calcio 2009-2010", "text": "Questa voce raccoglie le informazioni riguardanti la Valenzana Calcio nelle competizioni ufficiali della stagione 2009-2010."}
{"id": "6118562", "revid": "767487", "url": "https://it.wikipedia.org/wiki?curid=6118562", "title": "Kelechi Osunwa", "text": "Carriera.\nClub.\nDopo aver giocato in patria con i Dolphins, Osunwa si \u00e8 trasferito in Sudan per militare nelle file dell'Al-Hilal Omdurman. In seguito, ha giocato per l'Al-Merrikh, con cui ha vinto due campionati (2009 e 2011).\nNel 2014 si \u00e8 trasferito in Thailandia, al BEC Tero Sasana: ha esordito nella massima divisione locale in data 23 febbraio 2014, schierato titolare nel pareggio per 0-0 sul campo del Samut Songkhram.\nDal 2015 \u00e8 tornato in Sudan, per giocare nell'Al-Ahly Shendi.\nNazionale.\nHa disputato una partita per la : il 27 maggio 2007 \u00e8 subentrato ad Obinna Nwaneri nella vittoria per 0-1 sul , in una partita amichevole disputata a Nairobi."}
{"id": "6118566", "revid": "610572", "url": "https://it.wikipedia.org/wiki?curid=6118566", "title": "Societ\u00e0 Sportiva Villacidrese Calcio 2009-2010", "text": "Questa pagina raccoglie le informazioni riguardanti la Societ\u00e0 Sportiva Villacidrese Calcio nelle competizioni ufficiali della stagione 2009-2010."}
{"id": "6118589", "revid": "1318658", "url": "https://it.wikipedia.org/wiki?curid=6118589", "title": "Metal organic frameworks", "text": "I metal organic frameworks (MOFs), termine traducibile con \"reticoli metallorganici\" o \"strutture metallorganiche\", sono materiali cristallini costituiti da ioni o cluster metallici coordinati a leganti organici rigidi in modo da formare strutture mono-, bi- o tridimensionali con porosit\u00e0 molto elevata. Lo spazio vuoto all'interno del materiale pu\u00f2 raggiungere il 90% del volume del materiale, con aree superficiali interne molto elevate, anche oltre i /g. I MOFs possono essere sintetizzati a partire da una gran variet\u00e0 di componenti organici e inorganici, ottenendo strutture diversissime. Per queste caratteristiche i MOFs sono ritenuti composti molto interessanti dato che negli spazi vuoti all'interno della struttura si possono immagazzinare gas come idrogeno, metano e diossido di carbonio. Altri possibili campi di applicazione riguardano la purificazione e la separazione di gas, la catalisi e la sensoristica.\nDa un punto di vista pi\u00f9 formale, un MOF \u00e8 definito dalla IUPAC come un reticolo di coordinazione con leganti organici, contenente spazi vuoti potenziali. A sua volta un reticolo di coordinazione \u00e8 definito come (a) un composto di coordinazione che si estende in una dimensione utilizzando unit\u00e0 di coordinazione che si ripetono, ma con reticolazioni tra due o pi\u00f9 catene, cicli o legami spiro individuali, oppure come (b) un composto di coordinazione che si estende in due o tre dimensioni con unit\u00e0 di coordinazione che si ripetono.\nSintesi.\nIl primo a sintetizzare questi nuovi materiali fu Omar Yaghi all'Universit\u00e0 della California, Los Angeles alla fine degli anni novanta. La metodologia di sintesi dei MOFs si \u00e8 sviluppata a partire dalle conoscenze sulle zeoliti. I MOFs sono stati inizialmente sintetizzati con metodi di tipo idrotermico, dove i cristalli si accrescono lentamente in una soluzione mantenuta ad alta temperatura. In seguito i MOFs sono stati ottenuti anche con altri metodi sintetici, utilizzando ad esempio microonde, ultrasuoni, o metodi elettrochimici. La struttura cos\u00ec ottenuta pu\u00f2 essere ulteriormente modificata anche in seguito (\"modificazioni postsintetiche\").\nLa Tabella 1 esemplifica alcuni leganti organici impiegati nella sintesi dei MOFs. I leganti pi\u00f9 comuni appartengono alla classe dei carbossilati, ma sono stati usati anche azoli e fosfonati."}
{"id": "6118590", "revid": "767487", "url": "https://it.wikipedia.org/wiki?curid=6118590", "title": "Bassano Virtus 55 Soccer Team 2009-2010", "text": "Questa pagina raccoglie le informazioni riguardanti il Bassano Virtus 55 Soccer Team nelle competizioni ufficiali della stagione 2009-2010."}
{"id": "6118602", "revid": "533647", "url": "https://it.wikipedia.org/wiki?curid=6118602", "title": "Pozzo di Chand Baori", "text": ""}
{"id": "6118604", "revid": "115446097", "url": "https://it.wikipedia.org/wiki?curid=6118604", "title": "Associazione Calcio Bellaria Igea Marina 2009-2010", "text": "Questa pagina raccoglie le informazioni riguardanti l'Associazione Calcio Bellaria Igea Marina nelle competizioni ufficiali della stagione 2009-2010."}
{"id": "6118609", "revid": "3115", "url": "https://it.wikipedia.org/wiki?curid=6118609", "title": "Istituto Ramazzini", "text": "L\u2019Istituto Ramazzini \u00e8 un centro per la ricerca indipendente e la prevenzione del cancro e delle malattie di origine ambientale. Con oltre 200 composti studiati per la loro cancerogenicit\u00e0, ha condotto importanti ricerche assieme all'US National Toxicology Program.\nStruttura.\nL'Istituto Ramazzini prende il nome dal fondatore della medicina del lavoro Bernardino Ramazzini, \u00e8 una cooperativa sociale ONLUS fondata nel 1987 da Cesare Maltoni e Luigi Orlandi che attualmente conta circa soci e 32 sezioni soci nel territorio nazionale. Le strutture dell'Istituto Ramazzini comprendono il Centro di Ricerca sul Cancro Cesare Maltoni di Bentivoglio (BO), il Poliambulatorio di Prevenzione Oncologica di Bologna e Centro Clinico di Prevenzione Oncologica di Ozzano dell'Emilia (BO).\nStudi effettuati.\nPlastiche.\nI primi studi di Cesare Maltoni presso il Centro di Ricerca di Bentivoglio, ora a lui intitolato, riguardarono il cloruro di vinile monomero (CVM), un monomero largamente utilizzato tuttora nella produzione della plastica, che si dimostra un potente cancerogeno. Il modello sperimentale utilizzato da Maltoni negli studi sul cloruro di vinile diventa un riferimento per gli studi di cancerogenesi ambientale. Successivamente il centro di ricerca dimostrer\u00e0, utilizzando lo stesso modello sperimentale, la cancerogenicit\u00e0 dello stirene e dell'acrilonitrile, altri due monomeri plastici di larghissimo utilizzo. Recentemente vengono dimostrati gli effetti di alterazioni endocrina, in particolare a carico della ghiandola mammaria, dovuti a bassissime dosi di ftalati.\nCarburanti e idrocarburi.\nNegli anni '80 viene dimostrato dagli studi del Prof. Maltoni che il benzene \u00e8 un cancerogeno multipotente, ovvero capace di indurre tumori in diversi tessuti ed organi. Successivamente viene dimostrata sperimentalmente la cancerogenicit\u00e0 di diversi carburanti per automobili e dei loro componenti: benzina (con piombo), benzina verde (senza piombo), gasolio (diesel), cherosene, toluene e xilene. Negli anni '90, MTBE ed ETBE, due additivi usati nelle benzine, vengono anch'essi dimostrati come cancerogeni sperimentali. Negli stessi anni venogno studiati altri due sostanze di larghissimo consumo, la formaldeide e l'acetaldeide, ed entrambe si dimostrano cancerogene sperimentali.\nAmianto e fibre minerali.\nL'Istituto Ramazzini ha documentato la cancerogenicit\u00e0 di tutte le fibre di amianto ed ha raccolto un'ampia coorte di pazienti che hanno sviluppato diversi tipi di tumori correlati all'esposizione ad amianto, in particolare sui luoghi di lavoro. L'Istituto Ramazzini ha evidenziato inoltre la cancerogenicit\u00e0 dell'erionite e della fluoro-edenite, studiata in collaborazione con l'Istituto Superiore di Sanit\u00e0', che \u00e8 un anfibolo presente in altissime concentrazioni nelle zone di Biancavilla in Sicilia dove era stato riscontrato un eccesso di mesoteliomi polmonari.\nDolcificanti artificiali.\nL'Istituto Ramazzini ha evidenziato la cancerogenicit\u00e0 dell'aspartame nel suo modello sperimentale. Nel 2013 EFSA ha rivalutato il profilo di sicurezza dell'aspartame, determinando che agli attuali livelli espositivi esso non presenti alcun pericolo per la salute."}
{"id": "6118611", "revid": "767487", "url": "https://it.wikipedia.org/wiki?curid=6118611", "title": "Gaza a cielo aperto", "text": "Gaza a cielo aperto \u00e8 un film documentario del 2011 diretto da Maurizio Fantoni Minnella.\nTrama.\nA Gaza City il problema dello smaltimento della spazzatura appare nella sua drammatica evidenza camminando semplicemente per le strade cittadine, visitando le discariche temporanee e quelle principali che ormai straripano. Sovrappopolamento e isolamento della Striscia dal mondo esterno ne sono le cause schiaccianti. Grazie ad un progetto di una ONG italiana, COOPI, esiste un sistema dinamico di raccolta quotidiana dei rifiuti che impiega a livello temporaneo un elevato numero di disoccupati gazawi. Un altro progetto si occupa invece del riciclaggio dei rifiuti, in particolare della plastica, dal cui successivo trattamento nascono gli oggetti d\u2019uso pi\u00f9 svariati. Il film racconta la vita quotidiana dei netturbini coi carretti, che dalle quattro del mattino cominciano la raccolta e il trasporto dei rifiuti nelle discariche di Gaza City fino al tardo pomeriggio, mostrando anche la citt\u00e0 che vive, la sua gente (bambini, studenti, pescatori etc.). La parte finale del film \u00e8 la testimonianza dell\u2019attivit\u00e0 di Vittorio Arrigoni che ci accompagna durante una manifestazione al confine israeliano di Erez.\nInformazioni.\nIl film vede l'ultima apparizione video di Vittorio Arrigoni prima della sua scomparsa.\nIl film \u00e8 il primo capitolo di una \"quadrilogia palestinese\" realizzata dall'autore nel 2011, che comprende, oltre a questa pellicola, \"Tonight on Jenin\" (2011), \"Ad est di Gerusalemme\" (2011) e \"Il lato d\u2019ombra. Storie di Palestinesi d\u2019Israele\" (2011)."}
{"id": "6118612", "revid": "2110845", "url": "https://it.wikipedia.org/wiki?curid=6118612", "title": "Maurizio Mattioli (editore)", "text": "Biografia.\nFiglio di Raffaele e di Lucia Monti, fratello di Letizia, subentr\u00f2 nel 1973, alla morte di Riccardo Ricciardi, alla presidenza della omonima casa editrice. Lo stesso anno subentr\u00f2, alla morte del padre, alla presidenza dell'Istituto italiano per gli studi storici, carica che tenne fino al 1986. Fu anche membro del Consiglio d'amministrazione della Giulio Einaudi Editore, carica che abbandon\u00f2 polemicamente nel 2003 in seguito alla pubblicazione di un libro sul padre."}
{"id": "6118618", "revid": "486946", "url": "https://it.wikipedia.org/wiki?curid=6118618", "title": "Beata Vergine del Monte Carmelo", "text": ""}
{"id": "6118628", "revid": "767487", "url": "https://it.wikipedia.org/wiki?curid=6118628", "title": "John Frost (ingegnere)", "text": ""}
{"id": "6118637", "revid": "110157", "url": "https://it.wikipedia.org/wiki?curid=6118637", "title": "L'occhio di Giuda", "text": "L'occhio di Giuda (titolo originale \"The Judas Window\"), \u00e8 un romanzo poliziesco scritto da John Dickson Carr sotto lo pseudonimo di Carter Dickson. \u00c8 il settimo della serie di romanzi che ha come protagonista Sir Henry Merrivale, alias H.M. - detto \"il Vecchio\".\nTrama.\nQuando Jim Answell si presenta in una nebbiosa sera londinese in casa del futuro suocero per chiedere la mano di sua figlia, \u00e8 comprensibilmente nervoso. Avory Hume, il padre della sua fidanzata Mary, \u00e8 un uomo notoriamente scorbutico. Ma in fin dei conti, Jim sa di essere un buon partito: \u00e8 ricco e di buona famiglia, non c'\u00e8 ragione perch\u00e9 Hume non acconsenta al matrimonio. E infatti Jim viene accolto con sufficiente cordialit\u00e0, anche se non con entusiasmo; il suo ospite lo fa accomodare nel suo studio e gli offre un whisky. Ma, nel bel mezzo di una frase, Hume all'improvviso sbotta: \"Che le succede? \u00c8 impazzito?\" Queste sono le ultime parole che Jim ricorda prima di cadere a terra svenuto, drogato da qualcosa che \u00e8 stato messo nel suo bicchiere. Quando rinviene, si ritrova in una situazione da incubo. Hume giace morto sul pavimento. Una freccia da tiro con l'arco, strappata da un trofeo sulla parete, gli \u00e8 stata conficcata nel petto; la porta e le finestre sono sprangate dall'interno e qualcuno sta bussando alla porta. Jim \u00e8 solo in una stanza chiusa a chiave con un cadavere, non c'\u00e8 traccia del whisky drogato, le sue impronte digitali sono sull'asta della freccia. La conclusione della polizia \u00e8 ovvia; il colpevole \u00e8 lui. Ora si trova in prigione, in attesa del processo, e nessun avvocato crede alle sue proteste di innocenza. Nessuno, cio\u00e8, tranne Sir Henry Merrivale, il Vecchio, che accetta il caso e, sebbene non discuta una causa in tribunale da vent'anni, si impegna a dimostrare l'innocenza di Jim Answell e a smascherare il vero assassino di Avory Hume.\nCritica.\nIn un sondaggio effettuato nel 1981 tra gli iscritti della prestigiosa associazione Mystery Writers of America, che riunisce i migliori scrittori di polizieschi degli Stati Uniti, il romanzo venne votato al quinto posto in una classifica dei migliori enigmi di sempre della camera chiusa, vinta da \"Le tre bare\" dello stesso Carr.\nOpere derivate.\nIl romanzo fu adattato per un episodio della serie televisiva \"Detective\", andato in onda nel Regno Unito nel 1964 e diretto da Edgar Wreford. Il ruolo di Sir Henry Merrivale era interpretato da David Horne.\nIn Italia, nel 1982, la RAI ha mandato in onda uno sceneggiato diretto da Paolo Poeti, dal titolo \"L'occhio di Giuda\", tratto dal romanzo. Il ruolo di Sir Henry Merrivale era interpretato da Adolfo Celi. Del cast facevano parte anche altri attori noti come Daniela Poggi e Gianni Garko."}
{"id": "6118638", "revid": "61051", "url": "https://it.wikipedia.org/wiki?curid=6118638", "title": "John Carver Meadows Frost", "text": ""}
{"id": "6118639", "revid": "120449731", "url": "https://it.wikipedia.org/wiki?curid=6118639", "title": "Ti Lung", "text": "Biografia.\nTi Lung ha studiato Wing Chun dal maestro di arti marziali Jiu Wan. Figlio di un sarto, nel 1968 Ti Lung lesse su un giornale un annuncio posto dello Studio Shaw per un corso di recitazione. Fu assegnato ad un ruolo minore del grande regista Chang Cheh nel film One-Armed Swordsman interpretato da Jimmy Wang Yu. Chang Cheh immediatamente riconosce il suo potenziale e gli ha offre un ruolo nella sua produzione Dead End in coppia con David Chiang, un ruolo che avrebbe lanciato la sua carriera come uno dei volti pi\u00f9 noti del cinema d'arti marziali di Hong Kong. Dopo aver fatto coppia con Chang in vari successi recit\u00f2 accanto a Fu Sheng, Chen Kuan-Tai e anche il team dei Five Venoms (I cinque veleni), e altre stelle dello Studio Shaw.\nCarriera.\nDopo aver lasciato la Shaw Brothers nei primi anni 80, la carriera di Ti Lung ha preso una svolta, fino al 1986, quando John Woo ha scelto Ti Lung nel film A Better Tomorrow in cui fa la parte di un membro della Triade. Il film \u00e8 stato un successo al botteghino e Ti Lung anche se ha cambiato la sua immagine da giovane marziale. Dopo quel ruolo il prossimo aspetto pi\u00f9 riconoscibile di Ti Lung sarebbe stato con Jackie Chan in Drunken Master 2, in cui ha recitato come Wong Kei-Ying, padre del cinese eroe popolare Wong Fei Hung. Ti Lung interpreta il ruolo di Bao Zheng."}
{"id": "6118640", "revid": "767487", "url": "https://it.wikipedia.org/wiki?curid=6118640", "title": "Miniera di Bingham Canyon", "text": "La miniera di Bingham Canyon \u00e8 una miniera a cielo aperto di rame che si trova in Utah, USA, nei Monti Oquirrh.\nLa miniera \u00e8 il pi\u00f9 grande scavo del mondo fatto dall'uomo.\nOpera dal 1906 e ha portato alla creazione di un pozzo di oltre 1,5\u00a0km di profondit\u00e0 e 2,5\u00a0km di larghezza. A sessant'anni dalla creazione il sito \u00e8 stato designato come monumento storico nazionale."}
{"id": "6118642", "revid": "83764370", "url": "https://it.wikipedia.org/wiki?curid=6118642", "title": "Sant'Alessandro I papa", "text": ""}
{"id": "6118648", "revid": "1573940", "url": "https://it.wikipedia.org/wiki?curid=6118648", "title": "Lyciasalamandra helverseni", "text": "La salamandra dell'isola di Karpathos (Lyciasalamandra helverseni ) \u00e8 un anfibio caudato appartenente alla famiglia dei Salamandridi.\nDescrizione.\nSalamandra snella, con occhi grandi e parti superiori di colore marrone scuro lucido, con alcune macchie gialle e sfumature iridescenti viola, ben contrastanti con i fianchi gialli. I maschi si distinguono per un tubercolo alto circa 5 mm sulla base della coda, che svolge un ruolo anche durante l'amplesso. Ha una lunghezza totale di 12-15 cm.\nBiologia.\nIn passato questo agile salamandride terrestre era considerato una sottospecie della salamandra di Licia (\"Lyciasalamandra lushani\") diffusa nel sud-ovest della Turchia. Sappiamo ancora poco delle abitudini di questi animali, attivi in superficie soltanto nei mesi invernali umidi e per i mesi restanti nascosti nelle cavit\u00e0 dei terreni carsici. Si tratta di una specie notturna, che per\u00f2 in rari casi pu\u00f2 essere osservata anche di giorno dopo precipitazioni intense. La salamandra dell'isola di Karpathos si nutre di piccoli insetti, ragni, gasteropodi e vermi. \u00c8 una specie vivipara che dopo l'accoppiamento, in cui il maschio cinge la femmina dal basso afferrandola per le zampe anteriori, depone due piccoli completamente formati in inverno.\nDistribuzione e habitat.\nQuesta specie vive esclusivamente nel Mar Egeo sud-orientale, sulle isole greche di Karpathos, Kasos e Saria, dal livello del mare fino a circa 1000 m di altitudine. Si pu\u00f2 trovare in habitat aperti rocciosi e carsici o in pinete rade, solitamente nascosta in fessure di rocce e mura o sotto pietre."}
{"id": "6118650", "revid": "599013", "url": "https://it.wikipedia.org/wiki?curid=6118650", "title": "Bo\u017eidar Mitrev", "text": ""}
{"id": "6118651", "revid": "767487", "url": "https://it.wikipedia.org/wiki?curid=6118651", "title": "Un'avventura romantica", "text": "Un\u2019avventura romantica \u00e8 un film biografico del 2016, diretto e co-sceneggiato da Davide Cavuti.\nTrama.\nIl film racconta la vita, i rapporti con la famiglia e con i registi Vittorio De Sica, Alessandro Blasetti, Mario Camerini, Mario Monicelli, Steno e le opere del compositore Alessandro Cicognini, con la partecipazione di personaggi importanti che lo hanno conosciuto e che hanno arricchito con la loro testimonianza il lungometraggio. \nAlessandro Cicognini firm\u00f2 le musiche di oltre trecento film, fu il compositore preferito di Vittorio De Sica, scrivendo le musiche di quasi tutte le sue produzioni, tra cui Sciusci\u00e0, e Ladri di biciclette, entrambi vincitori del premio Oscar; collabor\u00f2 con i pi\u00f9 grandi registi della sua epoca tra cui Alessandro Blasetti, Mario Camerini, Luigi Comencini, Vittorio De Sica, Camillo Mastrocinque, Mario Monicelli, Steno.\nAlla fine degli anni sessanta, il suo gesto di buttare nel fiume Aniene tutte le musiche che aveva composto, segn\u00f2 l\u2019allontanamento definitivo dal mondo del cinema.\nProduzione.\nAlla realizzazione del film hanno contribuito il Centro Ricerche e Studi Nazionale Alessandro Cicognini, il Centro Sperimentale di Cinematografia di Roma, la Cineteca Nazionale di Roma, Mediaset, Ripley\u2019s Film, Dear Film, Rai Teche.\nIl lungometraggio \u00e8 stato girato a Francavilla al Mare, Pescara, Nocciano, Spoltore, Subiaco, Roma.\nDistribuzione.\nIl film \u00e8 stato presentato allo Spazio FEdS della 73\u00aa Mostra internazionale d'arte cinematografica di Venezia .Ha partecipato al XX Tertio Millennio Film Fest presso la Casa del Cinema di Roma, il 38\u00b0 Havana Film Festival - Festival Internacional del Nuevo Cine Latinoamericano a L\u2019Avana \u2013 Cuba , il VI Festival del Cinema di Spello e dei Borghi Umbri , la rassegna Giorgio Albertazzi e il Cinema presso la Sala Trevi di Roma. \u00c8 stato inoltre incluso nella selezione ufficiale sezione docufilm dei Nastri d'argento 2018."}
{"id": "6118654", "revid": "1782831", "url": "https://it.wikipedia.org/wiki?curid=6118654", "title": "Rapture (album Dragonlord)", "text": "Rapture \u00e8 l'album d'esordio del gruppo symphonic black metal statunitense Dragonlord, pubblicato nel 2001.\nIl disco \u00e8 stato registrato pressi i \"Driftwood Studios\" di Oakland (USA), mixato presso i \"Dugout Studios\" di Uppsala (Svezia) e masterizzato presso \"the Cutting Room\" di Stoccolma (Svezia)."}
{"id": "6118659", "revid": "287204", "url": "https://it.wikipedia.org/wiki?curid=6118659", "title": "Sant\u2019Agata dei Goti", "text": ""}
{"id": "6118660", "revid": "767487", "url": "https://it.wikipedia.org/wiki?curid=6118660", "title": "Victor Oliveira", "text": ""}
{"id": "6118661", "revid": "124123", "url": "https://it.wikipedia.org/wiki?curid=6118661", "title": "Michiyo Yasuda", "text": "Dal 1985 al 2008 ha lavorato come colorista per lo Studio Ghibli, la casa di produzione cinematografica fondata da Hayao Miyazaki, collaborando a tredici sui film fra cui \"Il mio vicino Totoro\", \"Il castello errante di Howl\" e \"La citt\u00e0 incantata\", vincitore del Premio Oscar per il miglior film d'animazione nel 2003."}
{"id": "6118663", "revid": "1310927", "url": "https://it.wikipedia.org/wiki?curid=6118663", "title": "Josip Ivan\u010di\u0107", "text": ""}
{"id": "6118666", "revid": "1782831", "url": "https://it.wikipedia.org/wiki?curid=6118666", "title": "Black Wings of Destiny", "text": "Black Wings of Destiny \u00e8 il secondo album in studio del gruppo symphonic black metal statunitense Dragonlord, pubblicato nel 2005.\nIl disco \u00e8 stato registrato pressi \"Studio Fredman\" a G\u00f6teborg, in Svezia."}
{"id": "6118709", "revid": "1573940", "url": "https://it.wikipedia.org/wiki?curid=6118709", "title": "Chioglossa lusitanica", "text": "La chioglossa (Chioglossa lusitanica ), unica specie del genere Chioglossa , \u00e8 un anfibio caudato appartenente alla famiglia dei Salamandridi.\nDescrizione.\nLa chioglossa \u00e8 un salamandride molto sottile e allungato, con zampe corte, 10-11 solchi costali, occhi sporgenti e una lunga coda che rappresenta circa 2/3 della lunghezza totale. Le parti superiori sono lisce e lucide, di colore di base da marrone scuro a nero e generalmente percorse da 2 bande longitudinali dorate o color rame, parallele tra loro e convergenti alla base della coda. In rari casi queste bande longitudinali appaiono anche come disgregate, soprattutto nella zona meridionale dell'areale. Le parti inferiori sono invece di colore grigio scuro. Ha una lunghezza totale di 12-16 cm.\nBiologia.\nLa chioglossa \u00e8 una specie terrestre notturna dai movimenti svelti e agili, \u00abda lucertola\u00bb. In caso di pericolo pu\u00f2 sbarazzarsi della propria coda come molte lucertole (autotomia), facendola quindi ricrescere nell'arco di diversi mesi. La coda amputata si agita ancora per qualche minuto, distraendo il predatore. Se catturata, questa salamandra emette talvolta versi simili a squittii. Si nutre di piccoli insetti e ragni, ma anche di vermi e lumache, che cattura grazie alla sua lunga lingua biforcuta ed estensibile. L'accoppiamento avviene presso ruscelli, sulla riva o nell'acqua poco profonda, con il maschio che cinge la femmina dal basso per le zampe anteriori, come la salamandra pezzata. Le 10-35 uova vengono deposte singolarmente o in ammassi poco fitti tra pietre di ruscelli o sulle pareti di grotte umide. Le larve vivono in acqua e sono dotate di branchie molto piccole. La metamorfosi si completa generalmente in tarda estate e in autunno, quando le giovani salamandre si spostano sulla terraferma.\nDistribuzione e habitat.\nLa chioglossa vive nel nord-ovest della penisola iberica: Spagna nord-occidentale (Asturie, Galizia), Portogallo del nord e centrale, ad altitudini da 100 fino a un massimo di 1200 m. Si trova soprattutto in punti umidi e ricchi di vegetazione all'interno di foreste di latifoglie, dove pu\u00f2 formare anche popolazioni molto dense presso torrenti limpidi e rocciosi, sotto pietre o in grotte. Si pu\u00f2 trovare anche in vecchie gallerie e miniere, pi\u00f9 raramente in brughiere aperte.\nTassonomia.\nOltre alla forma nominale \"C. l. lusitanica\", che occupa un areale pi\u00f9 piccolo, nel centro del Portogallo (a sud del Rio Mondego), c'\u00e8 la sottospecie \"C. l. longipes\" che compare in tutto il nord-ovest della penisola iberica: questa \u00e8 caratterizzata da zampe e dita leggermente pi\u00f9 lunghe, come evidenziato anche dal suo nome scientifico."}
{"id": "6118710", "revid": "83765425", "url": "https://it.wikipedia.org/wiki?curid=6118710", "title": "Chioglossa", "text": ""}
{"id": "6118715", "revid": "695564", "url": "https://it.wikipedia.org/wiki?curid=6118715", "title": "24K Magic (disambigua)", "text": ""}
{"id": "6118716", "revid": "1318658", "url": "https://it.wikipedia.org/wiki?curid=6118716", "title": "Shams Tabrizi", "text": " Secondo la tradizione, Shams insegn\u00f2 a Rumi in isolamento a Konya per un periodo di quaranta giorni, prima di fuggire a Damasco. La tomba di Shams-i Tabrizi \u00e8 stata recentemente proposta per essere riconosciuta come patrimonio dell'umanit\u00e0 dell'UNESCO.\nBiografia.\nSecondo Sipah Salar, un devoto e intimo amico di Rumi che pass\u00f2 quaranta giorni in sua compagnia, Shams era il figlio dell'Imam Ala al-Din. In un'opera intitolata \"Man\u0101qib al-\u2018arif\u012bn\" (\"Elogi degli gnostici\"), Aflaki nomina un certo \u2018Ali come padre di Shams-i Tabr\u012bz\u012b e il nonno come Malikdad. Basando apparentemente i suoi calcoli sul \"Maq\u0101l\u0101t\" (\"Conversazioni\") di Hajji Bektash Veli, Aflaki suggerisce che Shams giunse a Konya all'et\u00e0 di sessant'anni. Comunque, diversi studiosi hanno messo in dubbio l'affidabilit\u00e0 di Aflaki.\nShams studi\u00f2 a Tabriz e fu discepolo di Baba Kamal al-Din Jumdi. Prima di incontrare Rumi, sembra abbia viaggiato di luogo in luogo procurandosi il sostentamento con la tessitura di cesti e la vendita di guaine. Nonostante la sua occupazione come tessitore, Shams ricevette l'epiteto di \"ricamatore\" (\"zarduz\") in vari racconti biografici tra cui quello dello storico persiano Dawlatshah. Questa, tuttavia, non \u00e8 l'occupazione elencata da Hajji Bektash Veli nel \"Maqalat\" ed \u00e8 stato piuttosto l'epiteto dato all'imam ismailita imam Shams al-Din Muhammad, che lavor\u00f2 come ricamatore mentre viveva in anonimato a Tabriz. Il trasferimento dell'epiteto alla biografia del mentore di Rumi suggerisce che la biografia di questo imam deve essere stata conosciuta ai biografi di Shams-i Tabrizi. Le specificit\u00e0 di come si \u00e8 verificato questo trasferimento, tuttavia, non sono ancora note.\nPrimo incontro di Shams con Rumi.\nIl 15 novembre 1244, un uomo vestito di nero dalla testa ai piedi, giunse alla famosa locanda dei mercanti di zucchero di Konya. Il suo nome era Shams Tabrizi. Egli dichiar\u00f2 di essere un mercante itinerante. Come \u00e8 stato detto nel libro di Hajji Bektash Veli, \"Makal\u00e2t\", cercava qualcosa che pensava di trovare a Konya. Alla fine trov\u00f2 Rumi a cavallo.\nUn giorno Rumi stava leggendo accanto a una grande pila di libri. Shams Tabriz, passando, gli chiese: \"Che cosa stai facendo?\" Rumi rispose sarcastico: \"C'\u00e8 qualcosa che non si pu\u00f2 capire.\" (Questa \u00e8 la conoscenza che non pu\u00f2 essere compresa dagli ignoranti.) All'udire questo, Shams gett\u00f2 la pila di libri in una pozza d'acqua nelle vicinanze. Rumi frettolosamente mise in salvo i libri e con sua grande sorpresa erano tutti asciutti. Rumi chiese poi a Shams, \"Che cosa \u00e8 questo?\" Al che Shams rispose, \"Mowlana, questo \u00e8 ci\u00f2 che non puoi capire.\" (Questa \u00e8 la conoscenza che non pu\u00f2 essere compresa dai dotti.)\nUna seconda versione del racconto dice che Shams passava accanto a Rumi che, ancora una volta, stava leggendo un libro. Rumi lo consider\u00f2 uno sconosciuto ignorante. Shams chiede a Rumi cosa stava facendo, alla cui domanda Rumi risponde, \"Qualcosa che non puoi capire!\" In quel momento, i libri improvvisamente presero fuoco e Rumi chiese Shams di spiegargli cosa era successo. La sua risposta fu: \"Qualcosa che non puoi capire.\nUn'altra versione del primo incontro \u00e8 la seguente: nel mercato di Konya, in mezzo alle bancarelle del cotone, dei venditori di zucchero e di verdure, Rumi passava circondato dai suoi allievi. Shams afferr\u00f2 le redini del suo asino e bruscamente sfid\u00f2 il maestro con due domande. \"Chi \u00e8 stato il pi\u00f9 grande mistico, Bayazid [un santo sufi] o Maometto?\u00bb domand\u00f2 Shams. \"Che strana domanda! Maometto \u00e8 pi\u00f9 grande di tutti i santi,\" rispose Rumi. \"Allora, perch\u00e9 Maometto disse a Dio: \"Io non sapevo come avrei dovuto,\" mentre Bayazid proclam\u00f2, \"Sia gloria a me! Come esaltata \u00e8 la mia gloria!\" [Cio\u00e8, egli rivendic\u00f2 Dio in se stesso]?\" Rumi spieg\u00f2 che Maometto era stato il pi\u00f9 grande dei due, perch\u00e9 Bayazid poteva essere riempito di capacit\u00e0 da parte di un'unica esperienza di benedizioni divine. Si perse completamente e venne riempito da Dio. La capacit\u00e0 di Maometto era illimitata e non poteva mai essere colmata. Il suo desiderio era infinito, e lui aveva sempre sete. In ogni momento era sempre pi\u00f9 vicino a Dio, e si pent\u00ec di essergli stato lontano in passato. Per questa ragione egli disse: \"Io non ti ho ho mai conosciuto come avrei dovuto\". Si narra che, dopo questo scambio di parole, Rumi sent\u00ec una finestra aperta in cima alla sua testa e vide salire il fumo verso il cielo. Grid\u00f2, cadde a terra, e perse conoscenza per un'ora. Shams, dopo aver sentito queste risposte, si rese conto che era faccia a faccia con l'oggetto del suo desiderio, quello che aveva pregato Dio di mandargli. Quando Rumi si svegli\u00f2, prese la mano di Shams, e i due tornarono alla scuola di Rumi insieme a piedi.\nDopo diversi anni di studio con Rumi a Konya, Shams si trasfer\u00ec a Khoy. Col passare degli anni, Rumi attribu\u00ec sempre di pi\u00f9 a Shams l'influenza sulla sua poesia in segno di amore per il suo amico e maestro scomparso. Nella poesia di Rumi, Shams diventa una guida dell'amore di Allah (Creatore) per gli uomini; Shams era un sole (\"Shams\" significa \"sole\" in arabo) brillante di luce come guida per il giusto cammino per eludere il buio del cuore, della mente e del corpo di Rumi sulla terra. La fonte dell'insegnamento di Shams \u00e8 stata la conoscenza di \u02bfAl\u012b ibn Ab\u012b \u1e6c\u0101lib, che \u00e8 chiamato anche \"il padre del Sufismo\".\nMorte.\nSecondo la tradizione sufi contemporanea, Shams Tabrizi scomparve misteriosamente: alcuni dicono che venne ucciso da discepoli di Rumi che erano gelosi dell'amicizia intima che c'era tra Rumi e Shams, ma secondo alcune fonti egli lasci\u00f2 Konya e mor\u00ec a Khoy dove venne tumulato. Esistono diversi siti che rivendicano le sue spoglie, uno in una remota regione del Karakoram, nel nord del Pakistan, in una localit\u00e0 chiamata Ziarat, vicino al villaggio di Shimshall. Sultan Walad, figlio di Rumi, nel suo \"Walad-Nama\" mathnawi menziona che Shams scomparve misteriosamente da Konya senza dare specifici dettagli.\nLa tomba di Shams Tabrizi a Khoy, accanto ad una torre in un parco memoriale, \u00e8 stata proposta per essere inserita tra i patrimoni dell'umanit\u00e0 dell'UNESCO.\nDiscorsi di Shams Tabr\u012bz\u012b.\nI \"Maqalat-e Shams-e Tabrizi\" (\"Discorsi di Shams-i Tabr\u012bz\u012b\") \u00e8 un'opera in prosa, in lingua persiana, scritta da Shams. Sembra che il \"Maqalat\" sia stato scritto durante gli ultimi anni di vita di Shams, come suoi discorsi di uomo anziano. Nel complesso, danno un'interpretazione mistica dell'Islam e contengono consigli spirituali.\nAlcuni estratti dal \"Maqalat\" permettono di percepire i pensieri di Shams:\nUna raccolta di poesia mistica, carica di sentimenti devozionali e forti inclinazioni 'Alid, \u00e8 stata attribuita a Shams-i Tabrizi in tutto il mondo islamico persiano. Studiosi come Gabrielle van den Berg hanno talvolta messo in dubbio che queste opere siano state davvero scritte da Shams-i Tabrizi. Tuttavia gli studiosi successivi hanno sottolineato che potrebbe invece essere che il nome Shams-i Tabriz sia stato utilizzato per pi\u00f9 di una persona. Van den Berg suggerisce che questa identificazione sia lo pseudonimo di Rumi. Tuttavia si riconosce che, nonostante il gran numero di poesie attribuite a Shams, che compongono il repertorio devozionale degli ismailiti di Badakhshan, la stragrande maggioranza di essi non pu\u00f2 essere situato in una delle opere esistenti di Rumi. Piuttosto, come osserva Virani, alcuni di questi si trovano nel \"Rose Garden di Shams\" (Gulzar-i Shams), scritto da Mulukshah, un discendente del Ismaili Pir Shams, cos\u00ec come in altre opere."}
{"id": "6118720", "revid": "984922", "url": "https://it.wikipedia.org/wiki?curid=6118720", "title": "Malton (Mississauga)", "text": "Malton \u00e8 un quartiere nordorientale della citt\u00e0 canadese di Mississauga, in Ontario.\nAl 2002 il quartiere aveva una popolazione approssimativa di abitanti.\nMalton \u00e8 collegata a est con l'Highway 427 e la Finch Avenue (ai bordi del territorio di Toronto), con la periferia della citt\u00e0 di Brampton a nord, attraverso Steeles Avenue, a ovest con Airport Road e tramite la linea ferroviaria della Canadian National Railway e l'aeroporto Internazionale di Toronto-Pearson a sud. Malton possiede una caratteristica unica in quanto non \u00e8 adiacente a qualsiasi altro quartiere di Mississauga, ed \u00e8 attraversato dal Mimico Creek.\nAssieme alla Britannia Woods area, Malton forma il Ward 5, una delle pi\u00f9 estese circoscrizioni elettorali di Mississauga, e l'unico Ward che raggruppa sia un gran numero di attivit\u00e0 economiche che di residenti. La parte pi\u00f9 antica di Malton, l'ex Police Village, si trova all'angolo nord-ovest dell'aeroporto e di Derry Road. Tutte le strade in questa zona prendono il nome di citt\u00e0 del Regno Unito.\nL'economia del territorio \u00e8 legata dallo sviluppo dell'industria aeronautica, con le strutture, demolite nel 2005, costruite nelle vicinanze dell'aeroporto dalla National Steel Car che dopo essere state sede dell'azienda dal 1938 al 1942, furono utilizzate in sequenza da Victory Aircraft (1942-1945), A.V. Roe Canada (1945), de Havilland Canada (1962), Douglas Aircraft (1965), McDonnell Douglas Canada (1981) e Boeing Canada (1997)."}
{"id": "6118723", "revid": "712828", "url": "https://it.wikipedia.org/wiki?curid=6118723", "title": "Khail Davenant", "text": ""}
{"id": "6118726", "revid": "72396", "url": "https://it.wikipedia.org/wiki?curid=6118726", "title": "Universit\u00e0 di Birkbeck", "text": ""}
{"id": "6118738", "revid": "287204", "url": "https://it.wikipedia.org/wiki?curid=6118738", "title": "Sh\u016bsaku", "text": "Detto l\"'invincibile\", \u00e8 riconosciuto come uno dei pi\u00f9 forti giocatori della storia del go e fra i pi\u00f9 influenti, famoso per la sua serie ininterrotta di vittorie nelle annuali partite del castello giocate davanti allo sh\u014dgun e la sfida in trenta partite contro \u014cta Y\u016bzo; ha innovato fortemente la strategia del gioco, perfezionando fra l'altro l'apertura eponima: il Fuseki di Sh\u016bsaku da giocare col Nero. La sua morte nel fiore degli anni e all'apice della sua carriera colp\u00ec fortemente la societ\u00e0 ed il mondo del go alla fine del periodo Edo. Dopo la sua scomparsa, \u00e8 stato innalzato a \"santo del go\"; assieme al suo maestro, l'Hon'inb\u014d Sh\u016bwa, \u00e8 considerato il pi\u00f9 forte giocatore della sua epoca.\nBiografia.\nSh\u016bsaku nasce in un periodo dorato per il go in Giappone: introdotto nel periodo Nara dal ministro Kibi no Makibi, il gioco del go era nel periodo Edo in voga presso l'aristocrazia, il clero e la classe guerriera, il che aveva prodotto un sistema unico di scuole per giocatori professionisti e numerosi avanzamenti nelle strategie del gioco. La presenza di mecenati e di cariche che dipendevano dalla potenza della scuola di appartenenza e dalla capacit\u00e0 del giocatore avevano prodotto all'epoca di Shusaku una generazione di giocatori molto bravi che competevano fra di loro. \nPrimi anni.\nSecondo figlio del mercante Kuwabara Wazo, Shusaku nacque sull'isola di Innoshima, nel villaggio di Tonoura vicino alla citt\u00e0 di\u00a0Onomichi, nella prefettura di Hiroshima. Bambino prodigio, probabilmente apprese il go da sua madre Kame (che giocava quando era incinta) o da Oriashi Gembei, un ricco mercante di Onomichi. La storia vuole che il 23 settembre 1834, il piccolo Shusaku andasse con suo padre alla fiera di Onomichi; l\u00ec osserv\u00f2 una partita di go fra Oriashi Gembei e Hashimoto Yoshibei, un letterato noto nella zona. Shusaku si appassion\u00f2 al gioco e, bench\u00e9 Gembei gli avesse dato nove pietre di handicap, dimostr\u00f2 uno speciale talento, progredendo ad ogni partita. Nell'autunno del 1835 era capace di giocare contro Yoshibei e Gembei alla pari. Venne notato dal daym\u014d del castello di Mihara, Tadahiro Asano, che lo prese sotto la sua protezione; gli permise quindi di studiare con il monaco\u00a0Hoshin, abate del tempio di Hosenji nella citt\u00e0 di Takehara e forte giocatore che seguiva il daym\u014d nelle sue partite.\nAll'et\u00e0 di otto anni, nel 1837, Shusaku era gi\u00e0 riconosciuto fra i giocatori pi\u00f9 forti della provincia. Incontr\u00f2 per la prima volta un famoso giocatore nel gennaio 1837, quando il maestro Ito Showa, in tourn\u00e9e a Honshu, si ferm\u00f2 a Onomichi. Accolto freddamente dal maestro, Susaku inizi\u00f2 una partita contro di lui che ben presto riconobbe la sua forza (anni dopo, Ito Showa si scus\u00f2 per la scontrosit\u00e0 nel loro primo incontro). Il daym\u014d si prodig\u00f2 quindi per fare accettare il ragazzo alla scuola degli\u00a0Honinb\u014d, all'epoca la pi\u00f9 reputata del Giappone, famosa per aver prodotto il santo del go\u00a0Dosaku e numerosi Meijin. Shusaku lasci\u00f2 quindi la sua casa natale per raggiungere Edo a fine 1837. Ufficialmente Shusaku era allievo dell'Honinb\u014d Jowa, ma studiava con altri allievi pi\u00f9 vecchi di lui, come \u00e8 costume per gli \"insei\" (gli studenti di go). Jowa seguiva per\u00f2 il suo discepolo da lontano; in un'occasione avrebbe detto, facendo riferimento al santo Dosaku: \"Questo \u00e8 il pi\u00f9 grande talento degli ultimi 150 anni. D'ora in poi, la mia scuola sicuramente prosperer\u00e0.\" Il 29 o 28 novembre 1839 ottenne il diploma di giocatore professionista promosso a\u00a0\"shodan\" (primo dan).\nLa folgorante ascesa.\nNel 1840, Shusaku lasci\u00f2 Edo e torn\u00f2 a casa per un periodo di un anno. Il primo atto dello shodan di dieci anni fu di porgere i suoi rispetti al daym\u014d al castello di Mihara; Asano gli concesse uno stipendio di \"cinque razioni\", un atto comunque senza precedente verso un bambino cos\u00ec piccolo. In quel periodo a Innoshima, Shusaku studi\u00f2 con i migliori maestri della zona un cursus di studi classici, sotto la protezione di Asano; impar\u00f2 i classici cinesi con Sakai Kozan, un noto studioso confuciano legato al clan Asano di Hiroshima e si esercit\u00f2 nella calligrafia (una pratica per la quale era famoso in et\u00e0 adulta) col maestro Dojin Chikuun.\nTorn\u00f2 alla scuola a fine estate del 1841 per ricevere il grado di 2\u00ba dan ad essumere il nome di \"Shusaku\". In seguito, continu\u00f2 a progredire, raggiungendo il 4\u00ba dan nel\u00a01844, dopo di che torn\u00f2 a casa per un periodo ancor pi\u00f9 lungo del precedente. \nLa partita delle orecchie arrossite.\nSulla via del ritorno verso Edo, nella primavera del 1846, gioc\u00f2 a Osaka contro Junsetsu Nakagawa, 5 dan, il quale era un allievo di Gennan Inseki, l'avversario storico di Honinb\u014d Jowa per la carica di Meijin godokoro. Gennan era a capo della scuola Inoue, 8 dan e riconosciuto, anche dallo stesso Jowa, un giocatore della forza di un Meijin, il che faceva di lui il pi\u00f9 forte giocatore in attivit\u00e0, considerato il ritiro di Jowa dal go agonistico.\nShusaku gioc\u00f2 durante il mese di maggio quattro partite col sen-an-sei contro Junsetsu, vincendole tutte. A luglio, venne presentato a Gennan, che gli offr\u00ec di giocare con due pietre di handicap, ma il maestro reput\u00f2 che Shusaku fosse troppo forte ed interruppe la partita dopo 102 mosse. Una nuova partita inizi\u00f2, con\u00a0Shusaku giocando da Nero, un grande onore tenuto conto del grado e della posizione di Gennan Inseki: era la partita in seguito conosciuta come \"la partita delle orecchie arrossite\". Gennan gioc\u00f2 una nuova variante del joseki\u00a0\"taicha\" (il grande pendio) nell'angolo e Shusaku rispose malamente. Cerc\u00f2 di recuperare l'errore iniziale, ma era ancora dietro nello chuban (a met\u00e0 partita); fra gli spettatori, solamente un dottore reputava che Shusaku stesse vincendo, non perch\u00e9 conoscesse bene il gioco, ma perch\u00e9 aveva notato che le orecchie di Gennan erano arrossite dopo una mossa del suo avversario, chiaro segno di sorpresa. Alla fine di una partita combattuta, Shusaku vinse per due punti. Pi\u00f9 tardi Gennan comment\u00f2 che Shusaku aveva gi\u00e0 la forza di un 7 dan.\nIl ritorno a Edo fu trionfale: Shusaku venne promosso 5\u00ba dan e ufficialmente designato come l'erede di Shuwa, che allora era l'erede della casa degli Honinb\u014d, diretta dal Honinb\u014d Josaku, dalla ormai fragile salute. Shusaku inizialmente rifiut\u00f2, menzionando le sue obbligazioni verso il clan Asano. Una volta liberato dai suoi obblighi, Shusaku accett\u00f2 la nomina il 22 novembre 1848. Honinb\u014d Josaku e Jowa morirono poco prima, nei mesi di agosto e ottobre di quell'anno ed il titolo pass\u00f2 a Shuwa.\nCome erede ufficiale della casa Honinb\u014d, Shusaku aveva un incarico di prestigio; venne ricevuto dallo shogun il 15 dicembre 1848 ed infine spos\u00f2 la figlia del suo maestro Honinb\u014d Showa, Hana. Venne promosso 6\u00ba dan nello stesso anno e raggiunse il 7\u00ba dan fra il 1849 ed il 1853. Nel 1848 il suo amico \u014cta Y\u016bzo, considerato anch'egli fra i giocatori pi\u00f9 forti del momento, venne promosso 7\u00ba dan e Gennan Inseki si ritir\u00f2 dalle competizioni. Nel 1849 gioc\u00f2 la prima della sua travolgente serie di \"sfide del castello\" (Oshirogo). \u00c8 stato soprannominato \"Invincibile Shusaku\" dopo aver vinto per 19 volte consecutive in queste annuali sfide.\nSanjubango.\nNel 1853, un gruppo di goisti di alto livello si incontr\u00f2 in una casa a Edo; erano Yasui Sanchi, Ito Showa, Sakaguchi Sentoku, Hattori Seitetsu e \u014cta Y\u016bzo. Il tema delle loro discussioni era Shusaku, che quasi tutti vedevano come il giocatore pi\u00f9 forte di quel tempo, ma Ota era nel mezzo di una serie di partite contro Shusaku e non condivideva l'opinione generale, dato che i due giocatori erano fermi sul pareggio con tre vittorie ciascuno. Akai Gorosaku, un famoso mecenate dell'epoca, decise di finanziare una competizione su 30 partite (\"Sanjubango\") fra Ota e Shusaku; un competizione di tale durata non si era mai vista.\nLa serie di incontri cominci\u00f2 nel 1853, Ota aveva 46 anni ed era 7 dan, mentre\u00a0 Shusaku aveva 24 anni e giocava come 6 dan. Le partite si giocavano al ritmo di una a settimana, una cadenza pi\u00f9 elevata rispetto al tipico scontro su dieci partite (\"Jubango\"). Fino all'undicesima partita, Ota giocava bene e manteneva il vantaggio, ma Shusaku preparava la rimonta: al 17\u00ba incontro, \u014cta era indietro di quattro partite e dovette giocare con handicap \"senaisen.\" La ventunesima partita si gioc\u00f2 nel mese di giugno, ma la seguente venne giocata ad ottobre, per motivi non chiariti, e venne disputata a casa di Ota, un altro elemento che la distingue dalle precedenti visto che i giocatori si incontravano in localit\u00e0 neutrali. Ota perse anche quell'incontro e la partita successiva venne disputata ancora una volta in una localit\u00e0 neutrale. Dopo quasi 24 ore di gioco consecutivo, il 23\u00ba incontro fin\u00ec con un pareggio che salv\u00f2 \u014cta dall'umiliazione, ma si pensa che il risultato venne programmato in anticipo.\nBattendo ripetutamente il suo rivale ed amico\u00a0\u014cta Y\u016bzo e costringendolo a prendere dell'handicap, Shusaku venne riconosciuto unanimemente come il pi\u00f9 forte giocatore dell'epoca, con l'eccezione di\u00a0Shuwa.\nMorte ed eredit\u00e0.\nUn'epidemia di colera impervers\u00f2 nel Giappone nell'anno 1862. Shusaku era dedito a curare gli ammalati della casa Honinb\u014d, ma si ammal\u00f2 anche lui. Mor\u00ec della malattia il 3 settembre dello stesso anno, all'et\u00e0 di 33 anni.\nPer rispetto per il suo maestro Honinb\u014d Shuwa, Shusaku ha rifiutato di prendere Bianco finch\u00e9 la differenza di forza fra i due non fosse evidente. Di contro, non \u00e8 chiaro se Shuwa fosse realmente meno forte del suo allievo: ad esempio batteva facilmente \u014cta Y\u016bzo, mentre Shusaku faticava nelle sfide contro Y\u016bzo. Oltre a Shasaku, solamente due sono i giocatori di go che hanno raggiunto il titolo di \"santo del go\" (Kisei): Honinb\u014d Dosaku (1645\u20131702) e Honinb\u014d Jowa (1787\u20131847). Va detto che il titolo di Jowa venne revocato dopo la sua morte per via delle rivelazioni nel 1904 sulle sue manovre per raggiungere la carica di Meijin Godokoro; al suo posto, Shusahu venne considerato santo del go, complice la diffusione delle sue partite con la pubblicazione di una raccolta di 100 suoi incontri nel 1900.\nIl nome di Shusaku \u00e8 collegato al Fuseki di Shusaku, un'apertura per Nero che egli svilupp\u00f2 pi\u00f9 di chiunque altro e che rimase molto popolare fino agli anni 1930. La \"partita delle orecchie arrossite\" \u00e8 forse la pi\u00f9 famosa partita della storia del go giapponese; giocata a livelli altissimi, introduce una nuova sequenza che oggi \u00e8 parte delle varianti standard del \"taicha joseki\", \u00e8 ricca di \"tesuji\" sorprendenti, ha una battaglia di ko lunga e decisiva; \u00e8 stata studiata e commentata dai maggiori goisti come Minoru Kitani e Miyamoto Naoki.\nShusaku \u00e8 anche ricordato per il \"numero di Shusaku\", l'equivalente del numero di Erd\u0151s per i goisti.\nNella cultura di massa.\nNei manga e nella serie di anime \"Hikaru no Go\", il piccolo Shusaku incontra lo spirito di Fujiwara-no-Sai, un goista del periodo Heian evocato dal goban. Shusaku diventa quindi un\u00a0 medium attraverso il quale Sai gioca le partite assieme a lui."}
{"id": "6118780", "revid": "991694", "url": "https://it.wikipedia.org/wiki?curid=6118780", "title": "Rudolf Franz Ferdinand H\u00f6\u00df", "text": ""}
{"id": "6118783", "revid": "124123", "url": "https://it.wikipedia.org/wiki?curid=6118783", "title": "Bindaice", "text": "Biografia.\nPoco o nulla si sa della sua vita. La tradizione ne indica come luogo di nascita \"Grumentum\", dove trascorse la sua vita tra il VI e V secolo a.C. e avrebbe fatto parte della scuola pitagorica insieme ai fratelli Ocello Lucano e Occilo.\nOpere.\nNon ci sono stati trasmessi suoi testi.\nLa notizia secondo cui \"Bindace, Melissa, Mia e Teano sceglievano per tema de' loro scritti l'educazione dei figli, i doveri delle mogli, quelli delle madri di famiglia\" \u00e8 probabilmente frutto di un fraintendimento. Una parte dei frammenti attribuiti ad Ocello, infatti, trattano i temi della famiglia: ci\u00f2 pu\u00f2 aver generato l'attribuzione ad Ocello di testi di Bindaice, o l'attribuzione a Bindaice di scritti sul tema."}
{"id": "6118788", "revid": "124123", "url": "https://it.wikipedia.org/wiki?curid=6118788", "title": "Sigmund von Wr\u00f3blewski", "text": "Biografia.\nNacque a Grodno (allora nell\u2019Impero Russo, ora in Bielorussia). Intraprese gli studi presso l\u2019Universit\u00e0 di Kiev che interruppe nel 1863 quando fu arrestato per aver partecipato alla Rivolta di Gennaio contro l\u2019Impero Russo. Dopo un esilio di sei anni prima in Siberia e poi nel distretto di Kazan riprese gli studi a Berlino e successivamente ad Heidelberg, conseguendo il dottorato presso l\u2019Universit\u00e0 di Monaco. A partire dal 1876 insegn\u00f2 presso l\u2019Universit\u00e0 di Strasburgo, divenendo nel 1880 membro della Accademia Polacca della Cultura. Dopo essere stato introdotto allo studio della condensazione dei gas da Louis-Paul Cailletet della \u00c9cole Normale Sup\u00e9rieure ottenne una cattedra di fisica a Cracovia presso l'Universit\u00e0 Jagellonica ove continu\u00f2 gli studi sui gas e inizi\u00f2 una collaborazione scientifica con Karol_Olszewski. Mentre studiava l\u2019acido carbonico scopr\u00ec la formazione di clatrati dell'anidride carbonica. \nIl 29 marzo del 1883 Wr\u00f3blewski e Olszewski usarono una nuova metodica per la liquefazione dell\u2019ossigeno e il 13 aprile dello stesso anno dell\u2019azoto. Il 25 marzo 1888 mentre studiava alcune propriet\u00e0 dell\u2019idrogeno rovesci\u00f2 una lampada a cherosene provocando un incendio in cui rimase severamente ustionato. Ricoverato presso l\u2019Ospedale di Cracovia mor\u00ec tre settimane dopo. \nA Zygmunt Florenty Wr\u00f3blewski la UAI ha intitolato il cratere lunare Wr\u00f3blewski."}
{"id": "6118793", "revid": "767487", "url": "https://it.wikipedia.org/wiki?curid=6118793", "title": "Orchestra Sinfonica Nazionale (Messico)", "text": "L'Orchestra Sinfonica Nazionale (\"Orquesta Sinf\u00f3nica Nacional\", OSN) \u00e8 il pi\u00f9 importante ensemble di musica classica e sinfonica del Messico. Le sue origini risalgono al 1881 ed \u00e8 la seconda pi\u00f9 antica orchestra sinfonica del continente americano, insieme alla Boston Symphony Orchestra. L'orchestra non ha una sede permanente, ma si esibisce regolarmente nella Sala Grande del Palazzo delle Belle Arti (Palacio de Bellas Artes) a Citt\u00e0 del Messico.\nDa non confondere con l'Orchestra Sinfonica dello Stato del Messico (Orquesta Sinf\u00f3nica del Estado de M\u00e9xico OSEM), fondata nel 1971, l'Orchestra Sinfonica Nazionale, come un ramo dell'Instituto Nacional de Bellas Artes, \u00e8 stato creato dal decreto presidenziale di Miguel Alem\u00e1n il 18 luglio 1947, sotto il nome di Conservatorio Nazionale Orchestra Sinfonica. Prima di allora, tuttavia, c'era un'orchestra precedente, nota come l'Orchestra Sinfonica del Messico (2 Settembre 1928 - 8 marzo 1949), una organizzazione no-profit fondata e diretta dal compositore messicano, direttore d'orchestra, insegnante, giornalista e visionario leader artistico Carlos Ch\u00e1vez. Il 1\u00ba agosto 1947 Ch\u00e1vez nomin\u00f2 Blas Galindo come nuovo direttore del Conservatorio Nazionale, sede ufficiale della nuova orchestra. Ch\u00e1vez scrive che l'Orchestra Sinfonica Nazionale diede la sua prima rappresentazione ufficiale il 30 ottobre 1947 presso il Palazzo delle Belle Arti, sotto la direzione di Eduardo Hern\u00e1ndez Moncada, il suo primo direttore musicale e artistico.\nUn altro decreto del 25 aprile 1949, cambi\u00f2 il nome del complesso in Orchestra Sinfonica Nazionale (Orquesta Sinf\u00f3nica Nacional o OSN). Questa variazione fu fatta in primo luogo per sottolineare il suo carattere professionale, avendo avuto i migliori musicisti del paese, ma anche per evitare di confonderla con un'orchestra di studenti, nonostante Ch\u00e1vez l'avesse considerata fin dall'inizio un'orchestra sinfonica nazionale, collegata in alcuni aspetti alla pi\u00f9 importante istituzione di educazione musicale, il Conservatorio Nazionale. In secondo luogo Ch\u00e1vez volle sottolineare che \"una sinfonia nazionale, per definizione, \u00e8 un'istituzione dello Stato\" e il governo riconobbe la necessit\u00e0 di sostenere un ente di interesse pubblico.\nStoria dell'Orchestra.\nIl contesto sociale in cui il Messico stava vivendo durante gli inizi del XX secolo rese difficile il compito di creare un'orchestra, quindi ci furono diversi tentativi di formare un'orchestra sinfonica nazionale.\nPrimo periodo.\nL'orchestra ha le sue radici nel 1881, quando Alfredo Bablot, direttore del Conservatorio di Musica (fondato il 1 luglio 1866), avvi\u00f2 l'Orchestra del Conservatorio. Quando Bablot mor\u00ec, fu sostituito da Carlos J. Men\u00e9ses. Nel 1902 l'orchestra ebbe poco sostegno da parte del governo di Porfirio D\u00edaz, ma sospese la sua attivit\u00e0 nel 1913, due anni dopo la caduta di D\u00edaz, a causa della generale instabilit\u00e0 nel paese durante la rivoluzione messicana.\nSecondo e terzo periodo.\nDopo che il Gen. Venustiano Carranza assunse il comando del governo nazionale, di nuovo a Citt\u00e0 del Messico nel 1915, l'orchestra prese il nome di Sinfonica Nazionale e dipendeva dall'ufficio delle Bellas Artes. Il suo direttore durante questo periodo fu Jes\u00fas Acu\u00f1a, seguito dal compositore Manuel M. Ponce, ma egli rifiut\u00f2 e l'orchestra sospese le stagioni concertistiche. In seguito, il compositore Juli\u00e1n Carrillo, che era una figura molto importante nella storia della musica in tutto il mondo fu nominato direttore del Conservatorio di Musica e ancora una volta si fece carico del progetto di un'orchestra, che sarebbe dipesa dal Conservatorio. A causa per\u00f2 della mancanza di sostegno finanziario da parte governo, l'orchestra di nuovo termin\u00f2 la sua attivit\u00e0 nel 1924.\nOrchestra Sinfonica Messicana.\nNel 1928 fu creata l'Orchestra Sinfonica Messicana, ma il nome cambi\u00f2 poco dopo per Orchestra Sinfonica del Messico (\"Orquesta Sinf\u00f3nica de M\u00e9xico\"). Questa orchestra \u00e8 pi\u00f9 legata all'orchestra attuale. Carlos Ch\u00e1vez fu nominato suo primo direttore, ma mancava di qualsiasi sostegno finanziario, oltre al fatto che l'orchestra non era stata ben amministrata dal sindacato dei musicisti della citt\u00e0 di quel tempo. Il periodo in cui Ch\u00e1vez diresse l'orchestra signific\u00f2 un periodo fiorente per la musica orchestrale del paese.\nUn patrocinio privato fu istituito e l'orchestra pot\u00e9 dare il suo primo concerto. La data era il 2 settembre 1928, e il luogo, il Teatro Iris. Con 103 musicisti sul palco, il programma comprendeva \"Ib\u00e9ria Suite\" di Debussy, \"Sonata Tragica\" di Tello, il \"Concerto per pianoforte n 1 in Si bemolle minore\" di Tchaikovsky con Vilma Erenyi come solista, e \"Don Juan\" di Strauss. Anche se l'orchestra ricevette il sostegno finanziario da parte del governo, questo fu considerato come cosa una privata, non ufficiale, come \u00e8 oggi. Questo \u00e8 il punto pi\u00f9 importante, considerare la natura di questa organizzazione musicale al momento attuale.\nIl compositore messicano Silvestre Revueltas, che era secondo in carica come direttore assistente, lasci\u00f2 l'orchestra nel 1935 per essere direttore principale di una Orchestra Sinfonica Nazionale di nuova costituzione e di breve durata, che sarebbe dipesa dal Conservatorio Nazionale di Musica, ma che chiuse nel 1937, quando Revueltas rassegn\u00f2 le dimissioni.\nCreazione dell'INBA e costituzione dell'orchestra attuale.\nIl 23 novembre 1946, il presidente Miguel Alem\u00e1n propose la creazione dell'Istituto Nazionale di Belle Arti e Letteratura (Instituto Nacional de Bellas Artes y Literatura), conosciuto con l'acronimo INBA, e fu ufficialmente aperto il 1\u00ba gennaio 1947, come un ramo della Secretar\u00eda de Educaci\u00f3n P\u00fablica, (SEP) (Segreteria della pubblica Istruzione). Il primo direttore della INBA fu Carlos Ch\u00e1vez, che cre\u00f2 una nuova orchestra per il Conservatorio (ci\u00f2 perch\u00e9 il conservatorio dipendeva dall'amministrazione dell'INBA). Il 19 gennaio 1949, Ch\u00e1vez si dimise dall'incarico di direttore dell'Orchestra Sinfonica del Messico, per poter utilizzare il suo tempo a comporre e a dirigere l'INBA, ma l'orchestra non scomparve, perch\u00e9 Ch\u00e1vez riusc\u00ec a fare in modo che il governo riconoscesse un gruppo nazionale, lavorando su questo tema, fin dal primo momento in cui fu nominato capo dell'INBA. Fu quindi stabilita l'attuale organizzazione nota come Orchestra Sinfonica Nazionale del Messico e Eduardo Hern\u00e1ndez Moncada fu designato come suo primo direttore d'orchestra nel 1947. Jos\u00e9 Pablo Moncayo lo sostitu\u00ec nel 1949.\nL'orchestra dalla sua creazione fino ai giorni nostri.\nA Moncayo successe nel 1954 Luis Herrera de la Fuente, che guid\u00f2 l'orchestra fino al 1972. Durante questo periodo l'orchestra ebbe visite molto importanti a livello nazionale e in tutto il mondo, soprattutto in Europa. Nel 1973 Ch\u00e1vez torn\u00f2 a dirigere l'orchestra, ma si dimise nel primo mese a causa di conflitti interni con i membri dell'orchestra. Questo port\u00f2 alla formazione di una nuova amministrazione artistica da parte di alcuni dei musicisti e rappresentanti dell'INBA chiamati a collaborare all'amministrazione. In base a tale disposizione non c'era il direttore principale; invece, l'orchestra ebbe direttori ospiti per le sue stagioni e un messicano assistente direttore per gli affari fuori stagione.\nDopo diversi anni di questa disposizione, l'orchestra accett\u00f2 di avere un direttore di nuovo nel 1979, nominando Sergio C\u00e1rdenas, che rimase in servizio fino al 1984. Dopo di lui segu\u00ec Jose Guadalupe Flores 1985-1986, seguito da Francisco Sav\u00edn 1986-1988, e dal 1989 al 1990 ritorn\u00f2 Luis Herrera de la Fuente. Nel corso di questi anni furono offerti dall'orchestra la partecipazione a festival nazionali, laboratori di musica, conferenze, concerti bandistici e concerti di musica da camera.\nNel maggio 1990, Enrique Arturo Diemecke fu nominato nuovo direttore. Riprese la tradizione dei tour promossi da Herrera de la Fuente durante il suo primo mandato, un viaggio per i festival del Portogallo e Spagna nel 1992 e tour in Messico e negli Stati Uniti nel 1999 e nel 2002. Durante la sua direzione l'orchestra fu incoraggiata a dare concerti basati su colonne sonore, che consistevano nella riproduzione della musica da film come il messicano \"Redes\", la musica di Aaron Copland o \"West Side Story\" di Leonard Bernstein e molti altri. In questi anni si sono tenuti dall'orchestra concerti didattici per i bambini, concerti con solisti di fama in tutto il mondo, come Jorge Federico Osorio, Frederica von Stade e il virtuoso del violino Itzhak Perlman e nel 2002 l'orchestra ebbe la nomination per il premio Latin Grammy Award per il miglior album classico. Nel 2003 l'orchestra celebr\u00f2 il suo 75\u00ba anniversario con un concerto all'Auditorium Nazionale del Messico, eseguendo la Sinfonia n. 9 (Corale) op. 125 di Ludwig van Beethoven, facendo quasi il tutto esaurito. Nel novembre 2006, dopo 16 anni di lavoro continuo, Diemecke lasci\u00f2 l'orchestra.\nL'attuale direttore musicale dell'orchestra, Carlos Miguel Prieto, chiamato alla fine del 2007, ha lanciato l'orchestra in una nuova era, con l'obiettivo di metterla alla pari con i pi\u00f9 importanti ensemble del mondo. Nei primi mesi del 2008 ha condotto il suo primo tour europeo da anni, che si concluse con un acclamato concerto al famoso Concertgebouw Hall di Amsterdam. Nel 2008 l'orchestra ha celebrato il suo 80\u00ba anniversario."}
{"id": "6118795", "revid": "762947", "url": "https://it.wikipedia.org/wiki?curid=6118795", "title": "Orchestra Sinfonica Nazionale del Messico", "text": ""}
{"id": "6118800", "revid": "124880073", "url": "https://it.wikipedia.org/wiki?curid=6118800", "title": "Leon Williams (cestista 1986)", "text": ""}
{"id": "6118802", "revid": "1610933", "url": "https://it.wikipedia.org/wiki?curid=6118802", "title": "Esara", "text": "Biografia.\nNata a Grumentum, fu una filosofa della scuola pitagorica vissuta tra il VI e il V secolo a.C.\nA Esara, citata da Giamblico, \u00e8 attribuito il frammento \u03c0\u03b5\u03c1\u1f76 \u03c6\u03cd\u03c3\u03b9\u03bf\u03c2 \u1f00\u03bd\u03b8\u03c1\u03ce\u03c0\u03bf\u03c5 (\"sull'anima dell'uomo\"), che alcuni studiosi attribuiscono a Arata o Aresa di Lucania, filosofo della stessa scuola."}
{"id": "6118805", "revid": "300067", "url": "https://it.wikipedia.org/wiki?curid=6118805", "title": "Leon Williams", "text": ""}
{"id": "6118807", "revid": "47112", "url": "https://it.wikipedia.org/wiki?curid=6118807", "title": "Operazione Gymnast", "text": ""}
{"id": "6118817", "revid": "709565", "url": "https://it.wikipedia.org/wiki?curid=6118817", "title": "Let Me Love You", "text": ""}
{"id": "6118818", "revid": "1573940", "url": "https://it.wikipedia.org/wiki?curid=6118818", "title": "Pleurodeles waltl", "text": "Il pleurodele di Waltl (Pleurodeles waltl ) \u00e8 un anfibio caudato appartenente alla famiglia dei Salamandridi.\nDescrizione.\nIl pi\u00f9 grande e possente dei tritoni europei ha un capo largo e appiattito, con piccoli occhi \u00aba bottone\u00bb rivolti verso l'alto e senza ghiandole parotoidi. La pelle appare molto granulosa, con sui fianchi una fila di protuberanze (tubercoli costali) marroni o giallastre, sotto le quali si trovano le estremit\u00e0 delle costole, in parte anche ben sporgenti. Le parti superiori sono di colore grigio, brunastro, giallastro o olivastro, spesso con macchie scure dai contorni indistinti. Le parti inferiori sono giallognole o grigie chiare, con macchie irregolari. Il lato inferiore della coda, lunga pi\u00f9 del corpo, compressa in senso laterale e provvista di un piccolo orlo cutaneo dai bordi lisci nella fase acquatica, \u00e8 di colore giallo chiaro. I maschi durante la stagione riproduttiva presentano guanti nuziali scuri sul lato interno delle zampe anteriori. Ha una lunghezza totale di 20-30 cm.\nBiologia.\nIl pleurodele di Waltl \u00e8 caratterizzato dalle estremit\u00e0 delle costole in parte sporgenti sotto la pelle, una caratteristica spesso associata anche a una funzione di difesa dai nemici. \u00c8 attivo soprattutto di notte, ma in primavera, durante la stagione riproduttiva, anche di giorno. La sua dieta \u00e8 costituita da insetti, gasteropodi e vermi. Durante l'accoppiamento, che avviene in acqua, il maschio cinge la femmina con le zampe anteriori da dietro e dal basso. Durante questo amplesso, che pu\u00f2 durare da ore a giorni, vengono depositati diversi spermatofori. Per trasferirli alla femmina, il maschio si stacca dall'amplesso e fa compiere alla compagna un movimento circolare fino a posizionarla sopra lo spermatoforo, che pu\u00f2 cos\u00ec essere prelevato dalla cloaca della femmina per fecondare le uova all'interno del suo corpo. Quindi vengono solitamente deposte 250-500 uova (massimo 800-1200 uova), fatte aderire a mucchietti su ciuffi di piante acquatiche nell'arco di diverse settimane. Dalle uova, relativamente piccole e avvolte in grossi involucri gelatinosi, spuntano dopo 8-10 giorni le larve, che a seconda della temperatura dell'acqua compiono la metamorfosi dopo altri 3 mesi. In caso di siccit\u00e0 prolungata, il pleurodele di Waltl pu\u00f2 compiere un periodo di letargo estivo al suolo, ma in genere resta attivo per tutto l'anno.\nDistribuzione e habitat.\nIl pleurodele di Waltl vive nelle regioni occidentali e meridionali della penisola iberica, in particolare in zone umide ricche di vegetazione, ad altitudini fino a 1500 m, ma anche in habitat aperti pi\u00f9 secchi, come ad esempio campi coltivati. Nel periodo riproduttivo si pu\u00f2 trovare in stagni, acquitrini o ruscelli a corso lento; in particolare nei pozzi questa specie \u00e8 acquatica anche per tutto l'anno. Sulla terraferma trascorre la giornata sotto sassi, legno morto o in fessure del terreno."}
{"id": "6118821", "revid": "481666", "url": "https://it.wikipedia.org/wiki?curid=6118821", "title": "Mama Loves Papa", "text": ""}
{"id": "6118822", "revid": "287204", "url": "https://it.wikipedia.org/wiki?curid=6118822", "title": "Say It Loud - I'm Black and I'm Proud", "text": "Say It Loud \u2013 I'm Black and I'm Proud (in italiano: \"Dillo forte: sono nero e ne sono fiero\"), \u00e8 un brano musicale registrato da James Brown, fu pubblicato come singolo a due facciate nel 1968 (numero 10 nella classifica \"Billboard\" Hot 100) e fu inserito nell'album omonimo e in \"A Soulful Christmas\", rispettivamente del 1969 e del 1968. \nIl brano.\nIl pezzo venne scritto dal sassofonista Alfred \"Pee Wee\" Ellis, che faceva parte della band di James Brown, in un periodo in cui era attivo il movimento per i diritti civili degli afroamericani ed infuriavano le lotte dei neri per riscattare i propri diritti. Infatti, nonostante l'approvazione del Civil Rights Act del 1964 che, tra le altre cose, aveva abolito la Segregazione razziale nelle scuole e l'approvazione nel 1965 del Voting Rights Act, promosso da Martin Luther King, in cui veniva abolita la discriminazione per le votazioni negli USA, la strada per la completa integrazione degli afroamericani era ancora lunga. La canzone divenne l'inno non ufficiale del movimento Black Power.\nIl disco mantenne il numero uno nella classifica Hot R&amp;B/Hip-Hop Songs per sei settimane e raggiunse la decima posizione nella \"Billboard\" Hot 100.\nSignificato.\nIn \"Say It Loud - I'm Black and I'm Proud\", James Brown, attacca i pregiudizi razziali verso i neri negli Stati Uniti, per promuovere l'autostima degli afroamericani e la necessit\u00e0 di un cambiamento di mentalit\u00e0. La canzone infatti ha un ritornello basato su un botta e risposta fra la voce solista che incita: \"\u00abSay It Loud!\u00bb\" (\"Dillo forte!\") ed il coro (composto da una trentina di adolescenti) che risponde: \"\u00abI'm Black and I'm Proud!\u00bb\" (\"Sono nero e ne sono fiero!\"). Il testo prosegue poi con un altro proclama nel reclamare \"l'opportunit\u00e0 di fare delle cose per se stessi, indipendentemente e non per conto di qualcun altro\".\nSvariati altri singoli di Brown dello stesso periodo, come per esempio \"I Don't Want Nobody to Give Me Nothing (Open Up the Door, I'll Get It Myself)\", affrontano tematiche simili e contribuirono a lanciarne l'immagine di artista consapevole, paladino dei diritti civili.\nL'esortazione iniziale presente nella canzone, \"\u00abWith your bad self\u00bb\", \u00e8 un esempio di riappropriazione linguistica, e aggiunse un nuovo soprannome alla lista dei molti gi\u00e0 posseduti da James Brown: \"His Bad Self\"."}
{"id": "6118823", "revid": "1262866", "url": "https://it.wikipedia.org/wiki?curid=6118823", "title": "Negan", "text": "Negan Smith \u00e8 un personaggio immaginario, uno degli antagonisti principali del fumetto \"The Walking Dead\" e della serie TV omonima. Nella serie TV \u00e8 interpretato da Jeffrey Dean Morgan ed \u00e8 il villain principale dell'ultima parte della sesta stagione nonch\u00e9 dell'intera settima stagione e ottava stagione.\nL'aspetto del personaggio si basa su Henry Rollins, come confermato da Charlie Adlard.\nBiografia.\nFumetto.\nNel fumetto Negan cerca di ostacolare il tentativo di Rick di avviare un rapporto commerciale con Hilltop. Attaccati dai \"Salvatori\", banditi al soldo di Negan, sono costretti a consegnare met\u00e0 delle loro armi e forniture. Inizialmente obbedienti, Rick e gli altri cospireranno con altre comunit\u00e0 della zona di Washington per prepararsi alla guerra contro i Salvatori. Il suo quartier generale si trova in una vecchia fabbrica abbandonata, dove vive circondato da diverse mogli. Al suo seguito ci sono circa settanta banditi. Col tempo maturer\u00e0 una simpatia per il giovane Carl Grimes. La guerra fra le comunit\u00e0 capeggiate da Rick contro i Salvatori finisce con la sconfitta di questi ultimi. Negan dopo aver spezzato una gamba al leader di Alexandria (di cui non recuperer\u00e0 pi\u00f9 pienamente il controllo) viene da lui sconfitto. Bench\u00e9 in molti lo vogliano morto, principalmente per il brutale omicidio di Glenn, Rick decide di risparmiargli la vita, ma di tenerlo imprigionato per sempre, cos\u00ec da permettergli di vedere il successo di Alexandria e dei suoi ideali. Negan trascorre i successivi due anni in una cella nella comunit\u00e0 di Alexandria, costantemente sorvegliato. In questo lungo periodo Carl trascorre molto tempo con lui. Nel frattempo l'ex leader del Santuario cambia la sua prospettiva ed inizia a maturare un rapporto di rispetto e di stima verso Rick. Dopo essere riuscito a fuggire andr\u00e0 ad uccidere Alpha, capo dei Sussurratori, un vasto gruppo di uomini erranti che utilizzano pelli di zombie per mimetizzarsi fra loro e che hanno iniziato un conflitto con Rick. Dopo aver dimostrato di essersi redento e pentito Negan si dimostra una valida risorsa e un ottimo consigliere per Rick e arriver\u00e0 addirittura a salvargli la vita. Nonostante il suo percorso di redenzione viene cacciato da Alexandria poich\u00e9 i suoi abitanti ancora non gli hanno perdonato i peccati di un tempo. Dopo aver lasciato la comunit\u00e0 Negan decide di chiudere con il passato e di andarsene, da solo, e per la prima volta senza la sua fedele compagna Lucille (distrutta durante la battaglia finale con i sussurratori).\nSerie TV.\nPoco dopo lo scoppio dell'apocalisse zombie, Negan ha costituito una comunit\u00e0 di sopravvissuti e vari avamposti nella zona di Washington formati perlopi\u00f9 da ex criminali, ora conosciuti come \"i Salvatori\", divenendo un temuto signore della guerra. Venuto a contatto con la pacifica comunit\u00e0 di Hilltop, ha obbligato il leader della stessa, Gregory, a consegnargli met\u00e0 dei loro averi e materiali di consumo e per dare una dimostrazione ha inviato i suoi banditi a pestare a morte un sedicenne di nome Rory, residente della comunit\u00e0.\nSesta stagione.\nL'esistenza di Negan viene inizialmente rivelata a Daryl da Dwight, Shelly e Tina, tre ex Salvatori in fuga, i quali pensano che il cacciatore sia uno degli uomini di Negan. Un gruppo di Salvatori, guidati da un uomo di nome Wade, viene inviato per riportare i tre fuggitivi indietro, ma Daryl riesce a salvarli. Successivamente Daryl, Abraham e Sasha vengono direttamente a contatto con i Salvatori quando un gruppo di questi, guidati dal leader motociclista Bud, vuole obbligarli a consegnare i loro averi; Daryl riesce per\u00f2 ad ucciderli con l'ausilio di un RPG. L'esistenza di Negan e dei Salvatori sar\u00e0 definitivamente confermata da Jesus, un abitante di Hilltop, che riveler\u00e0 a Rick che Negan estorce alla comunit\u00e0 la met\u00e0 dei loro averi e viveri con la forza. Cos\u00ec, in cambio di scorte di cibo e derrate alimentari, Rick ed il suo gruppo ordiranno un attacco a sorpresa a quello che credono essere il quartier generale di Negan, ma che si riveler\u00e0 essere solo uno dei suoi vari avamposti. Dopo aver ucciso fino all'ultimo Salvatore, Carol e Maggie verranno rapite da tre di loro che erano sopravvissuti, ma riusciranno a cavarsela ed a ricongiungersi con Rick. Tempo dopo, durante una ricognizione, Daryl, Rosita, Glenn e Denise finiranno in un'imboscata dei Salvatori, guidati da Dwight, che uccider\u00e0 Denise, mentre gli altri due saranno salvati dall'intervento tempestivo di Abraham che riesce a mettere Dwight in fuga. Desideroso di vendetta Daryl lo inseguir\u00e0, e nella ricerca si uniranno anche Michonne e Rosita, ma il gruppo finir\u00e0 in una nuova trappola ordita dallo stesso Dwight. Un altro gruppo di Salvatori, inviato ad Alexandria, sar\u00e0 fermato da Carol e Morgan. Intanto Rick, Carl, Abraham e Sasha, nel tentativo di portare Maggie ad Hilltop, a causa di un malore, per farla visitare dal loro medico, verranno attaccati da un contingente di Salvatori che confischeranno loro le armi e li obbligheranno ad inginocchiarsi, di fronte al resto del gruppo catturato da Dwight. Poco dopo Negan far\u00e0 la sua prima apparizione dal vivo, e spiegher\u00e0 a Rick che ormai lui e la sua comunit\u00e0 lavoreranno per i Salvatori. Dopodich\u00e9 inizier\u00e0 a colpire a morte uno dei prigionieri con una mazza da baseball rivestita di filo spinato a cui ha dato il nome di \"Lucille\", in onore della sua prima moglie deceduta.\nSettima stagione.\nNella prima puntata viene rivelato che Negan ha ucciso Abraham, subito dopo schernisce Rosita invitandola ad osservare la sua Lucille sporca dei resti del suo ex fidanzato, a quel punto Daryl lo colpisce al viso con un pugno. Infuriato, Negan punisce il gruppo uccidendo Glenn, poich\u00e9 Daryl \u00e8 andato contro il suo ordine di rimanere fermi e immobili (Non ha ucciso Daryl perch\u00e9 l'ha preso in simpatia). Dopo l'esecuzione, l'uomo prende Rick e lo porta in giro con il camper iniziando a torturarlo psicologicamente col fine di fargli capire che adesso \u00e8 lui a comandare. Notando l'ostinatezza dell'uomo, Negan decide di metterlo alla prova ancora una volta ordinandogli di tagliare un braccio a Carl per evitare la morte del ragazzo e del resto del gruppo, fermandolo solo dopo aver avuto la certezza che Rick lo avrebbe fatto. Dopo che Rick promette ai Salvatori che inizier\u00e0 a lavorare per loro, Negan prende in ostaggio Daryl e si allontana con i suoi uomini. Inizia quindi la dittatura di Negan su Alexandria, con Rick impotente di fronte al suo esercito e costretto a eseguire i compiti assegnatogli. Carl prover\u00e0 a fermare Negan da solo, ma senza successo. Negan quindi lo prende e lo porta a visitare il suo Santuario e gli mostra l'harem delle sue mogli, successivamente marchia a fuoco Mark, ex fidanzato di Amber, una delle mogli di Negan e riporta il giovane Grimes a casa per aspettare Rick. Ancora una volta mostra di essere un uomo di parola, quando uccider\u00e0 Spencer per avergli chiesto di eliminare Rick e quando ordina ad Arat di uccidere una persona per colpa di Rosita che ha attentato alla vita dell'uomo e \"ferendo\" Lucille. Di fatti Negan era andato ad Alexandria solo per rispettare i patti con Alexandria e solo l'intervento di Spencer e Rosita lo ha portato ad uccidere il primo e causare la morte di Olivia per colpa della seconda. Nel finale della settima stagione tenta di uccidere Carl sotto gli occhi di Rick ma viene distratto dall'arrivo di Shiva con a seguito Ezekiel e Maggie. Ha cos\u00ec inizio la guerra.\nOttava stagione.\nNella prima puntata Rick dice a Negan e ai suoi uomini che se si arrenderanno subito, la loro vita sar\u00e0 risparmiata, ma Negan sa benissimo che lui verrebbe ucciso. Negan dice a Rick che non ha numeri di uomini sufficienti per affrontarlo. Durante l'assedio dell'avamposto da parte degli Alessandrini, Negan si ripara dietro ad alcuni veicoli e lo sceriffo apre il fuoco su di lui, ma viene fermato da Gabriel che gli dice di lasciarlo l\u00ec. Nel finale dell'espisodio, Gabriel trova rifugio in un camper dove trova lo stesso Negan che con un sorriso maniacale gli dice di prepararsi a sporcare i pantaloni. Nell'episodio \"I peccati di Negan\" Negan dopo aver scoperto che Gabriel ha mandato a morire l'intera congregazione della sua chiesa, decide di parlare della sua prima moglie, Lucille, che l'uomo tradiva continuamente mentre lei soffriva in silenzio di una lunga malattia. La donna sarebbe morta durante l'inizio dell'epidemia, ma lui non aveva mai avuto il coraggio di finirla. In seguito si \u00e8 unito a quelli che ora sono i salvatori, occupando il posto del primo capo che a detta sua, non sapeva tenere a freno gli altri. Gabriel assolve Negan e insieme smembrano uno zombie per potersi ricoprire di budella e uscire mimetizzati in mezzo all'orda. Nel finale di met\u00e0 stagione (l'ottavo episodio) Negan si presenta alle porte di Alexandria minacciando di bombardarla se Rick e chiunque avesse attaccato il suo rifugio non si fosse sacrificato per rimediare al gesto. Carl ordina a tutti di fuggire e si dirige ai cancelli per parlare con Negan. Il figlio di Rick decide di offrirsi in sacrificio per mettere fine alla guerra, Negan ne rimane molto colpito e inizia a chiacchierare con lui, ignorando che Daryl e gli altri stanno per agire. Successivamente Rick torna ad Alexandria ed entrato in casa sua alla ricerca dei figli viene assalito da Negan; i due iniziano a combattere e lo sceriffo ha la peggio, ma riesce comunque a scappare. Negan dopo aver creato scompiglio ad Alexandria fa ritorno al Santuario per decidere la prossima mossa e verr\u00e0 a sapere della morte di Carl rimanendone profondamente dispiaciuto, per questo accuser\u00e0 Rick di essere stato un pessimo padre. Dopo aver messo Eugene a capo della fabbrica di proiettili, manda alcuni uomini alla ricerca degli alessandrini fuggiti e del dottor Carson e padre Gabriel. Gabriel viene riportato al Santuario e messo al servizio di Eugene. Ordiner\u00e1 poi a Simon di sistemare la faccenda con gli accumulatori della discarica dicendogli di uccidere una sola persona, ma questi eliminer\u00e0 tutti i residenti eccetto Jadis. Dalle parole di Eugene, Negan escogita un piano per costringere la milizia alla resa, ovvero intingere le armi nel sangue infetto dei vaganti e infettare cos\u00ec ogni persona che li avrebbero affrontati. Sulla strada per Hilltop viene intercettato da Rick che lo separa dal resto degli uomini anche perch\u00e9 Simon che tramava alle sue spalle gli impedisce di seguirli. Rick e Negan combattono in un edificio diroccato e il capo dei salvatori scoprir\u00e0 del tradimento di Simon, Negan riesce a fuggire da Rick, ma viene catturato da Jadis che minaccia di ucciderlo. Negan riesce a convincere Jadis a liberarlo con la promessa di occuparsi di Simon, lungo la strada per il santuario ritrova Laura e tutti e due tornano di nascosto al Santuario per sorprendere Simon e Dwight di cui ora Negan sa il doppiogioco. Negan far\u00e0 uccidere tutti gli uomini di Simon e poi affronter\u00e0 quest'ultimo per il posto da leader e Negan vincer\u00e0 l'incontro strangolando il vice leader. Simon si trasforma e Negan lo fa incatenare alle recinzioni. Nella visione del futuro di Carl, Negan \u00e8 diventato buono e collabora con Alexandria. Durante lo scontro definitivo Negan sembra essere in vantaggio. Mentre si appresta ad uccidere padre Gabriel tuttavia la pistola gli esplode in mano e la stessa cosa accade a tutti i Salvatori. Si scopre quindi che Eugene aveva manomesso tutti i proiettili che aveva costruito. Questa mossa d\u00e0 il tempo al gruppo guidato da Rick di passare in vantaggio. I Salvatori, vista la situazione, si arrendono, mentre Negan fugge e, ferito ad una mano, inizia un scontro all'ultimo sangue con Rick. Mentre stanno combattendo davanti agli occhi di tutti Negan viene scosso dalle parole di Rick sul fatto che suo figlio non voleva che continuasse questa guerra. Proprio questa discussione ci fa intravedere il vero e umile lato umano di Negan che dopo aver ascoltato queste parole, con gli occhi lucidi, abbassa Lucille e sembra che decida finalmente di parlare. Ma si scopre che le parole di Rick non avevano verit\u00e0 e Negan, in modo meschino, viene definitivamente sconfitto da Rick che lo ferisce con un frammento di vetro, con un profondo taglio alla gola. Per il capo dei Salvatori sembra essere giunta la fine, ma Rick decide di risparmiargli la vita, per rispettare l'ultimo desiderio del figlio, che prima di tutti gli altri sognava un nuovo mondo con tutte le comunit\u00e0 che vivessero e cooperassero pacificamente fra loro. Dopo questa scelta inaspettata del leader di Alexandria, Negan viene rinchiuso nella cella costruita tempo prima da Morgan. Rick gli dice che passer\u00e0 tutta la vita dietro quelle sbarre, e che vedr\u00e0 realizzarsi una nuova civilt\u00e0, basata sul perdono e sulla giustizia. Tuttavia la scelta di risparmiare Negan non viene condivisa da tutti, specialmente da Maggie (vedova di Glenn proprio a causa sua), Jesus e Daryl, creando i presupposti per un probabile scontro fra le comunit\u00e0 di Alexandria e Hilltop.\nNona stagione.\nPassati due anni dalla sconfitta dei Salvatori, Negan \u00e8 ancora nella prigione di Alexandria dove, quotidianamente, riceve le visite di Gabriel per fargli fare ammenda delle sue colpe ma, ogni volta, inutilmente. Il fatto per\u00f2 che sia ancora vivo ha causato dell'astio tra le comunit\u00e0, principalmente perch\u00e9 tutti lo vogliono vedere morto (Maggie soprattutto) e la convivenza con i Salvatori non \u00e8 facile per niente dato che spesso causano problemi. Dopo la morte di Arat, i Salvatori abbandonano il campo seguiti da Ned che, in nome di Negan, vuole ricreare il gruppo. Nel salto temporale di 6 anni, dalla scomparsa di Rick, Negan si trova ancora imprigionato; \u00e8 invecchiato, stanco, in preda alla paranoia e non sembra pi\u00f9 l'uomo crudele e spietato di una volta, tanto che \u00e8 diventato amico di Judith (figlia di Rick e sorella di Carl); nonostante ci\u00f2 molti bramano la sua dipartita. Maggie decide di ucciderlo di persona, andando ad Alexandria contro la decisione di Michonne, ma cambia idea quando lo vede piangere e scusarsi con \"Lucille\" (la vera) di aver dato il suo nome ad una mazza. Maggie rinuncia alla sua vendetta, avendo realizzato che quello non \u00e8 pi\u00f9 l'uomo che ha ucciso suo marito e non ne vale la pena. A causa dell'errore di un suo sorvegliante Negan trova la porta della sua cella aperta e ne approfitta per scappare ma viene fermato da una Judith armata; Negan le dice che sta andando a fare un giro e che torner\u00e0 presto, lei gli d\u00e0 ragione. Finalmente fuori, Negan decide per prima cosa di ritornare al santuario e lo trova ormai abbandonato, polveroso, e pieno di suoi ex-sottoposti zombificati. Negan quindi si scontra con il suo passato e capisce che ormai l'unica cosa da fare \u00e8 andare avanti. Egli prende una moto ancora funzionante e cerca di andarsene in luoghi lontani, ma spunta fuori Judith che lo ferma sparando alla moto, facendolo cadere a terra e dicendogli di tornare ad Alexandria dato che non si fidava pienamente e Negan accetta senza controbattere. Negan comincia sempre di pi\u00f9 ad affezionarsi a Judith come se fosse un secondo padre. Dopo che i sussurratori uccidono alcuni membri delle comunit\u00e0 (tra cui Enid, Tara e Henry) viene decretato che tutte e 4 non sono pi\u00f9 al sicuro e decidono di unirsi tutti insieme e di abbandonare il posto per prepararsi al prossimo attacco, anche a causa dell'arrivo dell'inverno. Negan viene liberato ma durante una bufera si precipita a salvare Judith dopo che questa stava cercando il cane di Daryl, e ci\u00f2 porta Michonne a non vederlo come la minaccia di un tempo ma lasciandolo comunque ammanettato. Passata la bufera Negan viene condotto a Hilltop, essendo ora base di tutte le comunit\u00e0.\nCaratterizzazione e abilit\u00e0.\nNegan si presenta come un individuo sadico, violento e sociopatico e pertanto si pu\u00f2 considerare una forma pi\u00f9 pura di degenerazione mentale e morale rispetto al Governatore.\nNonostante ci\u00f2 \u00e8 un uomo molto intelligente, capace di sfruttare al meglio chiunque possa tornargli utile in qualche modo, \u00e8 dotato di un contorto senso dell'umorismo ed \u00e8 un buon negoziatore; si pu\u00f2 supporre inoltre che sia anche un abile stratega, essendo riuscito a catturare il gruppo di Rick facendolo cadere in diverse imboscate. L'unico con cui stringe un ambiguo legame di mutuo rispetto \u00e8 Carl.\nProprio a causa della sua fama \u00e8 molto temuto e rispettato sia dai suoi uomini che dalle altre comunit\u00e0 intorno a Washington, alle quali estorce gran parte dei loro averi come forma di protezione. \nCome arma utilizza una mazza da baseball avvolta nel filo spinato che ha chiamato Lucille e l'unico crimine che lo disgusta \u00e8 lo stupro: a tal proposito \u00e8 interessante notare come ci\u00f2 sia in contrasto con la sua abitudine di avere un harem formato dalle mogli e fidanzate di alcuni degli uomini da lui giustiziati.\nIn un'intervista l'attore Norman Reedus, interprete di Daryl, ha paragonato Negan al Joker, lodando la performance di Jeffrey Dean Morgan."}
{"id": "6118856", "revid": "1214201", "url": "https://it.wikipedia.org/wiki?curid=6118856", "title": "Stefan Silva", "text": "Carriera.\nSilva \u00e8 cresciuto nei settori giovanili di Rissne e Brommapojkarna, due squadre dell'hinterland di Stoccolma.\nLa sua prima squadra senior \u00e8 stata l'Akropolis, formazione stoccolmese nata negli anni '60 come ritrovo per immigrati greci. Qui Silva \u00e8 rimasto quattro anni e mezzo, conquistando la promozione in Division 1 al termine della stagione 2010 ma retrocedendo in Division 2 nelle ultime giornate del campionato 2012.\nIl 15 luglio 2013 si \u00e8 trasferito al Sirius della citt\u00e0 di Uppsala, dove ha ritrovato il suo vecchio allenatore Kim Bergstrand, gi\u00e0 avuto ai tempi del Brommapojkarna. A fine campionato la squadra sale in seconda serie. Al suo primo anno nel campionato di Superettan, Silva \u00e8 stato il terzo miglior marcatore del torneo, con 15 gol all'attivo. Nella Superettan 2015 le sue marcature sono state 12, risultando comunque il capo cannoniere della squadra. In quell'anno il Sirius \u00e8 arrivato a giocarsi gli spareggi-promozione contro il Falkenberg, terzultimo in Allsvenskan, ma la regola dei gol segnati in trasferta a fronte di un doppio pareggio ha impedito ai nerazzurri di salire.\nNel 2016, all'et\u00e0 di 26 anni, Silva \u00e8 arrivato a disputare la Allsvenskan con l'ingaggio biennale a parametro zero da parte del GIF Sundsvall. L'esordio nella massima serie \u00e8 avvenuto il 3 aprile 2016 alla prima giornata, nell'1-1 esterno alla Friends Arena contro l'AIK. Il suo primo gol in Allsvenskan \u00e8 arrivato tra le mura amiche quattro giorni dopo, quando ha segnato il temporaneo vantaggio contro il Gefle (1-2 per gli ospiti il finale). Ha giocato tutte e 30 le partite di campionato, chiudendo come miglior marcatore della sua squadra con 7 reti che contribuiscono a raggiungere la salvezza.\nIl 9 gennaio 2017 \u00e8 stato ufficializzato il suo trasferimento a titolo definitivo al Palermo, squadra alla ricerca di una difficile salvezza, con un contratto fino al 30 giugno 2021 e la scelta della maglia numero 9. Il suo debutto in Serie A \u00e8 avvenuto il 5 febbraio 2017 nel secondo tempo del match vinto 1-0 contro il Crotone. Pochi giorni pi\u00f9 tardi ha riportato una lesione al retto femorale che lo ha reso indisponibile per circa un mese e mezzo.\nNelle ultime tre giornate di campionato \u00e8 stato inserito nella lista dei convocati, ma non \u00e8 stato utilizzato. Silva non ha trovato spazio neppure in Serie B, escluso dal progetto tecnico del nuovo tecnico rosanero Bruno Tedino che non lo ha mai convocato. Il 15 dicembre 2017 \u00e8 stata resa nota la rescissione consensuale tra il club siciliano e il giocatore.\nIl 9 gennaio 2018 \u00e8 tornato ufficialmente a far parte di una squadra svedese firmando fino al 2020 con l'AIK, squadra che gioca le proprie partite interne nella periferia nord-occidentale di Stoccolma vicino a cui Silva \u00e8 cresciuto. Il 22 aprile, contro l'IFK G\u00f6teborg, Silva \u00e8 entrato in campo al 10' minuto al posto dell'infortunato Robert Lundstr\u00f6m, poi al 20' ha realizzato con un tiro al volo il suo unico gol stagionale in campionato, mentre al 30' \u00e8 dovuto uscire per un infortunio all'inguine che lo ha tenuto fuori fino alla pausa estiva. A fine stagione l'AIK ha vinto il campionato, con Silva che ha chiuso l'annata con 6 presenze e una rete.\nHa iniziato all'AIK anche la stagione 2019 nonostante la forte concorrenza nel reparto offensivo, ma proprio a causa del poco spazio a disposizione (10 presenze in un campionato e mezzo) nel luglio 2019 \u00e8 stato girato in prestito ai turchi del Fatih Karag\u00fcmr\u00fck, neopromossi nella seconda serie nazionale.\nRientrato all'AIK, ha fatto parte della rosa dei campionati 2020 e 2021, durante i quali per\u00f2 \u00e8 riuscito a totalizzare complessivamente solo 18 presenze, di cui 3 da titolare. Il suo contratto, in scadenza il 31 dicembre 2021, non \u00e8 stato rinnovato."}
{"id": "6118865", "revid": "729019", "url": "https://it.wikipedia.org/wiki?curid=6118865", "title": "Serie B 2016-2017 (rugby a 15)", "text": "Il campionato di serie B di rugby a 15 2016-2017 \u00e8 la quattordicesima edizione e rappresenta il terzo livello del campionato italiano di rugby.\nRegolamento.\nIl torneo prevede la partecipazione di 48 squadre divise in quattro gironi su base territoriale di dodici squadre ciascuno, si ritorna alla classica forma compatta dopo il formato di doppia fase visto negli ultimi campionati di serie B.\nAl termine della stagione regolare le prime due classificate dei gironi si affrontano nei play-off che determinano le quattro squadre promosse in Serie A con partite di andata e ritorno, mentre le ultime due classificate dei gironi retrocedono in Serie C1."}
{"id": "6118873", "revid": "74801", "url": "https://it.wikipedia.org/wiki?curid=6118873", "title": "Carmela Ayr Chiari", "text": "Biografia.\nProveniente da una famiglia nobile di origine scozzese che, intorno alla met\u00e0 del 1700, si stabil\u00ec definitivamente a Tursi. Consegu\u00ec due lauree e approfond\u00ec la conoscenza di diverse lingue. Insegn\u00f2 presso la Regia Scuola Normale di Verona sulle cattedre di Pedagogia, Morale, Storia e Lingue.\nI suoi primi lavori poetici vengono pubblicati su \"L'Indipendente\" nel 1885 e, nello stesso anno, vede la luce anche il libro su Nicola Latronico. Alcuni critici, tra cui Vittorio Cian, si sono interessati della sua opera. Pubblic\u00f2 articoli di letteratura e di filosofia su \"Il Giornale d'Italia\", \"Il Piccolo\" di Trieste e la \"Gazzetta di Parma\". Visse e lavor\u00f2 in diverse citt\u00e0 d'Italia, fu autrice di oltre 30 pubblicazioni."}
{"id": "6118876", "revid": "709565", "url": "https://it.wikipedia.org/wiki?curid=6118876", "title": "Durolevum", "text": "Durolevum fu un insediamento della Britannia romana, posto lungo la Watling Street.\nLa sola citazione antica \u00e8 presente nell'\"Itinerarium Antonini\", dove \u00e8 ricordato nel tratto che univa \"Rutupiae\" (Richborough) a \"Londinium\" (Londra), ad una distanza di 13 miglia da \"Durobrivae\" (Rochester) e di 12 miglia da \"Durovernum Cantiacorum\" (Canterbury).\nUbicazione.\nSi ritiene che \"Durolevum\" fosse ubicata presso l'odierna Ospringe nel Kent a seguito della scoperta fatta negli anni 1920-23 di una necropoli romana e successivamente di altri reperti di et\u00e0 romana tra la Judd's Hill e la Beacon Hill, anche se per\u00f2 l'identificazione non \u00e8 ancora definitiva.\nUn altro sito inizialmente ipotizzato per l'identificazione con \"Durolevum\" \u00e8 Newington, circa 10\u00a0km a nordovest di Ospringe, ma oggi si tende a escludere questa identificazione.\nSi ritiene possibile che la stazione di posta, cui le distanze nell'Itinerario II si riferiscono e che non \u00e8 ancora stata identificata, fosse localizzata lungo la Watling Street leggermente a nordovest dell'insediamento.\nRinvenimenti.\nA nordovest di Ospringe, poco a nord della Watling Street, nel 1967-69, si rinvennero i resti di una struttura che era stata incorporata in una chiesa medievale, la Chapel at Stone: gli scavi hanno permesso di identificare un edificio di et\u00e0 romana che misurava 6,1 x 5,8\u00a0m, con muri con contrafforti, un pavimento in \"opus signinum\", decorazioni in stucco e pareti affrescate. Gli archeologi ipotizzarono che la struttura fsse stata utilizzata verso il IV secolo come tempio.\nNegli anni venti del XX secolo, invece, era stata rinvenuta una necropoli romana (suddivisa in due differenti siti collocati a circa 400\u00a0m e 800\u00a0m a est del sito probabile dell'insediamento), della quale furono scavate 387 tombe sia a incinerazione sia a inumazione, datate per lo pi\u00f9 al II e III secolo d.C. (alcune tombe sono databili anche al IV secolo)."}
{"id": "6118899", "revid": "287204", "url": "https://it.wikipedia.org/wiki?curid=6118899", "title": "Al-Mundhir IV ibn al-Mundhir", "text": "Figlio del grande al-Mundhir III b. al-Nu\u02bfm\u0101n (\"reg.\" 502\u2013554), gli succedette sul trono dopo i suoi fratelli \u02bfAmr III b. al-Mundhir (\"reg.\" 554\u2013569) e Q\u0101b\u016bs b. al-Mundhir (\"reg.\" 569\u2013573). La sua successione non incontr\u00f2 il favore dei sudditi della capitale al-\u1e24\u012bra, a causa della violenta natura della sua fede pagana. Un governatore sasanide, Suhrab, fu allora nominato dallo \"Sh\u0101hansh\u0101h\" persiano e govern\u00f2 al-\u1e24\u012bra per un anno, fin quando Zayd ibn \u1e24amm\u0101d persuase la popolazione della capitale ed accettare al-Mundhir come suo re.\nGli eventi del suo regno sono in gran parte sconosciuti, salvo che per il saccheggio e la distruzione di al-\u1e24\u012bra da parte del ghassanide al-Mundhir III b. al-\u1e24\u0101rith nel 575. Imprigionato dal \"basileus\" bizantino Maurizio, fu esiliato in Sicilia con sua moglie e alcuni suoi figli. A lui succedette allora il figlio al-Nu\u02bfm\u0101n III b. al-Mundhir (\"reg.\" 580\u2013602), l'ultimo re lakhmide, prima che il regno lakhmide fosse soppresso dai Sassanidi, di cui i Lakhmidi erano vassalli, che misero alla guida dell'ex-regno un loro governatore (\"marzban\").\nDi due sue vedove (si ricordi che la poliginia era normalmente praticata) si conoscono i nomi: la prigioniera israelita Salma bint al-\u1e62\u0101\u02beigh, madre dell'erede futuro al-Nu\u02bfm\u0101n, e la cristiana M\u0101riya bint al-\u1e24\u0101rith ibn Julhum. Mundhir ebbe 12 o 13 figli."}
{"id": "6118900", "revid": "1573940", "url": "https://it.wikipedia.org/wiki?curid=6118900", "title": "Calotriton asper", "text": "Il tritone dei Pirenei (Calotriton asper ) \u00e8 un anfibio caudato appartenente alla famiglia dei Salamandridi.\nDescrizione.\nQuesto tritone di montagna di taglia media ha un capo largo, appiattito, reso angoloso dalla forma smussata del muso e delimitata dietro il collo da una vistosa piega. Non sono presenti ghiandole parotoidi. La superficie della pelle \u00e8 molto ruvida e ricoperta di numerose piccole verruche, mentre il lato ventrale \u00e8 liscio. La coda \u00e8 compressa in senso laterale, ma senza bordo membranoso; dita anteriori e posteriori terminano con artigli cornei neri. Parti superiori di colori pi\u00f9 \u00abcupi\u00bb, da grigio chiaro a grigio scuro, grigio-brunastro, verde olivastro o quasi nero. Soprattutto gli esemplari pi\u00f9 giovani e i maschi presentano diverse vistose macchie gialle, disposte in file longitudinali, che possono fondersi in una banda dorsale irregolare. La gola \u00e8 arancione con macchie marroni scure; la zona centrale \u00e8 arancione nei maschi e giallognola nelle femmine. La cloaca dei maschi forma un rigonfiamento uniformemente tondeggiante, mentre quella della femmina \u00e8 conica e rivolta all'indietro. Ha una lunghezza totale di 10-16,5 cm.\nBiologia.\nL'alimentazione di questi tritoni prevalentemente acquatici, attivi di giorno come anche di notte, \u00e8 costituita da insetti acquatici e dalle loro larve, da piccoli crostacei e vermi. Si tratta di una specie minacciata dall'immissione di trote in molti dei suoi habitat. La riproduzione avviene in acqua, in primavera e in autunno, e il suo inizio \u00e8 segnalato dal maschio che assume una posizione di corteggiamento: solleva la coda, presentandone alla femmina il lato inferiore di colore arancione. Durante l'amplesso, della durata di molte ore, il maschio cinge la compagna con la coda e rilascia diversi spermatofori che quindi massaggia con le sue zampe posteriori nella cloaca della femmina (fecondazione interna). Quest'ultima depone poi 30-70 uova, che fa aderire uno per uno a sassi nel letto di ruscelli. Dopo 4-5 settimane sbucano le larve, la cui metamorfosi avviene circa 1 anno dopo, mentre la maturit\u00e0 sessuale giunge soltanto dopo altri 3-4 anni; questi animali possono vivere complessivamente anche fino a 20 anni.\nDistribuzione e habitat.\nQuesto tritone vive esclusivamente sui Pirenei e sulle loro propaggini, con maggiore frequenza ad altitudini di 1000-2500\u00a0m, pi\u00f9 raramente fino a un massimo di 3000\u00a0m o anche a bassa quota, fino a 200\u00a0m. In primavera e in estate si pu\u00f2 trovare nascosto tra i sassi in tratti tranquilli e privi di vegetazione di torrenti di montagna o fossi, ma anche in raccolte d'acqua temporanee e sulle rive di laghi di montagna. Necessita di acque a temperature costantemente fredde, sotto i 15\u00a0\u00b0C, e per questo a basse quote colonizza spesso acque cavernicole. Lo svernamento avviene perlopi\u00f9 sul suolo, in riva a corsi d'acqua, spesso in grandi raggruppamenti."}
{"id": "6118904", "revid": "287204", "url": "https://it.wikipedia.org/wiki?curid=6118904", "title": "Str\u00f8msgodset Idrettsforening 1999", "text": "Questa voce raccoglie le informazioni riguardanti lo Str\u00f8msgodset Idrettsforening nelle competizioni ufficiali della stagione 1999.\nStagione.\nLo Str\u00f8msgodset si \u00e8 presentato ai nastri di partenza del campionato confermando Jens Martin St\u00f8ten come tecnico. La squadra ha chiuso l'annata al 12\u00ba posto in classifica, dovendo cos\u00ec affrontare le qualificazioni all'Eliteserien per mantenere il posto nella massima divisione locale. Nel doppio confronto con lo Start, \u00e8 stata quest'ultima squadra ad avere la meglio, grazie ad una vittoria complessiva per 3-2: lo Str\u00f8msgodset \u00e8 dunque retrocesso in 1. divisjon. L'avventura nel Norgesmesterskapet 1999 \u00e8 terminata invece al terzo turno, con l'eliminazione per mano dell'Haugesund."}
{"id": "6118917", "revid": "158913", "url": "https://it.wikipedia.org/wiki?curid=6118917", "title": "Andrea Towianski", "text": ""}
{"id": "6118919", "revid": "80030", "url": "https://it.wikipedia.org/wiki?curid=6118919", "title": "Castello reale di Laeken", "text": ""}
{"id": "6118920", "revid": "986213", "url": "https://it.wikipedia.org/wiki?curid=6118920", "title": "Rodrigo da Cunha", "text": "Biografia.\nDopo aver conseguito un dottorato in diritto canonico all'universit\u00e0 di Coimbra, fu deputato del Sant'Uffizio, inquisitore a Lisbona, vescovo di Portalegre, di Oporto, arcivescovo di Braga e di Lisbona. \nFautore dell'indipendenza del Portogallo, che dal 1640 era stato annesso nel Regno di Castiglia, tenne un atteggiamento molto attivo nella proclamazione come re del duca Juan de Braganza, del cui Consiglio di Stato fu membro.\nOpere.\nScrisse, in latino e in portoghese, diverse opere sul diritto canonico e sulla storia della chiesa portoghese:\nGenealogia episcopale.\nLa genealogia episcopale \u00e8:"}
{"id": "6118922", "revid": "933835", "url": "https://it.wikipedia.org/wiki?curid=6118922", "title": "Aristomene di Alyzia", "text": ""}
{"id": "6118927", "revid": "198326", "url": "https://it.wikipedia.org/wiki?curid=6118927", "title": "Agostino Lippi", "text": "Carriera.\n\"Groppasecca\" ha vinto tre volte il Palio di Siena, centrando uno storico \"cappotto\" nel 1787. Quell'anno vinse infatti sia in luglio sia in agosto, sempre nella Contrada della Torre e con il medesimo cavallo: \u00e8 il primo fantino nella storia del Palio ad aver centrato il \"cappotto\" personale e con la stessa Contrada e lo stesso cavallo. Vinse anche il 18 agosto 1788 nella Pantera. In totale ha collezionato 16 presenze in Piazza del Campo.\nIdentit\u00e0 esatta.\nSul nome di \"Groppasecca\" esistono ancora oggi incertezze storiche. Non sono conosciuti gli anni di nascita e di morte, e spesso il nome di battesimo \u00e8 indicato come Valentino. La carriera di Valentino Lippi \u00e8 iniziata per\u00f2 nel 1804, ossia 12 anni dopo l'ultima corsa di Agostino. Considerato che l'inattivit\u00e0 per cos\u00ec tanto tempo era inusuale, le pi\u00f9 recenti riscotruzioni indicano Agostino e Valentino come padre e figlio: all'epoca era infatti frequente che tra discendenti si utilizzasse lo stesso soprannome."}
{"id": "6118962", "revid": "933835", "url": "https://it.wikipedia.org/wiki?curid=6118962", "title": "Aeto figlio di Aeto", "text": ""}
{"id": "6118976", "revid": "339392", "url": "https://it.wikipedia.org/wiki?curid=6118976", "title": "Rama X", "text": ""}
{"id": "6118977", "revid": "339392", "url": "https://it.wikipedia.org/wiki?curid=6118977", "title": "Rama X di Thailandia", "text": ""}
{"id": "6118982", "revid": "729019", "url": "https://it.wikipedia.org/wiki?curid=6118982", "title": "Battaglia di Zierikzee", "text": "La battaglia di Zierikzee fu una battaglia navale avvenuta nei giorni 10 e 11 agosto del 1304 al largo di Zierikzee e che vide opporsi le flotte franco-olando-genovesi e la flotta fiamminga.\nAntefatti.\nNel 1300 la contea di Fiandra pass\u00f2 sotto la sovranit\u00e0 del re di Francia. Maldestri o brutali, i suoi rappresentanti suscitarono il malcontento della popolazione, che, esasperata, fin\u00ec con il ricorrere alle armi. La rivolta ebbe inizio il 18 maggio 1302, con le mattinate di Bruges, durante le quali i cittadini di Bruges massacrarono i francesi. Ad eccezione di Gand, le altre citt\u00e0 delle Fiandre si sollevarono a loro volta e i fiamminghi misero in piedi un esercito che mise in rotta la cavalleria francese alla battaglia di Courtrai, detta \"battaglia degli speroni d'oro\". Umiliato, il re francese Filippo il Bello decise di porre fine a qualunque costo alla ribellione e la guerra infuri\u00f2.\nSvolgimento della battaglia.\nNell'estate del 1304 le truppe fiamminghe, comandate da Guido di Namur, posero l'assedio a Zierikzee, un porto della Zelanda, che per altro era oggetto di un blocco navale. Il 10 agosto di quell'anno, una flotta franco-olando-genovese, comandata dall'ammiraglio genovese Ranieri I Grimaldi, attacc\u00f2 la squadra navale fiamminga. I combattimenti furono selvaggi e gli assalitori non diedero quartiere ai nemici. Per i fiamminghi si tratt\u00f2 di un vero e proprio disastro: la loro flotta fu totalmente annientata dopo due giorni di lotta. Guido di Namur, che aveva assunto il comando delle navi fiamminghe, fu catturato. Truppe franco-olandesi sbarcarono e liberarono Zierikzee dalla morsa degli assedianti. Questa disfatta fu il preludio della fine delle speranze di emancipazione della regione: una settimana dopo l'esercito di Filippo il Bello schiacci\u00f2 le milizie fiamminghe di Giovanni I di Namur, nella battaglia decisiva di Mons-en P\u00e9v\u00e8le. Questa vittoria consent\u00ec al re di Francia di negoziare in posizione di forza la pace, che fu firmata nel 1305 ad Athis-sur-Orge."}
{"id": "6118985", "revid": "344646", "url": "https://it.wikipedia.org/wiki?curid=6118985", "title": "Programma Setka", "text": "Il programma Setka \u00e8 stato un programma statale di studio sugli UFO istituito nel 1977 in Unione Sovietica. Venne portato avanti da due commissioni, che lavorarono dal 1978 al 1990. Dopo la dissoluzione dell'Unione Sovietica, i dati vennero ereditati dalla Russia e divulgati nel 2000. \nStoria.\nNel 1977, a seguito del fenomeno di Petrozavodsk, su proposta dello scienziato Anatolij Aleksandrov venne avviato in Unione Sovietica un programma di stato per lo studio degli UFO, denominato \"Setka\". Il programma fu istituito ufficialmente nell'ottobre 1977. Per la sua realizzazione vennero insediate due commissioni di ricerca: il \"Setka MO\", agli ordini del Ministero della Difesa e composto prevalentemente da personale militare, e il \"Setka AN\", agli ordini dell'Accademia sovietica delle scienze e composto da scienziati. Il primo gruppo aveva il compito di studiare gli aspetti militari del problema, come le eventuali influenze degli UFO sul malfunzionamento degli apparecchi e impianti militari, mentre il secondo gruppo doveva studiare gli effetti fisici correlati con gli UFO e cercato di comprenderne le cause. Il coordinamento della prima commissione venne affidato al colonnello Boris Sokolov, quello della seconda commissione al professor Vladimir Migulin, affiancato dal dottor Yulii Platov in qualit\u00e0 di vice coordinatore. \nI lavori delle due commissioni iniziarono nel gennaio 1978. Come prima cosa, venne deciso di non usare il termine UFO, ma la terminologia pi\u00f9 neutra di \"fenomeni anomali dell'atmosfera e dello spazio\". I lavori durarono fino al 1990 e vennero esaminati i rapporti di circa 3.000 presunti avvistamenti, interrogando i testimoni. Dopo la dissoluzione dell'Unione Sovietica, i lavori ripresero presso l'Accademia russa delle scienze, allo scopo di studiare e integrare i dati disponibili; questa fase dur\u00f2 fino al 1995. \nI risultati del programma Setka furono divulgati da Sokolov (coordinatore del \"Setka-MO\") e Platov (vice coordinatore del \"Setka-AN\") con un articolo pubblicato nel 2000 sul Bollettino dell'Accademia Russa delle Scienze.\nRisultati.\nSecondo le conclusioni dello studio riferite da Platov e Sokolov, il 90% dei fenomeni atmosferici anomali osservati nel territorio sovietico poteva essere spiegato con gli effetti di attivit\u00e0 umane (soprattutto lanci di razzi e palloni meteorologici), mentre il restante 10% \u00e8 inspiegato; per questi ultimi casi, si \u00e8 ipotizzato che la causa vada ricercata in fenomeni naturali rari o ancora sconosciuti.\nNon \u00e8 stata comunque trovata alcuna evidenza di atterraggi o schianti di UFO, n\u00e9 di contatti ravvicinati o rapimenti alieni; non \u00e8 inoltre emersa alcuna prova di un'origine extraterrestre degli UFO. A questo proposito, Platov e Sokolov hanno commentato che vi sono due possibilit\u00e0: o il territorio dell'ex Unione Sovietica \u00e8 rimasto chiuso ai viaggiatori alieni fra il 1978 e il 1995 oppure l'ipotesi extraterrestre sugli UFO \u00e8 priva di fondamento.\nControversie.\nVari ufologi si sono dichiarati in disaccordo con i risultati divulgati da Platov e Sokolov. Paul Stonehill, studioso degli avvistamenti di UFO sovietici e russi, ritiene che siano stati resi noti solo i risultati degli studi del \"Setka-AN\", mentre quelli del \"Setka-MO\" sarebbero rimasti segreti. Stonehill sostiene inoltre che nulla indica che nell'ambito del programma Setka qualcuno abbia tentato di analizzare seriamente i casi rimasti non spiegati. "}
{"id": "6118987", "revid": "124123", "url": "https://it.wikipedia.org/wiki?curid=6118987", "title": "Letizia Fortini", "text": "Biografia.\nFiglia del banchiere umanista Raffaele Mattioli, fu da lui incoraggiata a intraprendere la carriera letteraria, che la vide autrice di narrativa e poesia. Trasferitasi dopo il matrimonio nelle Colline del Chianti, frequent\u00f2 gli ambienti letterari fiorentini, dove conobbe Anna Banti, considerata dalla Fortini come modello di vita e scrittura (lo pseudonimo, atto a nascondere l'ingombrante cognome paterno, venne scelto proprio in onore della Banti). Il suo importante archivio, con lettere da oltre cento corrispondenti tra cui Riccardo Bacchelli, Liliana Cavani, Umberto Eco, Natalia Ginzburg, Eugenio Montale, Eugenio Scalfari, Cesare Segre, \u00e8 custodito nell'Archivio di Stato di Firenze, cui fu donato in parte nel 2000 dalla stessa scrittrice, in parte dal fratello Maurizio dopo la sua morte"}
{"id": "6118988", "revid": "660329", "url": "https://it.wikipedia.org/wiki?curid=6118988", "title": "Il Sabato della DS", "text": "Il Sabato della DS (nel 2016-2017 noto come \"Calcio Champagne\") \u00e8 stato un programma televisivo italiano sportivo, in onda dal 2016 al 2018 il sabato su Rai 2, dallo studio TV2 del Centro produzione TV di Milano.\nStoria del programma.\nGi\u00e0 nella stagione 2001-2002 la Domenica Sportiva curava uno spazio per l'anticipo del sabato sera, denominato \"Anteprima Calcio\", che andava in onda ogni sabato su Rai Tre alle 22:45 e condotto da Marco Civoli. In realt\u00e0 il programma in oggetto \u00e8 nato dopo la chiusura della trasmissione \"Sabato Sprint\" ad opera di Gabriele Romagnoli, che era stato appena nominato direttore di Rai Sport.\nIl tema principale della trasmissione era il commento e l'analisi degli anticipi del sabato del campionato di Serie A.\nEdizione 2016-2017.\nLa prima edizione del programma, con il titolo di \"Calcio Champagne\" inizi\u00f2 il 27 agosto 2016, con la conduzione di Marco Lollobrigida. La scenografia riprendeva chiaramente una \"sorta\" di bar, con finti clienti che sorseggiavano bibite analcoliche (confermato dal conduttore) e camerieri. Era prevista una parte comica curata da Francesca Macr\u00ec, ma \u00e8 stata eliminata prima provvisoriamente a causa del lutto nazionale per i funerali alle vittime del terremoto in Centro Italia e poi definitivamente. Dalla seconda puntata vengono tolti i riferimenti al bar nella scenografia e vengono inoltre modificati il logo e la sigla.\nEdizione 2017-2018.\nLa seconda edizione \u00e8 partita il 19 agosto 2017, con l'inizio del campionato, cambiando il nome ne \"Il Sabato della DS\" e diventando un programma spin-off de \"La domenica sportiva\"."}
{"id": "6118990", "revid": "300067", "url": "https://it.wikipedia.org/wiki?curid=6118990", "title": "Mark Lyons", "text": ""}
{"id": "6118991", "revid": "365411", "url": "https://it.wikipedia.org/wiki?curid=6118991", "title": "Divisione Nazionale 1935-1936 (pallacanestro femminile)", "text": ""}
{"id": "6118997", "revid": "158913", "url": "https://it.wikipedia.org/wiki?curid=6118997", "title": "1Cor", "text": ""}
{"id": "6119001", "revid": "1573940", "url": "https://it.wikipedia.org/wiki?curid=6119001", "title": "Euproctus montanus", "text": "Il tritone corso (Euproctus montanus ) \u00e8 un anfibio caudato appartenente alla famiglia dei Salamandridi.\nDescrizione.\nLa pelle del tritone corso \u00e8 leggermente granulosa. Il capo \u00e8 stretto e appiattito, con ghiandole parotoidi piccole ma evidenti. Le parti superiori sono brunastre, verdastre o grigiastre, in genere con screziature scure e spesso con una banda mediana rossastra, a volte anche interrotta; il ventre va dal marroncino al grigio chiaro, senza macchie. I maschi presentano una tibia dilatata, terminante con uno sperone. Ha una lunghezza totale di 7-13 cm.\nBiologia.\nDurante la stagione riproduttiva, in primavera, il tritone corso \u00e8 acquatico e attivo di giorno e di notte. Compie un letargo invernale e spesso anche un breve periodo di letargo estivo, in entrambi i casi sulla terraferma. L'amplesso avviene con i corpi a stretto contatto, con il maschio che avvolge la femmina con la coda. Il seme viene introdotto direttamente nella cloaca della femmina per mezzo degli speroni presenti sulle zampe posteriori del maschio. La femmina fa quindi aderire fino a 120 uova (solitamente 20-50) sotto l'acqua, all'interno di fessure o sotto sassi piatti.\nDistribuzione e habitat.\nQuesto tritone popola quasi tutta la Corsica, in particolare ad altitudini montane fino a 1500 m, massimo 2500 m, pi\u00f9 raramente anche quote pi\u00f9 basse. Nella stagione riproduttiva trascorre il tempo in tratti poco turbolenti di corsi d'acqua freddi e puliti come ruscelli di montagna, ma anche in fossi e lungo le rive di piccoli laghi e stagni. Sulla terraferma lo si pu\u00f2 spesso trovare sotto sassi e rocce."}
{"id": "6119002", "revid": "158913", "url": "https://it.wikipedia.org/wiki?curid=6119002", "title": "2Cor", "text": ""}
{"id": "6119005", "revid": "1543377", "url": "https://it.wikipedia.org/wiki?curid=6119005", "title": "Qualificazioni al campionato mondiale di calcio 2018 - CAF - terzo round - girone C", "text": ""}
{"id": "6119016", "revid": "484362", "url": "https://it.wikipedia.org/wiki?curid=6119016", "title": "Rama IX di Thailandia", "text": ""}
{"id": "6119017", "revid": "287204", "url": "https://it.wikipedia.org/wiki?curid=6119017", "title": "Ottino", "text": "Con il termine ottino (meno comunemente octino) si fa riferimento ad una tipologia di alchini di formula bruta C8H14 costituiti da otto atomi di carbonio e dalla presenza di un triplo legame C\u2261C. Il nome IUPAC \u00e8 composto dal prefisso \"ott_\" che indica la presenza di otto atomi di carbonio e dal suffisso \"_ino\" che indica la presenza di un triplo legame. \nA seconda della posizione del triplo legame si possono avere i seguenti isomeri lineari:"}
{"id": "6119019", "revid": "767487", "url": "https://it.wikipedia.org/wiki?curid=6119019", "title": "Anatomia di un amore visto", "text": "Anatomia di un amore visto (\"Anatomy of a Love Seen\") \u00e8 un film del 2014 diretto da Marina Rice Bader.\nTrama.\nZoe e Mal sono due giovani attrici che si conoscono girando un film la cui trama prevede che siano amanti. Le due, durante le riprese, finiscono per innamorarsi davvero l'una dell'altra. Tutto sembra andare per il meglio, fino a quando, mesi dopo, Mal abbandona Zoe senza dirle niente, proprio mentre la carriera di quest'ultima sta per decollare. Successivamente si scopre che Mal \u00e8 dipendente dalla cocaina e che la paura che Zoe avrebbe potuto stufarsi di lei e lasciarla era talmente forte da farla scappare. Le due si rincontrano dopo mesi di silenzio, quando la regista del film che avevano girato, Kara, le richiama sul set per rigirare la famosa scena d'amore. Le due donne non sono per niente entusiaste, ma la forte amicizia con la regista le spinge a presentarsi sul set, dove la scena viene rifatta pi\u00f9 e pi\u00f9 volte spesso interrotta da crisi di pianto o litigi. Durante uno di quest'ultimi, si scopre che in realt\u00e0 la scena girata mesi prima era perfetta e che la necessit\u00e0 di rifarla altro non \u00e8 che il piano della regista per far riconciliare le ragazze, dato che considerava il loro un \"vero amopre\". A questo punto Mal e Zoe cercano di riallacciare il travagliato rapporto.\nAccoglienza.\n\"AfterEllen\" ha dato a \"Anatomia di un amore visto\" una recensione positiva, dichiarando che \"come regista, Rice Bader ha avuto occhio per la composizione dell'immagine, creando alcune bellissime riprese.\" Anche la rivista \"Curve\" ha apprezzato il film, scrivendo: \"Anatomia di un amore visto\" e un film forte e commovente che ti coinvolger\u00e0 in un turbine di emozioni rimanendo comunque valido sotto tutti gli aspetti."}
{"id": "6119021", "revid": "83770746", "url": "https://it.wikipedia.org/wiki?curid=6119021", "title": "Fosso della Mola", "text": ""}
{"id": "6119024", "revid": "371529", "url": "https://it.wikipedia.org/wiki?curid=6119024", "title": "Louis Armstrong Plays W.C. Handy", "text": "Louis Armstrong Plays W. C. Handy \u00e8 un album discografico jazz pubblicato dall'etichetta Columbia Records nel 1954, inciso da Louis Armstrong and His All Stars.\nNel 1986 la Columbia ristamp\u00f2 l'album in formato compact disc in forma alterata con versioni alternative al posto di molte delle incisioni originali, ma restaur\u00f2 la versione originale del 1954 con una seconda ristampa nel 1997, con l'aggiunta di materiale extra: una breve intervista del produttore George Avakian con W. C. Handy; una barzelletta raccontata da Louis Armstrong; e svariate incisioni alternative."}
{"id": "6119026", "revid": "1123126", "url": "https://it.wikipedia.org/wiki?curid=6119026", "title": "Srirasmi Akharapongpreecha", "text": ""}
{"id": "6119029", "revid": "1573940", "url": "https://it.wikipedia.org/wiki?curid=6119029", "title": "Nactus serpensinsula", "text": "Il geco dell'Isola dei serpenti (Nactus serpensinsula ()) \u00e8 un sauro della famiglia Gekkonidae, endemico di Mauritius.\nTassonomia.\nSono note due sottospecie:\nDistribuzione e habitat.\nL'areale della specie \u00e8 ristretto a due isole disabitate che sorgono in prossimit\u00e0 della costa settentrionale dell'isola di Mauritius: l'Isola dei Serpenti, \"locus typicus\" della sottospecie nominale, e Round Island, ove \u00e8 presente la sottospecie \"Nactus serpensinsula durrelli\".\nConservazione.\nPer la ristrettezza del suo areale la \"IUCN Red List\" classifica \"Nactus serpensinsula\" come specie vulnerabile."}
{"id": "6119033", "revid": "158913", "url": "https://it.wikipedia.org/wiki?curid=6119033", "title": "1Ts", "text": ""}
{"id": "6119034", "revid": "1543377", "url": "https://it.wikipedia.org/wiki?curid=6119034", "title": "Sawako Ariyoshi", "text": " \nConsiderata una delle pi\u00f9 influenti e importanti scrittrici della letteratura moderna giapponese, \u00e8 stata definita dallo studioso Mark Weston \"la scrittrice che diede voce alle donne silenziose\".\nBiografia.\nNata nella citt\u00e0 di Wakayama, pass\u00f2 la prima infanzia a Osaka. A sei anni si trasfer\u00ec con i genitori a Soerabaja nelle Indie orientali olandesi (l'odierna isola di Giava). Di fede cattolica, nel 1949 si iscrisse ai corsi di Letteratura e Teatro all'Universit\u00e0 Cristiana Femminile di Tokyo, dove si laure\u00f2 nel 1952. Nel 1959 frequent\u00f2 per un anno il Sarah Lawrence College di New York e, nello stesso anno, ottenne una borsa di studio per ricercatori alla Fondazione Rockefeller. In seguito, lavor\u00f2 per una casa editrice, scrisse articoli di giornale, si un\u00ec a una compagnia di danza, e scrisse racconti e sceneggiature per il teatro, la televisione e la radio.\nAriyoshi viaggi\u00f2 molto, raccogliendo materiale per i suoi romanzi seriali sulla vita domestica. Nel 1961, visit\u00f2 la Cina in compagnia di Katsuichiro Kamei, Yasushi Inoue, Ken Hirano ed Eiji Yoshikawa prima della normalizzazione dei rapporti diplomatici, e venne invitata a tornare in numerose occasioni: in particolare, nel 1965 trascorse sei mesi nel paese per studiare il cattolicesimo, e nel 1978, in occasione del suo quinto viaggio, si un\u00ec a una comune per scrivere \"Resoconto dalla Cina\", pubblicato nello stesso anno. Ricevette numerosi premi letterari giapponesi, ed era all'apice della sua carriera quando, il 30 agosto 1984, dopo aver sofferto a lungo di insonnia e affaticamento, mor\u00ec nel sonno di insufficienza cardiaca. \u00c8 sepolta nel cimitero di Kodaira.\nNonostante una vita relativamente breve, fu un'autrice prolifica. Pubblic\u00f2 oltre cento tra racconti, romanzi, testi teatrali, musical e sceneggiature cinematografiche. Nelle sue opere rappresenta importanti problematiche sociali, quali la sofferenza degli anziani, gli effetti dell'inquinamento sull'ambiente naturale e gli effetti dei cambiamenti politici e sociali sulla vita domestica e sui valori del Giappone, soprattutto sulla condizione delle donne. Per la marcata impronta femminista delle sue opere, in Giappone venne spesso paragonata a Simone de Beauvoir, che Ariyoshi ammirava senza riserve.\nOttenne presto un grande successo con alcuni tra i suoi romanzi pi\u00f9 celebri, quali \"Il fiume Ki\" (1959), penetrante ritratto della vita rurale di tre aristocratiche, madre, figlia e nipote, nella citt\u00e0 natale dell'autrice. \"Non a causa del colore\" (1964), storia del matrimonio tra una donna giapponese e un soldato afro-americano e del loro trasferimento ad Harlem, \u00e8 incentrata sul tema del razzismo. Il romanzo storico \"La moglie di Hanaoka Seish\u016b\" (1966, uscito in Italia col titolo \"Kae o le due rivali\"), considerata la sua opera migliore, tratta del ruolo delle donne giapponesi nel XIX secolo, attraverso la storia della moglie e della madre del dottor Seishu Hanaoka (1760-1835), pioniere nell'uso dell'anestesia.\nCon quest'opera, che venne adattata sei volte per la televisione e ventitr\u00e9 per il teatro, l'autrice venne consacrata tra le migliori scrittrici giapponesi del dopoguerra. \"Il vecchio rimbambito\" (1972) ritrae la vita di un'avvocatessa che si prende cura del suo anziano patrigno, in punto di morte; all'uscita il romanzo vendette un milione di copie e, tra le opere di Ariyoshi, fu quella che dest\u00f2 maggiore scandalo per il tema trattato.\n\"Contaminazione complessa\" (1975) \u00e8 uno studio pionieristico sull'impatto, presente e futuro, dell'inquinamento causato da fertlizzanti chimici, detergenti, coloranti cancerogeni, gas di scarico delle automobili e altri fattori inquinanti. \"Resoconto dalla Cina\" (1978), scritto in occasione del suo quinto viaggio nel paese, \u00e8 incentrato sulle devastazioni della rivoluzione culturale in campagna e sull'inquinamento delle metropoli.\nIn \"Isole del Giappone - Passato e presente\" (1981) narra un suo viaggio, tra le altre, alle isole Senkaku, tuttora parte del territorio giapponese, ma reclamate dalla Cina.\nNon mancano tuttavia opere incentrate sulla storia giapponese e sull'arte classica nipponica, quali \"Fiori e incenso\" (1962), romanzo incentrato sul mondo segreto delle geisha, \"Vita di un fiore\" (1958) e \"Izumo no Okuni\" (1969) biografie romanzate della scrittrice Fumiko Hayashi e dell'omonima danzatrice inventrice del teatro kabuki. \nIn Giappone, molte sue opere sono state adattate al cinema e alla televisione. Il suo stile ha influenzato le scrittrici giapponesi contemporanee di romanzi gialli, quali Natsuo Kirino, nell'enfasi posta sulla vita privata delle protagoniste femminili."}
{"id": "6119036", "revid": "158913", "url": "https://it.wikipedia.org/wiki?curid=6119036", "title": "2Ts", "text": ""}
{"id": "6119067", "revid": "1005847", "url": "https://it.wikipedia.org/wiki?curid=6119067", "title": "Civici e Innovatori", "text": "Civici e Innovatori (CI) \u00e8 stato un gruppo parlamentare italiano centrista della XVII legislatura presente alla Camera dei deputati.\nIl suddetto gruppo, composto da 13 deputati indipendenti, \u00e8 stato presente alla Camera dall'inizio della Legislatura come Scelta Civica per l'Italia sino al 12 ottobre 2016, data in cui assume la nuova denominazione Civici e Innovatori.\nIn seguito al suo scioglimento (avvenuto il 10 luglio 2017) i deputati che ne facevano parte hanno costituito la componente del gruppo misto Civici e Innovatori-Energie per l'Italia.\nStoria.\nIl gruppo parlamentare, che nacque all'inizio della XVII legislatura, era precedentemente denominato \"Scelta Civica per l'Italia\" e raggruppava al proprio interno i deputati che facevano parte di Scelta Civica, partito dell'allora presidente del consiglio Mario Monti.\nA luglio 2016 viene ufficializzata dal viceministro all'economia Enrico Zanetti la volont\u00e0 di fondere il gruppo parlamentare \"\"Scelta Civica per l'Italia\" con \"Alleanza Liberalpopolare-Autonomie\"\" (gruppo di parlamentari capeggiati da Denis Verdini che avevano abbandonato Forza Italia).\nIl 14 luglio 2016, tuttavia, l'assemblea del gruppo parlamentare respinge a maggioranza la proposta di accorpare i due gruppi; di conseguenza i cinque deputati che erano favorevoli a tale proposta (Mariano Rabino, Giulio Cesare Sottanelli, Valentina Vezzali, Angelo Antonio D'Agostino e lo stesso Zanetti) abbandonano il gruppo \"Scelta Civica per l'Italia\" e passano al gruppo misto.\nIn seguito all'abbandono di Zanetti, il 3 agosto 2016 il deputato Stefano Quintarelli aderisce nuovamente al gruppo \"Scelta Civica per l'Italia\", che aveva lasciato in precedenza. Il 28 settembre, invece, il deputato Andrea Vecchio lascia il gruppo e passa al gruppo misto.\nIl 12 ottobre 2016 l'ufficio di presidenza della Camera dei deputati, su richiesta del deputato del gruppo misto Enrico Zanetti (che peraltro \u00e8 anche il titolare legale del marchio \"Scelta Civica\") consente la costituzione di un nuovo gruppo parlamentare denominato \"Scelta Civica verso Cittadini per l'Italia - MAIE\" (a cui aderiscono rispettivamente 8 deputati di ALA, 2 del MAIE, 1 ex Fare! oltre ai cinque deputati che avevano abbandonato il gruppo \"Scelta Civica per l'Italia\" il 14 luglio precedente).\nNe consegue quindi che per motivi legali il suddetto gruppo fino a quel momento chiamato \"Scelta Civica per l'Italia\" viene privato del marchio e muta quindi la propria denominazione in \"Civici e Innovatori\", di cui fanno parte 15 deputati indipendenti che fecero parte della maggioranza dell'allora \"governo Renzi\".\nIl 27 e 28 ottobre 2016 aderiscono al gruppo rispettivamente i deputati indipendenti Ivan Catalano e Mara Mucci, entrambi ex M5S provenienti dal gruppo misto.\nIl 26 gennaio 2017 il deputato Mario Catania lascia il gruppo e aderisce a Democrazia Solidale.\nIl 9 febbraio 2017 aderisce al gruppo Nello Formisano (deputato dei Moderati, sino a quel momento iscritto al gruppo misto), abbandonandolo tuttavia il 28 febbraio successivo per aderire alla neonata formazione \"Articolo 1 - Movimento Democratico e Progressista\".\nIl 16 giugno 2017 il deputato Giovanni Palladino lascia il gruppo e aderisce al Partito Democratico.\nIl 29 giugno 2017 i deputati Pierpaolo Vargiu e Salvatore Matarrese lasciano il gruppo e passano a Direzione Italia di Raffaele Fitto.\nIl 4 luglio 2017 l'ufficio di presidenza della Camera delibera lo scioglimento del gruppo Civici e Innovatori, ormai ridotto a 13 deputati. Lo scioglimento viene attuato il 10 luglio.\nI deputati del disciolto gruppo aderiscono al gruppo misto, dove costituiscono la componente \"Civici e Innovatori\".\nIl 28 luglio 2017 Gianfranco Librandi abbandona la suddetta componente ed aderisce al Partito Democratico.\nIl 2 agosto la componente viene ribattezzata \"Civici e Innovatori-Energie per l'Italia\". Quest'ultimo \u00e8 il movimento di centro-destra di Stefano Parisi, candidato sindaco di Milano nel 2016. Grazie all'apparentamento con il simbolo di \"Civici e Innovatori\" Parisi si presenta alle elezioni politiche italiane del 2018 senza bisogno di raccogliere le firme salvo poi ripensarci per candidarsi come governatore del Lazio."}
{"id": "6119097", "revid": "287204", "url": "https://it.wikipedia.org/wiki?curid=6119097", "title": "The Spiral Staircase", "text": ""}
{"id": "6119113", "revid": "83771552", "url": "https://it.wikipedia.org/wiki?curid=6119113", "title": "Atlante delle lingue del mondo in pericolo", "text": ""}
{"id": "6119117", "revid": "709565", "url": "https://it.wikipedia.org/wiki?curid=6119117", "title": "E-Prix di Hong Kong 2016", "text": "L'E-Prix di Hong Kong 2016 \u00e8 stata la prima tappa della terza stagione del campionato di Formula E, destinato ai soli veicoli elettrici. La gara \u00e8 stata vinta da S\u00e9bastien Buemi, su Renault.\nPrima della gara.\nViene modificata la chicane, a seguito dei numerosi incidenti avvenuti durante le prove libere.\nRisultati.\nQualifiche.\nNella sessione di qualifiche, si \u00e8 avuta le seguente situazione."}
{"id": "6119119", "revid": "1788047", "url": "https://it.wikipedia.org/wiki?curid=6119119", "title": "Celano Football Club Olimpia 2009-2010", "text": "Questa voce raccoglie le informazioni riguardanti il Celano Football Club Olimpia nelle competizioni ufficiali della stagione 2009-2010."}
{"id": "6119124", "revid": "124123", "url": "https://it.wikipedia.org/wiki?curid=6119124", "title": "Guido di Namur", "text": "Conte di Zelanda, era il secondo figlio di Guido di Dampierre, conte di Fiandra, e della di lui seconda moglie, Isabella di Lussemburgo, figlia di Enrico V di Lussemburgo e di Margherita di Bar. Fu signore di Termonde, di Cr\u00e8vec\u0153ur e dal 1295 anche castellano di Bailleul.\nBiografia.\nFu uno degli organizzatori delle mattinate di Bruges nel 1302 contro i Francesi, che occupavano le Fiandre. Successivamente, nello stesso anno, partecip\u00f2 alla battaglia di Courtrai, nella quale ebbe un ruolo decisivo per la vittoria fiamminga.\nNel 1304 fu alla testa di una flotta di 60 navi fiamminghe che affrontarono quella di Filippo il Bello, costituita da navi francesi, olandesi e genovesi e comandata dall'ammiraglio genovese Ranieri I di Monaco. Lo scontro avvenne al largo di Zierikzee e fu una completa \"d\u00e9bacle\" per i fiamminghi, nonostante il coraggio dimostrato da Guido, che fu catturato e preso prigioniero.\nIl 31 marzo 1311 spos\u00f2 Margherita di Lorena, figlia di Teobaldo II di Lorena e di Isabella di Rumigny. Mor\u00ec nell'ottobre dello stesso anno senza eredi legittimi. Aveva tuttavia avuto un figlio illegittimo, Luigi, divenuto vescovo e deceduto nel 1397."}
{"id": "6119139", "revid": "729019", "url": "https://it.wikipedia.org/wiki?curid=6119139", "title": "Nazionale Under-19 di football americano dell'Ungheria", "text": "La nazionale Under-19 di football americano dell'Ungheria \u00e8 la selezione maschile Under-19 di football americano della Federazione Ungherese di Football Americano, che rappresenta l'Ungheria nelle varie competizioni ufficiali o amichevoli riservate a squadre nazionali Under-19.\nConfronti con le altre Nazionali.\nQuesti sono i saldi dell'Ungheria nei confronti delle Nazionali incontrate."}
{"id": "6119176", "revid": "1086846", "url": "https://it.wikipedia.org/wiki?curid=6119176", "title": "Associazione Calcio Giacomense 2009-2010", "text": "Questa voce raccoglie le informazioni riguardanti l'Associazione Calcio Giacomense nelle competizioni ufficiali della stagione 2009-2010."}
{"id": "6119186", "revid": "729019", "url": "https://it.wikipedia.org/wiki?curid=6119186", "title": "Nazionale Under-19 di football americano della Slovacchia", "text": "La nazionale Under-19 di football americano della Slovacchia \u00e8 la selezione maschile Under-19 di football americano della SAAF che rappresenta la Slovacchia nelle varie competizioni ufficiali o amichevoli riservate a squadre nazionali Under-19.\nConfronti con le altre Nazionali.\nQuesti sono i saldi della Slovacchia nei confronti delle Nazionali incontrate."}
{"id": "6119189", "revid": "729019", "url": "https://it.wikipedia.org/wiki?curid=6119189", "title": "Isola dei Serpenti (Mauritius)", "text": "L'Isola dei Serpenti (in francese \u00cele aux Serpents) \u00e8 una piccola isola disabitata che sorge al largo della costa settentrionale di Mauritius, poco distante da Round Island.\nL'isola \u00e8 classificata come riserva naturale integrale (IUCN Category IA).\nTerritorio.\n\u00c8 un isolotto vulcanico a forma di cupola, con pendii estremamente ripidi, che raggiunge una altezza di 162\u00a0 s.l.m. La vegetazione \u00e8 quasi assente.\nFauna.\nL'isola \u00e8 sito di nidificazione di diverse specie di uccelli marini tra cui la sterna fuligginosa (\"Onychoprion fuscatus\"), la sterna stolida bruna (\"Anous stolidus\") e la sterna stolida minore (\"Anous tenuirostris\").\n\u00c8 inoltre il \"locus typicus\" del geco \"Nactus serpensinsula\", endemismo presente solo su questo isolotto e sulla vicina Round Island. Ospita infine una popolazione dello scinco di Boyer (\"Gongylomorphus bojerii\"), un tempo molto comune sull'isola di Mauritius, e oggi considerato specie in pericolo critico di estinzione."}
{"id": "6119191", "revid": "287204", "url": "https://it.wikipedia.org/wiki?curid=6119191", "title": "Flash Solex", "text": "Il Flash Solex (nome commerciale del Velosolex Flash) \u00e8 un ciclomotore francese, prodotto dal 1969 al 1971, considerata anche l'evoluzione in Flash 71.\nStoria.\nLo sviluppo del Flash Solex s'inserisce nella strategia della \"Societ\u00e9 Industrielle Nouvelle de Fabrication pour l'Automobile et le Cycle\" (S.I.N.F.A.C.), produttrice del V\u00e9loSoleX di diversificare la produzione. La S.I.N.F.A.C., infatti, puntando su ciclomotori d'impostazione classica, a trazione posteriore, era intenzionata a fare concorrenza diretta alla Mobylette Motob\u00e9cane e ai Peugeot della serie 100, richiamando una clientela pi\u00f9 giovane rispetto a quella del V\u00e9loSoleX.\nLa presentazione era prevista per il salone dell'automobile di Parigi del 1968, ma fu ritardata di alcuni mesi e il lancio avvenne nel 1969. L'accoglienza della stampa fu buona, dovuta anche alle raffinatezze tecniche che possedeva, specie al livello della trasmissione. Tuttavia il motore si fece notare per la difficolt\u00e0 di accesso, causata da finestre nella carrozzeria poco comode, e per la spesso necessaria manutenzione, vista la sua affidabilit\u00e0 problematica, dovuta a una trasmissione \"brutale\". Le numerosissime modifiche apportate dal produttore, necessarie per migliorare un modello lanciato troppo in fretta, sfociate nell'effimero Flash 71, non servirono a risollevarne le sorti (e con esse quelle della S.I.N.F.A.C.). La produzione termin\u00f2 nel 1971 e fu sostituito dal Solex 6000.\nTecnica.\nLa numerazione della serie cominci\u00f2 con il \u2116 .\nIl telaio del Flash Solex era in lamiera stampata e aveva una particolare forma squadrata, sostanzialmente priva di linee curve, eccezion fatta per il manubrio. Le leve dei freni erano di sistemazione invertita, come sul V\u00e9loSoleX, le manopole erano dello stesso nero del faro, in plastica, posto al centro del manubrio. Il comando della decompressione si azionava con la mano sinistra, cos\u00ec come il freno anteriore e il gas, mentre il clacson e il freno posteriore erano posti a destra. I comandi erano dunque disposti in maniera esattamente speculare rispetto ai V\u00e9loSoleX. La forcella anteriore era disponibile con sospensione (e allora la ruota anteriore avrebbe ricevuto un freno a tamburo) oppure senza (nel qual caso il freno anteriore sarebbe stato a pattini). Il parafango posteriore era molto avvolgente, giungendo a carenare quasi per met\u00e0 la ruota. Perch\u00e9 fosse meglio adattabile a norme sulla circolazione pi\u00f9 stringenti, il Flash ricevette un particolare fanalino posteriore, appositamente studiato, che poteva raccogliere in s\u00e9 le funzioni di luce di posizione, di stop e di targa\nIl ciclomotore era disponibile in quattro colorazioni: bianco con dettagli (parafango posteriore e finestrelle d'ispezione del motore) arancioni, blu con dettagli bianchi, bianco con dettagli rossi e grigio con dettagli blu. Dal 1971, con l'uscita del Flash 71, divennero disponibili dei fogli di plastica adesivi per personalizzare i dettagli del telaio. I motivi disponibili erano: tartan, teak e decorazioni hippie.\nAlcuni componenti del motore \"T6000\" da 49 cm\u00b3, che equipaggiava il Flash Solex, mostravano una parentela con i loro omologhi del Velosolex S3800, in particolare il cilindro, la testata (a cielo emisferico, a differenza di quella dell'S3800), mentre erano esattamente gli stessi la pompa della benzina e il carburatore, cos\u00ec come coincidevano l'alesaggio e la corsa dei due motori.\nLa parte delle trasmissione era posta sotto la pedana riposa piedi, al centro del ciclomotore, mentre il cilindro, la ventola per il raffreddamento e la bobina, di diversa concezione rispetto a quelle fino ad allora montate dalla S.I.N.F.A.C., che inglobava il condensatore trovavano posto all'interno della lamiera stampata della canna, in cui era stata ricavata una grata per rendere possibile la ventilazione. Il moto era trasmesso alla ruota posteriore mediante un albero sul fianco destro della macchina, collegato a un giunto cardanico, principale caratteristica e vanto del Flash Solex. La catena per l'uso come bicicletta, necessaria per l'omologazione come ciclomotore, era posta sulla sinistra del veicolo."}
{"id": "6119193", "revid": "287204", "url": "https://it.wikipedia.org/wiki?curid=6119193", "title": "Dollaro d'oro", "text": "Il dollaro d'oro o pezzo da un dollaro d'oro (\"gold dollar\" o \"gold one-dollar piece\" in inglese) \u00e8 una moneta d'oro che fu coniata come normale emissione da parte dell'United States Mint dal 1849 al 1889. La moneta fu messa in circolazione in tre tipi durante la sua vita, tutti progettati dal capo incisore della \"US Mint\" James B. Longacre. La Tipo 1 aveva il diametro pi\u00f9 piccolo di qualsiasi altra moneta coniata negli Stati Uniti fino a quel momento.\nIl conio di un dollaro d'oro era stato proposto gi\u00e0 nel 1791 e poi diverse volte tra gli anni '30 e '40 dell'Ottocento, ma non era stato inizialmente adottato. Il Congresso fu in seguito galvanizzato nell'approvare la richiesta dalla copiosa offerta di lingotti d'oro causata dalla corsa all'oro californiana, e nel 1849 autorizz\u00f2 finalmente il conio della moneta aurea. Nei loro primi anni di esistenza, le monete d'argento venivano incettate o esportate, mentre i dollari in oro trovarono un rapido utilizzo nel commercio. L'argento torn\u00f2 di nuovo a circolare nel 1853 dopo che il Congresso richiese che le nuove monete di quel metallo fossero rese pi\u00f9 leggere, mentre il dollaro d'oro era diventato una rarit\u00e0 nel commercio prima ancora che le monete federali scomparissero dalla circolazione a causa della crisi economica causata dalla guerra civile americana.\nL'oro non torn\u00f2 a circolare nella maggior parte della nazione fino al 1879; ma una volta che lo fece, il pezzo da un dollaro non avrebbe ritrovato il suo posto. Nei suoi ultimi anni, era stato coniato in piccole quantit\u00e0, provocando speculazioni da parte degli accaparratori. Era anche molto richiesto per essere montato in gioielleria. L'ultima regolare emissione del dollaro d'oro fu nel 1889; l'anno successivo il Congresso concluse la serie.\nIl contesto storico.\nNel presentare il suo piano per una zecca e un sistema di conio, il Segretario al tesoro degli Stati Uniti d'America Alexander Hamilton propose nel 1791 che la moneta da un dollaro fosse coniata sia in oro che in argento, a rappresentare i due metalli che egli aveva stabilito acquisissero corso forzoso. Il Congresso segu\u00ec la raccomandazione di Hamilton solo in parte, autorizzando l'emissione di un dollaro d'argento, ma non di una moneta di tale denominazione in oro.\nNel 1831 fu coniato il primo dollaro d'oro, presso la zecca privata di Christopher Bechtler nella Carolina del Nord. In quel periodo la gran parte dell'oro prodotta negli Stati Uniti proveniva dalle montagne della Carolina del Nord e della Georgia; i dollari e le altre piccole monete d'oro emesse da Bechtler circolavano prevalentemente in quella regione, ed erano raramente viste in aree pi\u00f9 lontane. Ulteriori pezzi da un dollaro furono coniati da August Bechtler, figlio di Christopher.\nPoco tempo dopo che i Bechtler avevano cominciato a coniare nella loro zecca di famiglia le loro emissioni, il Segretario del Tesoro Levi Woodbury sostenne la necessit\u00e0 che fosse la Zecca degli Stati Uniti a dover coniare la denominazione da un dollaro in oro. A Woodbury si opponeva il direttore della \"US Mint\", Robert M. Patterson. Woodbury convinse allora il presidente Andrew Jackson a farne coniare un modello di prova. Patterson dovette piegarsi, e sollev\u00f2 il secondo incisore della zecca Christian Gobrecht dal suo corrente incarico di modifica del disegno della nuova moneta da un dollaro in argento (il futuro \"Gobrecht dollar\") mettendolo al lavoro su un modello per il dollaro d'oro. Il disegno di Gobrecht era caratterizzato su una faccia da un Pileo, un antico copricapo simbolo di libert\u00e0, circondato da raggi, e da un ramo di palma disposto in un cerchio attorno alla denominazione, alla data e al nome del paese, sull'altra.\nSi consider\u00f2 dunque l'opzione di includere la denominazione di dollaro d'oro nella legislazione di revisione che sarebbe divenuta il \"Mint Act\" del 1837. Nel dicembre 1836, il quotidiano \"Public Ledger\" di Filadelfia sostenne il dollaro d'oro, affermando che \"il dollaro \u00e8 il conio d'oro pi\u00f9 piccolo che sarebbe conveniente, e dovrebbe essere cos\u00ec unico da non doversi consentire n\u00e9 all'argento n\u00e9 alla carta di prendere il suo posto\". Tuttavia, dopo che il direttore della zecca Patterson comparve davanti a una commissione del Congresso, la disposizione che autorizzava il dollaro d'oro fu eliminata dal disegno di legge.\nL'inizio.\nNel mese di gennaio 1844, il rappresentante della Nord Carolina James Iver McKay, presidente della \"United States House Committee on Ways and Means\", sollecit\u00f2 nuovamente il direttore Patterson a riferire sul dollaro in oro. Patterson non aveva pi\u00f9 del modello di dollaro coniato da Gobrecht da mostrare ai membri del comitato, e di nuovo sconsigli\u00f2 il conio di una moneta che, se emessa, avrebbe avuto solo circa mezzo pollice (13\u00a0mm) di diametro. Egli osserv\u00f2 di fronte al segretario al Tesoro John C. Spencer che le uniche monete d'oro di queste dimensioni in circolazione, i mezzi scudi spagnoli e colombiani, erano impopolari e non venivano coniate da pi\u00f9 di venti anni. Questo sembr\u00f2 soddisfare la commissione che non prese nessuna decisione al riguardo. Quando il pezzo da un dollaro in oro fu nuovamente proposto nel 1846, la commissione guidata da McKay si pronunci\u00f2 contro la sua emissione.\nAnche prima del 1848, quantit\u00e0 record di oro affluivano verso le zecche statunitensi per essere coniate in moneta, ma la \"California Gold Rush\" aument\u00f2 notevolmente questi quantitativi. Questa abbondanza rinnov\u00f2 le richieste per coniare un pezzo in oro da un dollaro, cos\u00ec come quelle per una denominazione superiore all'eagle (il pezzo da $ 10), allora la moneta d'oro pi\u00f9 grande. Nel mese di gennaio 1849 McKay introdusse un disegno di legge per un dollaro d'oro, che fu sottoposto alla sua commissione. Si discusse molto sulla stampa circa le caratteristiche della nuova moneta; un giornale pubblic\u00f2 una proposta di un pezzo d'oro anulare, cio\u00e8 con un foro nel mezzo in modo da aumentare il suo piccolo diametro. McKay modific\u00f2 la sua legge per introdurre anche il conio di un \"double eagle\" (la moneta d'oro da $ 20) e scrisse a Patterson per avere un parere sul dollaro. Questi rispose affermando che un dollaro d'oro anulare non avrebbe funzionato, e nessuno dei due concordava con un'altra proposta che prevedeva di coniare un pezzo da un dollaro costituito da un tappo in oro in una moneta anulare d'argento. Tuttavia, il successore di Gobrecht come capo incisore, James B. Longacre, prepar\u00f2 dei modelli, tra cui alcuni con un foro quadrato al centro.\nMcKay non perse comunque tempo e incaric\u00f2 un suo collega democratico, il senatore del New Hampshire senatore Charles G. Atherton, di introdurre il 1\u00ba febbraio 1849 un disegno di legge per far autorizzare il dollaro d'oro e il \"double eagle\" in Senato \u2014 Atherton era presidente della \"United States Senate Committee on Finance\". McKay introdusse una versione del disegno alla Camera il 20 febbraio; il dibattito ebbe inizio lo stesso giorno. La proposta fu subito attaccata dai membri del Congresso del Partito Whig, allora all'opposizione, con la motivazione che sarebbe risultato troppo piccolo, sarebbe stato facilmente contraffatto e in condizioni di cattiva illuminazione avrebbe potuto facilmente essere erroneamente speso come un \"half dime\" (il mezzo centesimo di dollaro), la moneta di dimensioni pi\u00f9 simili. McKay non entr\u00f2 sostanzialmente nel merito, ma dichiar\u00f2 che se nessuno voleva queste denominazioni, queste non sarebbero state richieste alla zecca, e non sarebbero state coniate. Il rappresentante Whig per la Pennsylvania, Joseph Ingersoll, si espresse contro il disegno di legge, rilevando che Patterson si era sempre opposto alle nuove monete, e che l'idea era stata pi\u00f9 volte rifiutata ogni volta che era stata considerata. Un altro Whig, Charles Hudson del Massachusetts, raccont\u00f2 che Patterson aveva inviato un dollaro d'oro autentico e uno contraffatto alla sua commissione e la maggioranza dei membri non era stata in grado di capire la differenza. Ancora una volta McKay non rispose personalmente a queste obiezioni, ma altri lo fecero al suo posto, tra cui il rappresentante di New York al Congresso Henry Nicoll, che assicur\u00f2 al Parlamento che i timori di contraffazione erano molto esagerati. Il punto era, fece notare Nicoll, che il \"double egle\" e il dollaro d'oro erano richiesti dai cittadini e, nel caso del dollaro d'oro, avrebbe potuto aiutare la circolazione di moneta in quelle piccole comunit\u00e0 in cui le banconote non erano accettate o lo erano con difficolt\u00e0. Il rappresentante del Connecticut John A. Rockwell, un Whig, cerc\u00f2 di far sospendere la votazione del disegno di legge, ma il suo movimento fu sconfitto. Il disegno di legge fu approvato con facilit\u00e0, incontrando solo un'opposizione minima in Senato prima di diventare definitivamente legge il 3 marzo 1849.\nI preparativi.\nGli ufficiali alla zecca di Filadelfia, tra cui il capo coniatore Franklin Peale, erano per lo pi\u00f9 amici o parenti del direttore Patterson. L'unico estraneo in mezzo a loro era il capo incisore James B. Longacre, successore di Gobrecht (morto nel 1844). Ex incisore di piastre di rame, Longacre era stato nominato grazie all'influenza politica del senatore della Carolina del Sud John Calhoun.\nQuando Longacre inizi\u00f2 a lavorare sulle due nuove monete nei primi mesi del 1849, non aveva nessuno ad aiutarlo. L'anno successivo Longacre scrisse che era stato avvertito da un dipendente della zecca che uno degli ufficiali (senza dubbio Peale) prevedeva di minare la posizione del capo incisore facendo svolgere il lavoro di preparazione di disegni e matrici fuori dai locali della zecca. Di conseguenza, Logancre non si fece cogliere impreparato e, quando il disegno di legge della moneta d'oro divenne legge, egli inform\u00f2 Patterson che era gi\u00e0 pronto a iniziare a lavorare sul nuovo pezzo da un dollaro in oro. Il direttore della zecca acconsent\u00ec, e dopo aver visto un modello della testa sul dritto, autorizz\u00f2 Longacre a procedere con la preparazione degli stampi. Secondo Longacre,\nIl disegno originale.\nIl dollaro Tipo 1 raffigura una testa della Libert\u00e0, rivolta verso sinistra, con una corona o diadema sulla testa sulla quale \u00e8 riportato il suo nome in inglese, \"Liberty\". I capelli della dea sono raccolti in una crocchia; \u00e8 circondata da 13 stelle che rappresentano gli stati fondatori originali. Il rovescio presenta la data e la denominazione all'interno di una corona, con il nome della nazione vicino al bordo.\nI pareri contemporanei sul disegno del Tipo 1 furono generalmente favorevoli. Il 19 Maggio 1849 il \"New York Weekly Tribune\" descrisse il nuovo dollaro come \"senza dubbio la pi\u00f9 armoniosa, pi\u00f9 piccola e pi\u00f9 leggera moneta in questo paese (...) \u00e8 troppo delicata e bella per pagarci patate, crauti e maiale salato. Oberon potrebbe con esso aver pagato Puck per procurarsi il fiore col quale streg\u00f2 Titania\". Il \"Willis' Bank Note List\" dichiar\u00f2 che \"non c'\u00e8 probabilit\u00e0 che alcuna di loro (monete) entri mai nella circolazione generale; sono assolutamente troppo piccole\". Il \"North Carolina standard\" si augurava che venissero coniate alla Charlotte Mint e si diffondessero a livello locale per eliminare il problema della mancanza di banconote di piccolo taglio nello stato. Il rivenditore di monete e autore numismatico Q. David Bowers notava che la testa della Libert\u00e0 sul dollaro Tipo 1 era una versione ridotta di quella presente sul \"double eagle\", e che \"un dollaro d'oro ben conservato \u00e8 bello a vedersi\".\nLe modifiche.\nGli archivi della zecca indicano che i primi dollari d'oro furono prodotti il 7 maggio 1849; il diario di Longacre osserva invece che il primo fu coniato l'8 maggio. Il primo giorno, a ogni modo, furono coniate poche monete \"proof\", insieme a circa 1.000 destinate alla circolazione. Si ritrovano cinque principali variet\u00e0 del dollaro d'oro del 1849 coniato a Filadelfia, prodotte in base a come Longacre continu\u00f2 a perfezionarne il disegno. I coni marcati dalla \"Mint\" di Filadelfia furono inviati dall\"'Engraving Department\" di Longacre alle filiali della zecca a Charlotte, Dahlonega (in Georgia), e New Orleans; le monete qui coniate assomigliano ad alcuni dei tipi emessi Filadelfia, a seconda di quando furono prodotte le matrici. Delle monete coniate nella zecche filiali nel 1849, solo i pezzi prodotti a Charlotte (serie 1849-C) esistono ancora in molteplici variet\u00e0; la maggior parte nella versione che venne soprannominata la \"Closed Wreath\" (variet\u00e0 con la \"Corona Chiusa\"). Circa cinque pezzi della serie 1849-C della variet\u00e0 \"Open Wreath\" sono noti; uno, considerato il campione superstite migliore, fu venduto all'asta per $ 690.000 nel 2004, rimanendo un record per la serie dei dollari in oro fino al 2013. Una delle modifiche apportate durante la produzione fu l'inserimento della lettera \"L\", iniziale di Longacre, sul troncamento del collo della Libert\u00e0: per la prima volta nella storia statunitense una moneta destinata alla produzione su larga scala portava l'iniziale del suo disegnatore. Tutte le emissioni che iniziano nel 1850 presentano la corona chiusa. A partire dal 1854, l'oro dollaro fu anche coniato presso la nuova zecca di San Francisco.\nIl continuo flusso d'oro proveniente dalla California rese l'argento costoso rispetto al metallo pi\u00f9 nobile, e le monete d'argento degli Stati Uniti cominciarono, a partire dal 1849, ad affluire fuori dal paese per la fusione; un flusso che acceler\u00f2 nel corso degli anni successivi, man mano che il prezzo del metallo continuava a crescere. Nel 1853, mille di dollari in moneta d'argento contenevano $ 1.042 di corrispettivo in lingotti dello stesso metallo. Con la penuria di monete d'argento, il dollaro d'oro divent\u00f2 l'unica moneta federale in circolazione tra il \"large cent\" e il \"quarter eagle\" (il pezzo da $ 2,50). Come tale, fu coniato in gran numero e si diffuse ampiamente. Come scrive Bowers nel suo libro sulla denominazione: \"Gli anni tra il 1850 e il 1853 furono il periodo di pi\u00f9 alta diffusione del dollaro in oro, gli anni gloriosi della denominazione, quando le piccole monete d'oro presero il posto del mezzo dollaro e del dollaro d'argento nelle operazioni di tutti i giorni\". Questa fase si concluse nel 1853, quando il Congresso approv\u00f2 una legge per ridurre il peso della maggior parte delle monete d'argento, consentendo alle pi\u00f9 recenti emissioni di questa denominazione di circolare nuovamente.\nGi\u00e0 nel 1851, il rappresentante al Congresso di New York, William Duer, accus\u00f2 Patterson (a cui il nuovo conio era sempre stato particolarmente inviso) di aver prodotto artatamente un dollaro d'oro troppo piccolo di diametro al fine di provocare critiche. Patterson and\u00f2 in pensione quell'anno dopo aver occupato la sua posizione per 16 anni e, sotto il suo successore, George N. Eckert, furono coniati modelli anulari del dollaro d'oro e del mezzo dollaro. Il \"Public Ledger\" rifer\u00ec che, sebbene i dollari d'oro non sarebbero stati coniati in forma anulare, lo sarebbero stati i mezzi dollari d'oro, per contribuire a colmare il bisogno di cambiamento. Con la nuova amministrazione Pierce, il 31 marzo 1853 Thomas M. Pettit entr\u00f2 in carica come direttore della \"Mint\". Nel mese di aprile, il segretario al Tesoro James Guthrie scrisse a Pettit che c'erano stati reclami che lamentavano come il dollaro oro fosse troppo piccolo, venisse spesso perso o scambiato per una piccola moneta d'argento, e si informava sui rapporti che la zecca aveva stilato circa la sperimentazione dei dollari anulari. Pettit replic\u00f2 affermando che nessuno dei modelli era stato conservato, ma incluse nella risposta un pezzo d'argento di dimensioni equivalenti. Egli osservava che anche se ci sarebbero state certamente difficolt\u00e0 tecniche nella produzione di un dollaro anulare, queste avrebbero potuto essere superate. In una lettera del 10 maggio, Pettit propose un pezzo forato di forma ovale, o una moneta di forma angolare, che riducesse i problemi di produzione. Pettit mor\u00ec improvvisamente il 31 maggio; Guthrie non lasci\u00f2 che il problema venisse trascurato, ma gi\u00e0 il 7 giugno lo risottopose al sostituto di Pettit, James R. Snowden. Poich\u00e9 era richiesto che sulle monete degli Stati Uniti fosse sempre raffigurato un simbolo emblematico della libert\u00e0, il segretario si augurava che gli artisti potessero trovare una soluzione in tal senso anche per una moneta anulare.\nLa legge del 21 febbraio 1853, che aveva alleggerito le monete d'argento, aveva inoltre autorizzato il conio di un pezzo in oro da tre dollari, che cominci\u00f2 a essere prodotto nel 1854. Per assicurarsi che il pezzo da tre dollari non fosse confuso con altre monete d'oro, fu fabbricato pi\u00f9 sottile e pi\u00f9 ampio del normale, e Longacre utilizz\u00f2 un disegno distintivo, utilizzando la testa di una principessa indiana. Longacre adatt\u00f2 sia la stessa tecnica che lo stesso disegno alla nuova versione del dollaro d'oro: questo fu reso pi\u00f9 sottile e quindi di diametro pi\u00f9 ampio. Sul pezzo cos\u00ec ottenuto fu posto un adattamento della principessa di Longacre per la moneta d'oro pi\u00f9 grande, mentre una \"corona agricola\" simile a quella dei tre dollari (formata unendo foglie di mais, grano, cotone e tabacco) fu posta sul retro. L'idea di rendere il dollaro in oro pi\u00f9 grande in questo modo era stata suggerita al Congresso gi\u00e0 nel 1852 ed era stata sostenuta da Pettit, ma il desiderio di Guthrie per una moneta anulare aveva messo in una fase di stallo la questione. Nel maggio 1854, Snowden invi\u00f2 a Guthrie una lettera, affermando che le difficolt\u00e0 che si sarebbero incontrate per produrre una moneta anulare, soprattutto nell'ottenere le monete espellendole correttamente al momento della stampa, sarebbero state tutt'altro che banali.\nTuttavia, il dollaro in oro di Tipo 2 (come alla fine sarebbe diventato noto) si dimostr\u00f2 insoddisfacente in quanto le zecche avevano difficolt\u00e0 a coniare la nuova moneta in modo che tutti i dettagli venissero correttamente evidenziati. Ci\u00f2 era dovuto all'altorilievo del progetto - in particolare avevano problemi con il pezzo le tre zecche delle regioni meridionali. Molti pezzi del Tipo 2 diventarono rapidamente illeggibili e furono rimandati a Filadelfia per la fusione e una nuova coniazione. Sulla maggior parte degli esemplari superstiti, la cifra \"85\" nella data non \u00e8 pienamente leggibile. Il dollaro di Tipo 2 fu coniato alla fine a Filadelfia tra il 1854 e il 1855, nelle tre zecche a sud solo in quest'ultimo anno, e a San Francisco nel 1856; quindi il disegno fu destinato alla sostituzione. Per risolvere i problemi, Longacre aument\u00f2 le dimensioni della testa della Libert\u00e0, rendendo di fatto il dollaro una versione ridotta del pezzo da tre, e spost\u00f2 la scritta sul dritto pi\u00f9 vicino al cerchio. Questo miglior\u00f2 il flusso di metallo e la nitidezza del disegno tanto che i primi studiosi di numismatica asserirono che anche il lato opposto fosse stato modificato, sebbene in realt\u00e0 nessun cambiamento era stato fatto e i rovesci del Tipo 2 e del Tipo 3 rimasero identici.\nIl disegno dei Tipi 2 e 3.\nI dollari del Tipo 2 e 3 raffigurano la Libert\u00e0 con le fattezze di una principessa dei nativi americani, con un fantasioso copricapo piumato che non assomiglia a nessuno di quelli indossati dalle trib\u00f9 dei nativi. Questa immagine \u00e8 una copia inesatta del disegno che Longacre aveva fatto per il pezzo da tre dollari, ed \u00e8 solo una di una serie di versioni della Libert\u00e0 che Longacre cre\u00f2 sul modello della Afrodite accovacciata, una scultura della quale era in mostra in un museo di Filadelfia. Per il rovescio, Longacre adatt\u00f2 la \"corona agricola\" che aveva creato per il retro del pezzo da tre dollari, composta da cotone, mais, tabacco, e grano, mescolando i tipici prodotti della terra del Nord e del Sud. Questa corona apparir\u00e0 in seguito nel 1850 sul \"Flying Eagle cent\".\nLo storico dell'arte Cornelius Vermeule deprec\u00f2 il disegno della principessa indiana utilizzato da Longacre per i rovesci dei Tipi 2 e 3 del dollaro d'oro, e per quello del pezzo da tre dollari \", scrivendo: \u00ab la 'principessa' delle monete d'oro \u00e8 l'elegante versione di arte popolare anni '50 di un incisore di banconote. I pennacchi o le piume sono pi\u00f9 simili al cimiero del principe di Galles che a qualunque cosa si vide alle frontiere occidentali, salvo forse in testa alla bellezza di un salone della musica\". \u00bb\nGli anni della guerra civile.\nIl dollaro d'oro continu\u00f2 a essere prodotto sino alla fine degli anni 1850, anche se il numero delle coniature declin\u00f2 costantemente rispetto alle cifre iniziali di due milioni o pi\u00f9 ogni anno, raggiunte tra il 1850 e il 1854. Nel 1860 furono prodotti solo circa 51.000 dollari d'oro, oltre i due terzi dei quali a Filadelfia, poco meno di un terzo a San Francisco, e 1.566 a Dahlonega. Sono noti solo circa un centinaio di pezzi superstiti tra questi ultimi, il che li rende una delle denominazioni pi\u00f9 rare tra quelle della serie prodotta a Dahlonega.\nL'altro candidato alla palma di pezzo pi\u00f9 raro tra quelli prodotti in quella zecca \u00e8 il 1861-D, con un conio stimato in 1.000 pezzi e, forse, da 45 a 60 pezzi attualmente noti. Il 10 dicembre 1860 due coppie di stampi furono spedite da Filadelfia a Dahlonega; arrivarono il 7 gennaio 1861, due settimane prima che la Georgia votasse la secessione dall'Unione, innescando lo scoppio della guerra di secessione americana. Sotto gli ordini del governatore Joseph E. Brown, la milizia di stato si assicur\u00f2 il controllo della zecca e, a un certo punto, furono prodotte piccole quantit\u00e0 di dollari e di \"half eagle\". Non sono sopravvissuti documenti su quante monete furono coniate e quando. Poich\u00e9 gli stampi poco dopo si ruppero, e tutte le zecche filiali si rifornivano di essi da Filadelfia, la coniazione non pot\u00e9 durare e, nel maggio 1861, le monete e le forniture rimanenti a Dahlonega furono consegnate al Tesoro degli Stati Confederati d'America, ai quali la Georgia si era nel frattempo unita. Monete d'oro con un valore nominale di $ 6 furono messe da parte per il saggio. Normalmente queste sarebbero state inviate a Filadelfia per attendere l'incontro l'anno successivo presso la United States Assay Commission, quando sarebbero state rese disponibili per i test. Invece, queste furono inviate presso la capitale confederata iniziale di Montgomery. Ci\u00f2 che venne fatto di queste monete e il loro destino finale \u00e8 sconosciuto. La rarit\u00e0 del dollaro 1861-D, e l'associazione con la Confederazione, lo rendono particolarmente apprezzato dai numismatici.\nDahlonega, come le altre due filiali della zecca con sede al Sud, chiuse i battenti dopo l'inizio delle ostilit\u00e0 nel 1861. Questa e la struttura di Charlotte non vennero mai riaperte; la zecca di New Orleans avrebbe coniato nuovamente monete tra il 1879 e il 1909 ma non coni\u00f2 mai pi\u00f9 dollari d'oro. Dopo il 1861, l'unica emissione di dollari d'oro al di fuori di Filadelfia sarebbe avvenuta a San Francisco, nel 1870.\nLo scoppio della guerra civile scosse la fiducia del pubblico nell'Unione, e i cittadini iniziarono l'accaparramento di monete metalliche, oro e monete d'argento. Alla fine di dicembre 1861 le banche e poi il Tesoro federale smisero di pagare l'oro al valore nominale. Entro la met\u00e0 del 1862 tutte le monete federali, anche il centesimo base in metallo, erano scomparsi dal commercio in gran parte del paese. L'eccezione era il Far West dove, per la maggior parte, solo l'oro e l'argento erano valuta correntemente accettata, mentre per le banconote si negoziava un valore. Nel resto della nazione le monete d'oro e d'argento potevano essere acquistate presso banche, agenti di cambio e dal Tesoro come premio per l'acquisto delle \"greenbacks\", le nuove banconote che il governo federale aveva iniziato a emettere per colmare il divario nel commercio e finanziare la guerra.\nGli ultimi anni, la soppressione, e il collezionismo.\nDal momento che nel dopoguerra l'oro non circolava pi\u00f9 negli Stati Uniti (tranne che sulla costa occidentale), gran parte della produzione di monete di quel metallo nel Paese fu rivolta al \"double eagle\" per l'esportazione. Di conseguenza, anche se nel 1862 furono coniati 1.361.355 dollari d'oro - l'ultima volta che la produzione avrebbe superato un milione - il conio scese a 6.200 pezzi nel 1863 e rimase basso per tutto il resto dell'esistenza della moneta, salvo tra il 1873 e il 1874. La zecca giudic\u00f2 improprio sospendere la coniazione di una moneta autorizzata dal Congresso ed emise monete di prova (in genere poche dozzine rivolte alla piccola comunit\u00e0 numismatica) da stampi appositamente levigati, anche per produrre abbastanza coni di circolazione in modo che le monete di prova non diventassero indebitamente rare. Tra il 1873 e il 1874 i dollari in oro vecchi e usurati detenuti dal governo vennero fusi e riconiati, generando grandi coniature della denominazione da un dollaro. Ci\u00f2 fu fatto in previsione del \"Specie Payment Resumption Act\", che comunque non entr\u00f2 in vigore fino alla fine del 1878. Una volta nuovamente in circolazione al valore nominale, il dollaro d'oro non trov\u00f2 tuttavia un posto nel commercio, dominato ormai da grandi quantit\u00e0 di monete d'argento, anche se non pi\u00f9 soggetto all'accaparramento e di recente coniato dalla zecca. Il governo previde che la ripresa dei pagamenti in moneta avrebbe determinato una nuova fase di circolazione del dollaro e delle altre monete d'oro di piccolo taglio d'oro, ma il pubblico, a cui fu permesso di riscattare la carta moneta, continu\u00f2 a usare questa trovandola pi\u00f9 conveniente delle monete.\nNegli anni 1870 e 1880, crebbe l'interesse del pubblico nei confronti del dollaro in oro, coniato ormai in piccole quantit\u00e0. La collezione di monete stava diventando sempre pi\u00f9 popolare, e un certo numero di numismatici mise da parte alcuni pezzi da un dollaro in oro confidando in un aumento di valore. La zecca prefer\u00ec incanalare la sua produzione attraverso alcuni rivenditori di fiducia a Filadelfia, anche se le monete di prova potevano essere acquistate per $ 1,25 alla finestra del cassiere presso l'impianto di Filadelfia stesso. Le banche, dal canto loro, pagavano un premio per i coni in circolazione. Questi erano popolari nel commercio di gioielli, su cui erano montati in varie fogge. Le monete erano spesso esportate in Cina o in Giappone, anche l\u00ec utilizzati in gioielleria. I dollari venivano spesso danneggiati nel processo; la zecca rifiut\u00f2 di farsi coinvolgere in questo commercio e fece del suo meglio per ostacolarlo. Tuttavia, i funzionari della \"Mint\" conclusero che la gioielleria rimaneva il settore che riusciva ad accaparrarsi la maggior parte dei pezzi di ogni emissione. Le coniazioni di prova superarono quota 1.000 entro il 1884, e rimasero sopra tale cifra per il resto della serie, poich\u00e9 i numeri furono probabilmente gonfiati dai grossi acquisti da parte degli agenti dei gioiellieri, disposti a pagare il premio della Zecca di $ 0,25 a moneta. Un altro utilizzo comune del dollaro d'oro era come regalo di Natale; dopo la sua abolizione, il regalo simile pi\u00f9 popolare sarebbe divenuto il \"quarter eagle\".\nJames Pollock, nella sua relazione finale del 1873 come direttore della \"Mint\", sostenne la necessit\u00e0 di limitare il conio di dollari d'oro al solo numero richiesto dai depositanti bancari che specificatamente ne avessero fatto domanda: \"Il dollaro d'oro non \u00e8 una moneta conveniente, a causa delle sue piccole dimensioni, e soffre di pi\u00f9 il problema dell'abrasione rispetto alle monete pi\u00f9 grandi.\" I suoi successori si spinsero oltre, chiedendone la sua abolizione: James P. Kimball, prima di lasciare l'ufficio nel 1889, scrisse al Congresso che se non come gioielli, \"era stata trovata una scarsa utilit\u00e0 pratica per questa moneta\". Nello stesso anno il nuovo direttore, Edward O. Leech, pubblic\u00f2 un rapporto affermando che il dollaro d'oro \"\u00e8 troppo piccolo per la circolazione, e (...) [\u00e8] usato quasi esclusivamente per finalit\u00e0 di ornamento. L'ultimo anno in cui il dollaro d'oro fu coniato fu il 1889. Il Congresso abol\u00ec il dollaro in oro, insieme al \"three-cent nickel\" e al pezzo da tre dollari, con la legge del 26 settembre 1890.\nIn totale furono coniati 19.499.337 dollari in oro, di cui la stragrande maggioranza, 18.223.438, a Filadelfia, poi 1.004.000 a New Orleans, 109.138 a Charlotte, 90.232 a San Francisco e 72.529 a Dahlonega. Secondo un annuncio apparso nel febbraio 1899 sul numero di \"The Numismatist\", i dollari d'oro, sempre pi\u00f9 richiesti come regalo di compleanno e per i gioielli, venivano quotati a $ 1,80 ciascuno. La stessa rivista nel 1905 riportava la notizia che, a fronte del deposito di un cliente di 100 dollari d'oro in banca, il cassiere, consapevole del loro valore, aveva accreditato sul conto $ 1,60 per moneta. Nel 1908 un commerciante offriva $ 2 per ogni pezzo d'oro e per qualsiasi quantit\u00e0. Quando la numismatica divenne un passatempo molto diffuso nei primi anni del XX secolo, i dollari d'oro divennero dei pezzi molto popolari, uno status che da allora avrebbero sempre mantenuto. L'edizione 2014 della \"A Guide Book of United States Coins\" di Richard S. Yeoman stima il valore del dollaro d'oro meno costoso in \"very fine condition\" (abbreviato \"VF-20\" o \"classe del BB\" secondo la classificazione italiana) a $ 300, valore identico per ognuna delle emissioni di Tipo 1 di Filadelfia tra il 1849 e il 1853. A parit\u00e0 di condizione, i pi\u00f9 costosi sono gli esemplari di Tipo 2, emessi tra il 1854 e il 1855 e stimati in $ 350; i pezzi degli altri due tipi dello stesso periodo nelle identiche condizioni sono valutati attorno ai $ 300.\nDollari d'oro commemorativi.\nIl dollaro d'oro ebbe un breve periodo di risurrezione durante l\"'Early United States commemorative coins\", un periodo di riemissione commemorativa delle prime monete coniate negli Stati Uniti, che va tradizionalmente dal 1892 al 1954. Tra il 1903 e il 1922 furono prodotte nove diverse emissioni, con un conio totale di 99.799 pezzi. Questi furono coniati per vari eventi pubblici, non circolarono, e per nessuno di essi fu utilizzato il disegno originale di Longacre.\nDollaro Sacagawea.\nNel 1999 presso la Zecca di Filadelfia furono coniate 39 monete del dollaro Sacagawea, realizzate in oro a 22 carati. La Zecca aveva intenzione di vendere i dollari d\u2019oro a collezionisti ma i membri del Congresso misero in dubbio il diritto della Zecca di coniare i dollari con la composizione diversa da quella ufficialmente autorizzata. Ventisette di queste monete furono distrutte poco dopo la coniatura mentre gli altri 12 dollari sono noti per essere stati presi a bordo dello Space Shuttle \u201cColumbia\u201d. Poi le monete furono messe nel deposito di lingotti degli Stati Uniti a Fort Knox. Il pubblico vide i dollari Sacagawea per la prima volta alla Fiera Mondiale delle Monete organizzata dall\u2019American Numismatic Association (ANA) nel 2007. In seguito furono restituiti a Fort Knox."}
{"id": "6119202", "revid": "481666", "url": "https://it.wikipedia.org/wiki?curid=6119202", "title": "A Hammer Film", "text": ""}
{"id": "6119204", "revid": "516881", "url": "https://it.wikipedia.org/wiki?curid=6119204", "title": "Seconda legge di Ohm", "text": ""}
{"id": "6119208", "revid": "1543377", "url": "https://it.wikipedia.org/wiki?curid=6119208", "title": "Rustin neg\u00e0a", "text": "I rustin neg\u00e0a (in milanese, al plurale, rustitt neg\u00e0a, in italiano traducibile come \"arrostini annegati\") sono un piatto tipico della cucina milanese.\nDescrizione.\nL'ingrediente base della pietanza consiste in nodini di vitello: infarinati e rosolati in burro e pancetta per pochi minuti, i nodini devono essere poi sfumati con vino bianco e messi a cuocere in brodo per almeno 40 minuti a fuoco lento. Secondo la ricetta tradizionale i nodini devono essere alti tra i 2 e i 3 centimetri, mentre il brodo dovrebbe essere preparato con carne di manzo, gallina, cipolle, carote, sedano e pomodoro. Il piatto, consumato come secondo, \u00e8 consumato con vini rossi corposi e robusti, ad esempio secondo la tradizione locale con un Valtellina superiore Inferno. La pietanza \u00e8 citata nel celebre ricettario di Pellegrino Artusi come \"arrosto morto\", mentre nel dizionario milanese di Francesco Cherubini \u00e8 presente la dizione \"rost neg\u00e0a\"."}
{"id": "6119212", "revid": "1005847", "url": "https://it.wikipedia.org/wiki?curid=6119212", "title": "Elezioni presidenziali nelle Seychelles del 2015", "text": "Le elezioni presidenziali nelle Seychelles del 2015 si tennero dal 3 al 5 dicembre (primo turno) e dal 16 al 18 dicembre (secondo turno)."}
{"id": "6119215", "revid": "21880", "url": "https://it.wikipedia.org/wiki?curid=6119215", "title": "\u00cele aux Serpents", "text": ""}
{"id": "6119219", "revid": "767487", "url": "https://it.wikipedia.org/wiki?curid=6119219", "title": "Mattinate di Bruges", "text": "Le mattinate di Bruges furono in realt\u00e0 la mattina del 18 maggio 1302 durante la quale gli abitanti della citt\u00e0, esasperati dalle angherie dei francesi, si ribellarono trucidando la guarnigione francese della citt\u00e0, da poco divenuta dominio del re di Francia Filippo il Bello. La denominazione di \"mattinate\" ebbe origine per analogia ai Vespri siciliani.\nCause.\nIl re di Francia Filippo il Bello aveva appena conquistato le Fiandre catturando anche il loro conte, Guido di Dampierre e nel 1301 giunse a Bruges per farvi il suo solenne ingresso come regnante. Dopo la sua partenza, colma di provocazione, il popolo di Bruges apprese che ne avrebbe pagato tasse. Pieter de Coninck, un \"leader\" molto popolare dei tessitori di Bruges, protest\u00f2 contro questa decisione, ma il balivo reale lo fece imprigionare insieme a venticinque altre personalit\u00e0 della citt\u00e0. Ne nacque un moto popolare che li liber\u00f2 (luglio 1301).\nIl governatore francese Giacomo di Ch\u00e2tillon allora invase la citt\u00e0 e ne band\u00ec il de Coninck, figura simbolica della resistenza fiamminga. Egli ricevette tuttavia l'appoggio dei figli ancora liberi del conte Dampierre, Giovanni I di Namur e Guido di Namur e del loro nipote Guglielmo di Juliers il Giovane.\nQuesto appoggio, il cambio di campo dei borghesi di Bruges, privati delle loro libert\u00e0 tradizionali con l'inclusione nel regno di Francia e le nuove imposte istituite da Jacques de Ch\u00e2tillon, consentirono facilmente il rientro in citt\u00e0 del de Coninck nel dicembre dello stesso anno. Il suo solo prestigio gli consent\u00ec d'imporre la sospensione dei lavori di demolizione delle mura della citt\u00e0, disposti da Filippo il Bello.\nAll'inizio di maggio del 1302, mentre Jan Breydel, decano dei macellai di Bruges, s'impadroniva del castello di Male, alla testa di settecento cittadini, de Coninck negoziava con il magistrato della citt\u00e0 l'evacuazione degli abitanti di Bruges e la salvaguardia degli edifici e delle case. Egli fece dar fuoco ad alcune balle di paglia per far credere che i francesi avessero vinto e messo a ferro e fuoco la citt\u00e0. Nel frattempo egli riun\u00ec i conti fiamminghi ancora liberi per preparare una battaglia che diventer\u00e0 celebre con il nome di battaglia degli speroni d'oro. Tuttavia egli non riusc\u00ec a far aderire alla causa di Bruges la citt\u00e0 di Gand, ove l'oligarchia mercantile aveva ripreso il potere in citt\u00e0.\nJacques de Ch\u00e2tillon marci\u00f2 nuovamente su Bruges i cui abitanti avrebbero dovuto o sottometterglisi o lasciare la citt\u00e0. Pieter, Jan Breydel e alcune migliaia di cittadini lasciarono Bruges, consentendo l'ingresso in citt\u00e0 al governatore francese (17 maggio 1302), che vi entr\u00f2 alla testa delle sue truppe, contrariamente agli accordi presi. Inquieti per le loro sorti, i cittadini rimasti richiamarono quelli andati in esilio. La loro comparsa il mattino del 18 maggio davanti alle mura cittadine (lo stesso Pieter comparve davanti alla porta Sainte-Croix arringando i suoi concittadini al grido \"Vlaenderen den Leeuw!\" (La Fiandra al Leone) diede inizio al massacro dei francesi e degli \"l\u00e9liaerts\" (partigiani dei Francesi) e Jacques de Ch\u00e2tillon fugg\u00ec scampando a mala pena al massacro.\nSviluppo degli eventi.\nGli insorti in armi, con Pieter de Coninck alla loro testa, penetrarono nottetempo nelle case, ove erano alloggiati forzatamente i francesi. Secondo la tradizione, per riconoscere i francesi si sarebbero rivolti agli occupanti la casa chiedendo loro \"Des gilden vriend?\" (Amico delle gilde?): se la risposta era negativa, gli occupanti venivano passati a fil di spada. Secondo alcuni storici belgi, la parola d'ordine sarebbe stata \"Schild en vriend\", che significa \"scudo e amico\" e la cui pronuncia in dialetto fiammingo era molto diversa da quella di una lettura francofona di base \"child an vrian\", il che consentiva di rendersi conto, fuor di ogni dubbio, dell'origine linguistica dell'interpellato. Le persone trucidate furono circa un migliaio.\nIl governatore Giacomo I di Ch\u00e2tillon riusc\u00ec a fuggire con un pugno di seguaci e di \"leliaerts\".\nAltri progetti.\n "}
{"id": "6119223", "revid": "76963", "url": "https://it.wikipedia.org/wiki?curid=6119223", "title": "Sallustio Petrocini", "text": "Biografia.\nFu al servizio dei marchesi di Castiglione Rodolfo e Francesco Gonzaga. \nVenne coinvolto nella lunga disputa che riguard\u00f2 la successione al marchesato di Solferino, dopo la morte nel 1587 di Orazio Gonzaga, che vide contrapposti i presunti eredi: da una parte il duca di Mantova Guglielmo Gonzaga, dall'altra il marchese di Castel Goffredo Alfonso Gonzaga, unitamente a Rodolfo Gonzaga. Per questo, intorno al 1585, Sallustio venne inviato alla corte imperiale di Praga per seguire da vicino la vicenda, ritornando a Castiglione solo nell'aprile 1589. Fu inviato di nuovo a Praga nel 1593 successivamente all'assassinio di Rodolfo Gonzaga per dirimere la questione della successione al marchesato di Castel Goffredo, conteso dal duca di Mantova Vincenzo I Gonzaga e i parenti di Castiglione. \nL'attaccamento del Petrocini ai marchesi di Castiglione provoc\u00f2 pi\u00f9 volte le ire di Vincenzo, desideroso di impossessarsi della fortezza di Castel Goffredo e pens\u00f2 di eliminare il consigliere tanto scomodo. Fu affidato l'incarico a Prospero Gonzaga, parente della linea dei Gonzaga di Luzzara, che si avvalse dell'esperienza di Alessio Bertolotti, uomo d'armi al servizio dei signori di Castiglione. Gli fu salvata la vita, ma venne tradotto nelle carceri di Mantova, con la scusa di avere sollevato una rivolta popolare. Egli richiese la scarcerazione nel luglio 1593 contro garanzia di 3.000 scudi, ma la grazia non venne concessa e venne rilasciato solo nel 1598. Nell'aprile di quell'anno fu di nuovo a Praga per sostenere le ragioni di Francesco Gonzaga sul feudo di Castel Goffredo. Fu accanto a Francesco Gonzaga, che si trasfer\u00ec per ragioni di salute a Maderno nel palazzo Gonzaga, quando mor\u00ec il 23 ottobre 1616 e venne quindi riportato a Castiglione.\nSallustio fu assassinato a Castiglione il 7 gennaio 1618, forse a causa dei soprusi inferti alla popolazione."}
{"id": "6119224", "revid": "726373", "url": "https://it.wikipedia.org/wiki?curid=6119224", "title": "Unppal romance", "text": "Unppal romance (, lett. \"Una storia d'amore per caso\"; titolo internazionale Lucky Romance, conosciuto anche come \"Romance By Luck\") \u00e8 un serial televisivo sudcoreano trasmesso su MBC dal 25 maggio al 14 luglio 2016, basato sull'omonimo webtoon di Kim Dal-nim pubblicato nel 2014 su Naver.\nTrama.\nShim Bo-nui crede fermamente nelle superstizioni, nelle predizioni e nell'oroscopo, perci\u00f2, quando le viene predetto che morir\u00e0 se non andr\u00e0 a letto con un uomo vergine nato nel 1986, inizia a cercare colui che potr\u00e0 salvarla. Le sue mire cadono sul suo padrone di casa, Je Soo-ho, che tuttavia \u00e8 un uomo molto razionale contrario al sesso prima del matrimonio."}
{"id": "6119266", "revid": "587728", "url": "https://it.wikipedia.org/wiki?curid=6119266", "title": "Detto del gatto lupesco", "text": "Il Detto del gatto lupesco \u00e8 un poemetto di 144 versi ottonari, novenari e decasillabi, in distici a rima baciata, di argomento fantastico, scritto in volgare fiorentino da autore ignoto alla fine del XIII secolo. \nContenuti.\nIl narratore \u00e8 un enigmatico \"gatto lupesco\" che cammina per il mondo. S'imbatte dapprima in due cavalieri inglesi di ritorno dall'Etna, dove sono andati in cerca di re Art\u00f9, che, secondo una leggenda, si sarebbe ritirato in una reggia sul vulcano, quindi raggiunge un deserto in cui vive un eremita. Questi gli chiede dove sia diretto e il gatto risponde di volersi recare in \"Saracinia\" per incontrarvi \"l'uomo per cui Cristo \u00e8 atenduto\", forse l'Ebreo errante. Accomiatatosi dall'eremita, si perde dapprima fra le tenebre e fa poi ritorno al romitaggio per chiedere la via. L'eremita gli indica una croce a dieci miglia di distanza. Il gatto riprende allora la strada nel \"deserto aspro e duro\", abitato da diversi animali predatori, reali e fantastici, che riesce a evitare grazie alla sua astuzia. Superato questo ostacolo, il protagonista conclude bruscamente raccontando di essere riuscito a raggiungere la m\u00e8ta del suo viaggio e a far ritorno sano e salvo a casa sua."}
{"id": "6119272", "revid": "767487", "url": "https://it.wikipedia.org/wiki?curid=6119272", "title": "Ida Mango", "text": "Ida Aquilecchia, nata a Melfi il 9 aprile 1872 \u00e8 pi\u00f9 conosciuta come Ida Mango, avendo sposato il senatore Camillo Mango.\n\u00c8 autrice di una raccolta di appunti di viaggio intitolata \"Qua e l\u00e0 per l'Europa\" in cui descrive con particolari i luoghi visitati, gli usi e i costumi dei diversi paesi attraversati, le emozioni provate nell'incontrare persone con mentalit\u00e0 e stili di vita differenti dai propri; facendo uso di una narrazione precisa e scorrevole. Il volume si apre con la dedica \"a mio marito, tenue attestato di grande affetto, le modeste pagine dedico\".\nDeve, per\u00f2, la sua fama alla traduzione in lingua italiana delle due opere dello spagnolo Vicente Blasco Ib\u00e1\u00f1ez \"Sangue e arena\" e \"I quattro cavalieri dell'apocalisse\". Tale lavoro le vale il plauso del ministro dell'Educazione Nazionale Francesco Ruffini (la cui lettera autografa fa da prefazione a una successiva edizione del primo romanzo, pubblicato da Sonzogno nel 1918) e la gratitudine dello stesso Blasco Ib\u00e1\u00f1ez che le invia un suo ritratto con la seguente dedica:"}
{"id": "6119274", "revid": "729019", "url": "https://it.wikipedia.org/wiki?curid=6119274", "title": "Earth Star Entertainment", "text": " \u00e8 una casa editrice giapponese con sede a Shibuya, Tokyo. Appartenente al Culture Convenience Club, \u00e8 stata fondata il 5 giugno 2006. Oltre a pubblicare riviste e fotolibri, l'azienda produce e vende prodotti home video e musica."}
{"id": "6119278", "revid": "633110", "url": "https://it.wikipedia.org/wiki?curid=6119278", "title": "Classe Kamikaze", "text": "La , meno nota come , era composta da nove cacciatorpediniere di squadra e appartenne alla Marina imperiale giapponese. Fu progettata subito dopo la fine della prima guerra mondiale e rappresent\u00f2 una versione leggermente ingrandita e migliorata della precedente e riuscita classe Minekaze: ne mantenne l'armamento su quattro cannoni da 120\u00a0mm Type 3, tre impianti binati di lanciasiluri da 533\u00a0mm e un comparto di mine, cui si aggiunsero lanciatori per bombe di profondit\u00e0. Pi\u00f9 pesanti dei predecessori, i Kamikaze erano capaci di velocit\u00e0 massime un poco inferiori (37 nodi).\nLa classe entr\u00f2 in servizio nella prima met\u00e0 degli anni venti e per oltre un decennio form\u00f2 parte del nucleo dell'arma silurante della Marina nipponica; fu poi progressivamente assegnata a incarichi di seconda linea con l'introduzione di cacciatorpediniere pi\u00f9 avanzati. All'inizio degli anni quaranta le unit\u00e0 tipo Kamikaze formarono la 5\u00aa e la 29\u00aa Divisione (quattro navi ciascuna), mentre la capoclasse divenne ammiraglia della 1\u00aa Divisione: durante la guerra nell'Oceano Pacifico ebbero parte nelle prime operazioni e una di esse, lo , fu affondata dinanzi all'Isola di Wake, primo vascello giapponese a essere perduto nelle ostilit\u00e0. I restanti otto cacciatorpediniere andarono dunque incontro a un intenso servizio di scorta ai traffici navali, di difesa delle maggiori unit\u00e0 da guerra, di pattugliamenti anti-sommergibile, di rischiose missioni di trasporto in tutto l'Impero giapponese. Alla fine del conflitto solamente il e lo erano ancora a galla, ma quest'ultimo in uno stato di trascuratezza tale che fu demolito. Il \"Kamikaze\" fu invece utilizzato per rimpatriare i militari smobilitati ma, arenatosi davanti a Omaezaki nel 1946, fu smantellato prima della fine del 1947.\nProgetto.\nNel corso della seconda met\u00e0 della prima guerra mondiale l'Impero giapponese aveva progettato una classe di cacciatorpediniere di squadra prendendo spunto da modelli britannici e poi tedeschi; queste navi mettevano l'accento su un'alta velocit\u00e0 e un congruo armamento silurante, che nella Marina nipponica aveva sempre avuto primaria importanza. La nuova classe Minekaze si caratterizz\u00f2 per un'accentuata insellatura tra il ponte di comando e il castello di prua, i cannoni disposti su piedistalli sopraelevati, i tre impianti di lanciasiluri doppi e forti prestazioni velocistiche: il progetto, sebbene afflitto da alcune carenza, fu in generale molto apprezzato negli ambienti militari e furono ordinate quindici unit\u00e0. Dopo la conclusione del conflitto la Marina imperiale, in pressante necessit\u00e0 di naviglio silurante moderno, redasse i programmi navali per il 1921 e il 1922 che comprendevano altri undici esemplari della classe; queste navi, per\u00f2, erano di dimensioni un poco superiori e dovevano basarsi sugli ultimi tre cacciatorpediniere tipo Minekaze, che montavano i cannoni in una configurazione migliore rispetto alle navi sorelle. Inoltre, per il secondo gruppo, fu richiesto di meglio proteggere il ponte di comando con piastre in acciaio e furono apportate alcune altre modifiche secondarie: siccome l'apparato motore non fu potenziato, fu prevista una leggera diminuzione della velocit\u00e0 massima. Stanti le piccole differenze ormai sorte tra i Minekaze e il secondo lotto ordinato, si prefer\u00ec infine riunire le undici navi in una nuova classe di \"cacciatorpediniere oceanici di prima classe\" (di squadra), secondo la definizione ufficiale allora in uso.\nCaratteristiche generali.\nScafo e dotazioni.\nI cacciatorpediniere tipo Kamikaze presentavano una lunghezza fuori tutto di 102,56 metri (97,50 metri tra le perpendicolari) e una larghezza massima di 9,14 metri, come i Minekaze; il pescaggio era per\u00f2 di 3,05 metri, dovuto all'aumentato dislocamento di tonnellate, che a pieno carico raggiungeva le tonnellate (con beneficio per la stabilit\u00e0). L'incremento di peso era dovuto all'introduzione di una torre di comando con plancia dotata di tetto in acciaio corazzato, al posto del precedente telone in canapa spessa. L'equipaggio invece rimase formato da 148 tra ufficiali, sottufficiali e marinai.\nImpianti propulsivi.\nFu mantenuto l'impianto propulsore della classe precedente, il quale era composto da quattro caldaie Kampon e da due turbine a ingranaggi a vapore Parsons; a ciascuna di queste era vincolato un albero motore dotato di elica. Questo sistema sviluppava una potenza di \u00a0shp, ma il dislocamento superiore dei Kamikaze ridusse la velocit\u00e0 massima a 37,2 nodi (71\u00a0km/h). L'alimentazione avveniva mediante olio combustibile, del quale a bordo era tenuta una riserva di 420 tonnellate, di poco superiore ai Minekaze. Essa garantiva un'autonomia massima di miglia alla velocit\u00e0 di 14 nodi (circa chilometri a 26,6\u00a0km/h) e i fumi di combustione erano convogliati in due fumaioli.\nArmamento.\nLa dotazione offensiva di bordo, distribuita lungo l'asse longitudinale dello scafo, si rifaceva alla configurazione adottata sugli ultimi tre esemplari (\"Nokaze\", \"Namikaze\", \"Numakaze\") in quanto pi\u00f9 ergonomica per la sistemazione dei depositi di munizioni. I quattro cannoni Type 3 da 120\u00a0mm lunghi 45 calibri (L/45) disponibili, infatti, si trovavano uno sul castello di prua davanti alla plancia, uno tra i fumaioli e due a poppa: il quarto pezzo era rivolto in ritirata, gli altri tre in caccia. Ciascun cannone era piazzato su un piedistallo individuale e disponeva di una propria scudatura, che forniva modesta protezione sul frontale e sui lati. Il Type 3 era capace di sparare una granata da 20 chili alla velocit\u00e0 iniziale di 825\u00a0m/s, con una gittata massima di circa metri; la cadenza di tiro era di un colpo ogni 12 secondi. Ciascun pezzo era brandeggiato manualmente e si trovava piuttosto esposto alle intemperie e alle schegge di bomba. Anche l'armamento silurante (che godeva di particolare attenzione nella Marina imperiale) era lo stesso dei Minekaze, tre impianti binati brandeggiabili di tubi lanciasiluri Type 6, dei quali uno sito nell'insellatura e gli altri due tra il secondo fumaiolo e la bassa sovrastruttura poppiera; essi erano stati per\u00f2 asserviti a motori elettrici che velocizzavano il brandeggio. Tutti e tre utilizzavano il siluro Type 6, un ordigno del calibro di 533\u00a0mm, lungo 6,70 metri, propulso a vapore e con una testata esplosiva di 200 chili (circa un settimo del peso complessivo); poteva essere lanciato alla velocit\u00e0 di 36, 32 o 26 nodi e raggiungere rispettivamente una portata di , e metri. La posizione dell'apparato lanciatore di prua si conferm\u00f2, tuttavia, troppo esposta in condizioni di mare mosso, con ricadute negative su funzionalit\u00e0 ed efficienza.\nInfine erano disponibili due mitragliatrici leggere Lewis da 7,7\u00a0mm, montate individualmente e deputate alla difesa contraerea, venti mine con i relativi strumenti di posa e, sul rotondo di poppa, un apparato di sminamento per operare come dragamine e bonificare tratti di mare. Lo \"Asanagi\", lo \"Yunagi\" e lo , le ultime tre navi a essere ordinate, furono i soli a essere dotati sullo scalo di due lanciatori di bombe di profondit\u00e0 Type 81 ai lati della poppa: ognuno era servito da una rotaia che facilitava lo spostamento e il caricamento degli ordigni.\nCostruzione.\nGli esemplari della classe furono ordinati nei programmi navali per l'espansione della marina del 1921-1922; i costi furono suddivisi negli anni fiscali del 1918 (tre navi), del 1920 (due navi) e del 1923 (quattro navi). Tuttavia la stipula del trattato navale di Washington, avvenuta nel febbraio 1922, vincolava i firmatari a limitazioni al tonnellaggio per le varie categorie di navi: pertanto gli ultimi due vascelli furono cancellati nel marzo 1922, ancor prima che la loro chiglia venisse posata. Inizialmente fu deciso di assegnare un nome proprio a ogni unit\u00e0 e le prime tre furono chiamate \"Kiyokaze\", \"Karuikaze\" e \"Makaze\"; sembra inoltre che anche le due cui si era rinunciato avessero gi\u00e0 ricevuto i nomi \"Okaze\" e \"Tsumujikaze\". Le convenzioni allora vigenti per\u00f2 imponevano di indicare i cacciatorpediniere di qualsiasi tipo con numeri e, di conseguenza, la lista di nomi fu messa da parte; i Kamikaze furono designati con numeri dispari dall'1 al 17 (\"1-G\u014d kuchikukan\", \"3-G\u014d kuchikukan\" ecc. \u2013 \"cacciatorpediniere Numero 1\", \"cacciatorpediniere Numero 3\"), in quanto i pari furono assegnati agli appartenenti della classe Wakatake, la cui fabbricazione avvenne in parallelo. Solamente il 1\u00ba agosto 1928, dopo la modifica dei regolamenti, i cacciatorpediniere poterono avere nomi propri: il gruppo divenne pertanto la classe Kamikaze, dalla eponima prima unit\u00e0 che fu ribattezzata secondo una nuova lista. Difatti anche il \"Karuikaze\" divenne \"Asakaze\" e il \"Makaze\" fu cambiato in .\nI cacciatorpediniere classe Kamikaze furono impostati tra il dicembre 1921 e il settembre 1923, varati tra il settembre 1922 e il novembre 1924 e completati tra il dicembre 1922 e la fine del 1925. La costruzione fu appaltata a diversi cantieri navali e arsenali di propriet\u00e0 della Marina imperiale: cinque esemplari furono forniti dal cantiere della Mitsubishi a Nagasaki e dall'arsenale di Maizuru, mentre i cantieri Uraga, Ishikawajima (a Tokyo), Fujinagata (a Osaka) e l'arsenale di Sasebo completarono un'unit\u00e0 ciascuno.\nModifiche al progetto.\nLe navi non subirono a lungo alcuna modifica e non figurarono tra le unit\u00e0 afflitte da gravi problemi di stabilit\u00e0, resi evidenti dal capovolgimento della torpediniera \"Tomozuru\" (marzo 1934) e dal disastro della 4\u00aa Flotta, sorpresa da un tifone che danneggi\u00f2 pesantemente vari incrociatori e cacciatorpediniere (settembre 1935). Solo nel corso del 1939 i sei Kamikaze privi di equipaggiamento adatto alla lotta antisommergibile furono dotati di quattro lanciatori; anche lo \"Asanagi\", lo \"Yunagi\" e lo \"Hayate\" ebbero due ulteriori lanciatori. La scorta di ordigni per ciascun cacciatorpediniere ammontava a diciotto.\nEccettuato lo \"Hayate\", perduto al largo dell'Isola di Wake l'11 dicembre 1941, i Kamikaze servirono durante la guerra in Asia e nel Pacifico in ruoli di scorta, vigilanza e protezione; alcuni esemplari, comunque, parteciparono con profitto a battaglie navali, come lo \"Yunagi\". La classe fu estesamente modificata soprattutto per incrementarne le capacit\u00e0 contraeree: progressivamente, tra il 1942 e il 1944, le unit\u00e0 rinunciarono a uno o entrambi i cannoni da 120\u00a0mm di poppa, all'impianto lanciasiluri numero 3 e alle mitragliatrici leggere per aggiungere un numero variabile di cannoni Type 96 da 25\u00a0mm L/60, organizzati di solito in tre/cinque installazioni binate e in una decina di affusti individuali. Le unit\u00e0 che sopravvissero ben dentro il 1944, inoltre, furono armate anche con quattro mitragliatrici pesanti Type 93 da 13,2\u00a0mm, per quanto poco efficaci a quel punto del conflitto, e accrebbero la riserva di bombe di profondit\u00e0 a trentasei/quarantotto ordigni. Tali modifiche innalzarono il dislocamento standard a tonnellate e fecero diminuire la velocit\u00e0 massima a 35 nodi.\nNon si hanno molte notizie precise riguardo l'implementazione di un sistema radar sui Kamikaze. \u00c8 certo che lo \"Yunagi\", a met\u00e0 1944, era stato dotato di un Type 13 da ricerca aerea, montato sull'albero maestro come da prassi per i cacciatorpediniere imperiali. Si trattava di un apparato introdotto alla fine del 1943, capace di localizzare un gruppo di velivoli alla distanza di poco meno di 100 chilometri, sebbene la sua portata effettiva fosse di quasi 150 chilometri.\nImpiego operativo.\nLa classe Kamikaze, assieme alla precedente classe Minekaze e alla successiva Mutsuki, costitu\u00ec l'ossatura delle divisioni cacciatorpediniere della Marina imperiale dalla met\u00e0 degli anni venti alla met\u00e0 dei trenta: le nove unit\u00e0 parteciparono alle impegnative esercitazioni combinate e operarono anche lungo il litorale cinese. L'introduzione delle pi\u00f9 avanzate classi Fubuki, Akatsuki e altre derivate, per\u00f2, decret\u00f2 la rapida obsolescenza dei Kamikaze che, al momento dell'attacco di Pearl Harbor, erano gi\u00e0 transitati in reparti di seconda linea.\nKamikaze.\nAl principio degli anni quaranta fu assegnato con funzioni di ammiraglia alla 1\u00aa Divisione cacciatorpediniere, che comprendeva gli ultimi tre Minekaze e operava agli ordini del Distretto di guardia di Ominato, responsabile della sicurezza delle acque settentrionali dell'Impero giapponese. Per quasi tutta la durata del conflitto nel Pacifico rimase in questo settore, a difesa del traffico navale; poi nel gennaio 1945 fu trasferito nel Mar Cinese Meridionale e infine a Singapore: fu di scorta agli incrociatori pesanti e \"Ashigara\" nel momento del loro affondamento (rispettivamente maggio e giugno 1945) e ne trasse in salvo i superstiti. Si consegn\u00f2 agli Alleati dopo la resa del Giappone del 15 agosto e fu utilizzato per rimpatriare i militari nipponici, smobilitati e sparsi nel Sud-est asiatico. Nel giugno 1946, tuttavia, si incagli\u00f2 su una scogliera dinanzi a Omaezaki e fu demolito sul posto; il 31 ottobre 1947 i lavori di rimozione furono conclusi.\nAsakaze.\nPoco prima dell'inizio della guerra contro gli Alleati fu assegnato alla 5\u00aa Divisione cacciatorpediniere, con la quale oper\u00f2 in ruoli secondari nel corso dell'invasione delle Filippine, della Malesia britannica e delle Indie orientali olandesi: partecip\u00f2 infine alla battaglia dello Stretto della Sonda il 1\u00ba marzo 1942, contribuendo alla distruzione degli incrociatori (statunitense) e (australiano). Dalla primavera 1942 fu assegnato a una delle componenti della Flotta dell'Area sud-occidentale e l\u00ec oper\u00f2 per oltre due anni in compiti di scorta e pattugliamento. Il 23 agosto 1944, in rotta per Manila, rimase vittima del sommergibile a ovest del Golfo di Lingayen.\nHarukaze.\nSecondo componente della 5\u00aa Divisione cacciatorpediniere, fu impegnato soprattutto nella campagna per occupare le Indie orientali olandesi e il 1\u00ba marzo 1942 partecip\u00f2 anch'esso alla battaglia dello Stretto della Sonda, subendo danni superficiali. Assegnato dunque a ruoli di pattugliamento e scorta nelle acque sottoposte alla Flotta dell'Area sud-occidentale, in novembre rimase gravemente danneggiato dopo aver urtato una mina. Fu riparato e pot\u00e9 riprendere servizio nel 1943, poi nella primavera 1944 fu trasferito alla debole Flotta del Pacifico centrale, spazzata via nel corso della campagna delle Marianne; fu pertanto dirottato nel settore delle Filippine e qui, a novembre, fu pesantemente avariato dall'attacco del sommergibile . Nel gennaio 1945 fu nuovamente danneggiato in un attacco aereo ma, ciononostante, riusc\u00ec a trascinarsi in Giappone, in attesa di riparazioni che non furono mai eseguite. Dopo la fine della guerra, siccome in pessime condizioni, fu avviato alla demolizione completata nel 1947.\nMatsukaze.\nTerza unit\u00e0 della 5\u00aa Divisione cacciatorpediniere, fu a fianco delle navi sorelle nelle molteplici operazioni anfibie avvenute nel Sud-est asiatico tra il dicembre 1941 e il marzo 1942. Nel giugno 1943 fu riassegnato all'8\u00aa Flotta di base a Rabaul e fu intensivamente impiegato in missioni di trasporto truppe o materiali per la porzione centro-settentrionale dell'arcipelago delle Salomone. Il 16 febbraio 1944 si trovava a Truk e rimase coinvolto nella dura incursione aeronavale che annient\u00f2 la piazzaforte; sopravvissuto con danni moderati, fu infine colato a picco dal sommergibile il 9 giugno 1944, nelle vicinanze di Chichi-jima, mentre espletava il regolare servizio di scorta e pattugliamento.\nHatakaze.\nQuarta nave appartenente alla 5\u00aa Divisione, tra il dicembre 1941 e il marzo 1942 ebbe una carriera simile alle unit\u00e0 gemelle. In maggio fu per\u00f2 selezionato e trasferito al 1\u00ba Distretto navale con quartier generale a Yokosuka e, da allora, si dedic\u00f2 a pattugliamenti e protezione del traffico navale da e per l'arsenale. Nel dicembre 1944 fu inviato nel Mar Cinese Orientale e il 15 gennaio 1945 fu colto di sorpresa a Takao da una massiccia incursione aerea statunitense: fu raggiunto da alcune bombe e affond\u00f2.\nAsanagi.\nMembro della 29\u00aa Divisione cacciatorpediniere, allo scoppio delle ostilit\u00e0 fu tra le poche unit\u00e0 inviate a occupare (10 dicembre 1941) le sperdute isole Gilbert e poi, a fine mese, and\u00f2 a ingrossare la flotta in supporto all'attacco a Wake, che cadde il 23 dopo un'ostinata resistenza. Nel gennaio 1942 fu presente alla facile conquista di Rabaul in Nuova Britannia e l'8 marzo vigil\u00f2 sugli sbarchi a Lae-Salamaua, sulla costa nord-orientale della Nuova Guinea, subendo danni durante un attacco lanciato da portaerei statunitensi. In maggio fu aggregato alla scorta del convoglio inviato a occupare Port Moresby e, fallita l'operazione durante la battaglia del Mar dei Coralli, fu destinato alla base aeronvale di Truk, dalla quale oper\u00f2 sino alla sua distruzione, avvenuta il 16-17 febbraio 1944. Il 22 maggio dello stesso anno, mentre espletava servizi di scorta alle isole Ogasawara, fu affondato dal sommergibile .\nYunagi.\nSeconda nave della 29\u00aa Divisione cacciatorpediniere allo scoppio delle ostilit\u00e0 fu tra le poche unit\u00e0 inviate a occupare (10 dicembre 1941) le sperdute isole Gilbert e poi, a fine mese, and\u00f2 a ingrossare la flotta in supporto all'attacco a Wake, che cadde il 23 dopo un'ostinata resistenza; in seguito fu presente alle facili occupazioni di Rabaul (gennaio 1942) e di Lae-Salamua (marzo 1942), ma il 10 rimase piuttosto danneggiato dall'incursione aeronavale statunitense sui due siti appena conquistati. Rientr\u00f2 in Giappone e fu riparato, quindi salp\u00f2 alla volta di Rabaul e, come parte dell'8\u00aa Flotta, combatt\u00e9 nella feroce battaglia dell'isola di Savo (8-9 agosto). Nel corso della campagna di Guadalcanal port\u00f2 a termine numerose traversate del cosiddetto \"Tokyo Express\" e continu\u00f2 a trasportare rinforzi e materiali alle guarnigioni delle Salomone centrali: fu cos\u00ec coinvolto, nella notte del 5-6 luglio 1943, nella battaglia del Golfo di Kula e poi in quella di Kolombangara (12-13 luglio) e contribu\u00ec ad affondare il cacciatorpediniere . Al principio del 1944 lasci\u00f2 Rabaul, ormai esposta e tartassata da bombardamenti aerei, per il teatro del Pacifico centrale e in giugno fu presente alla disastrosa battaglia del Mare delle Filippine. Il 25 agosto, di scorta a un convoglio diretto a Manila, fu raggiunto da un siluro del sommergibile , esplose e affond\u00f2 a nord-ovest di Luzon.\nOite.\nTerzo componente della 29\u00aa Divisione cacciatorpediniere, tra l'11 e il 23 dicembre 1941 fu impegnato nelle operazioni tese a catturare l'Isola di Wake, che oppose una difesa imprevista al primo tentativo di sbarco: sub\u00ec danni a causa del fuoco di artiglieria costiera. Nei primi mesi del 1942, rimesso in efficienza, copr\u00ec gli sbarchi a Rabaul e a Lae-Salamaua e infine, a maggio, fece parte dello schermo del convoglio diretto a Port Moresby, partecipando molto marginalmente alla battaglia del Mar dei Coralli (4-8 maggio 1942). Fu quindi trasferito all'8\u00aa a Rabaul e complet\u00f2 numerose missioni di trasporto truppe anche a Guadalcanal. Perduta l'isola, fu riassegnato alla base di Truk e qui fu affondato il 16 febbraio 1944 da un aerosilurante statunitense, nel corso della devastante incursione aeronavale lanciata dalla Quinta Flotta.\nHayate.\nQuarto membro della 29\u00aa Divisione cacciatorpediniere, fu distrutto la mattina dell'11 dicembre 1941 nel corso del primo tentativo di prendere l'Isola di Wake. Colpito da granate da 127\u00a0mm sparate da una batteria costiera appartenente ai marine, salt\u00f2 in aria e non lasci\u00f2 alcun superstite. Fu il primo cacciatorpediniere e la prima nave giapponese a essere affondata durante la seconda guerra mondiale."}
{"id": "6119281", "revid": "633110", "url": "https://it.wikipedia.org/wiki?curid=6119281", "title": "Kamikaze (cacciatorpediniere)", "text": "Il , sino al 1\u00ba agosto 1928 denominato , \u00e8 stato un cacciatorpediniere della Marina imperiale giapponese, prima ed eponima unit\u00e0 della stessa classe. Fu varato nel settembre 1922 dal cantiere navale di Nagasaki.\nNave ammiraglia della 1\u00aa Divisione cacciatorpediniere al principio della seconda guerra mondiale, per quasi l'intera durata del conflitto oper\u00f2 nelle zone settentrionali dell'Impero giapponese, ricoprendo ruoli di vigilanza, pattugliamento e scorta tra le isole Curili, Karafuto e Hokkaid\u014d. Solo nel gennaio 1945 fu urgentemente dirottato a Singapore e, in primavera, fu a fianco degli sfortunati incrociatori pesanti e \"Ashigara\" durante le loro ultime missioni: si occup\u00f2 di salvarne i superstiti. Dopo la resa del Giappone il 15 agosto 1945 fu disarmato e riutilizzato come trasporto per rimpatriare i giapponesi smobilitati. Il 6 giugno 1946, per\u00f2, si aren\u00f2 dinanzi Omaezaki e fu demolito poco pi\u00f9 di un anno dopo, nell'ottobre 1947.\nCaratteristiche.\nIl \"Kamikaze\" presentava una lunghezza fuori tutto di 102,56 metri, una larghezza massima di 9,14 metri e un pescaggio di 3,05 metri; il dislocamento era di tonnellate, la stazza a pieno carico raggiungeva le tonnellate. L'impianto propulsore era composto da quattro caldaie Kampon, due turbine a ingranaggi a vapore Parsons, due alberi motore dotati di elica: sviluppava una potenza di \u00a0shp e consentiva una velocit\u00e0 massima di 37,2 nodi. La scorta di carburante era di 420 tonnellate di olio combustibile, che garantiva un'autonomia massima di miglia alla velocit\u00e0 di 14 nodi (circa chilometri a 26,6\u00a0km/h). L'armamento, distribuito lungo l'asse longitudinale dello scafo, era composto da quattro cannoni Type 3 da 120\u00a0mm lunghi 45 calibri (L/45), piazzati su piedistalli e con propria scudatura, e da tre impianti binati di tubi lanciasiluri Type 6 da 533\u00a0mm a brandeggio elettrico. Erano poi disponibili due mitragliatrici leggere Lewis da 7,7\u00a0mm, venti mine e un apparato di sminamento. L'equipaggio contava 148 uomini.\nNel 1939 il \"Kamikaze\" sub\u00ec l'unica modifica prima della guerra: imbarc\u00f2 a poppa quattro apparati lanciatori Type 81 per bombe di profondit\u00e0 (due per lato) assieme a diciotto ordigni.\nServizio operativo.\nCostruzione.\nIl cacciatorpediniere \"Kamikaze\" fu ordinato nell'anno fiscale edito dal governo giapponese nel 1918, inizialmente indicato come \"cacciatorpediniere Numero 1\" (in lingua giapponese \"1-G\u014d kuchikukan\"). La sua chiglia fu impostata nel cantiere navale di Nagasaki, gestito dalla Mitsubishi, il 15 dicembre 1921 e il varo avvenne il 25 settembre 1922; fu completato il 28 dicembre dello stesso anno e il 1\u00ba agosto 1928 assunse il suo nome definitivo, avendo la Marina imperiale abbandonato alla data il sistema di nomenclatura del naviglio leggero con soli numeri.\n1941-1942.\nTra il 1940 e il 1941 il \"Kamikaze\", che era stato dispensato dal servizio in prima linea, pass\u00f2 al comando del capitano di corvetta Kanematsu Hashimoto e fu riassegnato alla 1\u00aa Divisione cacciatorpediniere in qualit\u00e0 di nave ammiraglia, assieme agli ultimi tre esemplari della classe Minekaze (\"Nokaze\", \"Namikaze\", \"Numakaze\"): la somiglianza di progetto tra le due classi rendeva infatti possibile far operare insieme le navi. A bordo del \"Kamikaze\", pertanto, si sistem\u00f2 il comandante della divisione capitano di vascello Kiyoto Kagawa con il proprio stato maggiore, a sua volta rispondente agli ordini del Distretto di guardia di Ominato che aveva la responsabilit\u00e0 della sicurezza delle acque settentrionali nell'Impero giapponese. Il 4 dicembre 1941 il \"Kamikaze\" salp\u00f2 dalla base e da allora condusse per vari mesi regolari pattugliamenti e vigilanza del traffico navale, rimanendo per\u00f2 escluso dalle operazioni iniziate con l'attacco di Pearl Harbor. Dopo essere passato, il 25 aprile 1942, al comando del capitano di corvetta Sh\u014dhei Matsumoto, riprese i compiti di vigilanza; poi a fine maggio si ormeggi\u00f2 a Ominato dove si riun\u00ec anche la 5\u00aa Flotta, incaricata di eseguire diversioni nelle isole Aleutine durante la battaglia delle Midway (4-6 giugno): il \"Kamikaze\" part\u00ec il 2 giugno ma non ebbe alcun ruolo di rilievo nella facile occupazione di Attu e Kiska. A fine mese rientr\u00f2 alla baia di Kataoka (Shimushu) e il 19 luglio riprese il servizio di scorta e ricognizione tra le isole Curili orientali, oltrech\u00e9 vicino Hokkaid\u014d. Il 23 ottobre fu richiamato a nord e dal 1\u00ba novembre, con base alla baia di Kataoka, torn\u00f2 a monitorare i movimenti navali nelle Curili orientali fino al 13, quando rientr\u00f2 a Ominato: fu incaricato di pattugliare lo Stretto di Tsugaru, che separa Honsh\u016b da Hokkaid\u014d.\nIn un momento imprecisato del 1942 il \"Kamikaze\" increment\u00f2 la propria dotazione contraerea: il cannone poppiero numero 4 da 120\u00a0mm, l'apparato lanciasiluri pi\u00f9 arretrato e le mitragliatrici da 7,7\u00a0mm furono sbarcati per fare spazio a sei o dieci cannoni Type 96 da 25\u00a0mm L/60, suddivisi in tre/cinque installazioni doppie.\n1943-1944.\nIl 12 gennaio 1943 il \"Kamikaze\", durante una delle brevi fermate a Ominato per rifornimento, imbarc\u00f2 il nuovo comandante della divisione capitano di vascello Kiichir\u014d Wakida. Verso la fine dell'aprile 1943 fu incaricato di una nuova missione, ovvero garantire la sicurezza dello Stretto di La P\u00e9rouse tra Hokkaid\u014d e Karafuto. Tuttavia questo compito fu di breve durata, giacch\u00e9 il 12 maggio fu ridestinato a vigilare sui convogli naviganti tra le Curili settentrionali. Per oltre un mese oper\u00f2 in questo settore e, il 21 giugno, dopo un breve periodo di riposo a Ominato, fu di nuovo assegnato alla difesa dello Stretto di Tsugaru. Il 5 agosto salp\u00f2 da Otaru, dove si era ormeggiato, e inizi\u00f2 un regolare ciclo di scorta e pattugliamenti tra le isole Curili: durante tale mansione il \"Kamikaze\" cedette il ruolo di ammiraglia al cacciatorpediniere \"Numakaze\", scelto il 20 agosto dal capitano di vascello Yasumasa Watanabe, nuovo comandante della 1\u00aa Divisione. Il 18 ottobre, a sua volta, il \"Kamikaze\" pass\u00f2 agli ordini del capitano di corvetta Hitoshi Kasuga, sotto il cui comando continu\u00f2 il lungo servizio di guardia nelle Curili: tra il 29 ottobre e il 1\u00ba novembre, inoltre, difese un convoglio da Otaru alla baia di Kataoka. Il 9 febbraio 1944 il \"Kamikaze\" si ferm\u00f2 a Hakodate e nel locale cantiere fu sottoposto a una revisione completa, nonch\u00e9 a riequipaggiamento. Aggiunse altri cannoni Type 96 da 25\u00a0mm (da sette a dieci) e quattro mitragliatrici pesanti Type 93 da 13,2\u00a0mm, tutte armi su supporto singolo, e increment\u00f2 a circa quaranta la scorta di bombe di profondit\u00e0. In conseguenza di tali interventi il dislocamento a vuoto aument\u00f2 a tonnellate e la velocit\u00e0 massima pass\u00f2 a 35 nodi.\nL'8 marzo i lavori furono conclusi e il \"Kamikaze\" si port\u00f2 subito a Ominato, quindi a partire dal 14 riprese il monotono servizio di scorta al traffico navale e di pattugliamento anti-sommergibile nelle Curili, venendo di tanto in tanto assegnato anche a missioni di trasporto truppe o materiali. Il 7 dicembre si ormeggi\u00f2 a Ominato per un'approfondita revisione, necessaria dopo le logoranti mansioni.\n1945.\nIl 10 gennaio 1945 il raddobbo fu concluso e quello stesso giorno l'equipaggio fu informato dell'avvenuto passaggio alle dirette dipendenze della Flotta Combinata, che aveva ridestinato il cacciatorpediniere al teatro di guerra meridionale: il \"Kamikaze\" lasci\u00f2 immediatamente Ominato assieme al \"Nokaze\" e il 21 le due navi giunsero a Moji, da dove salparono il 26 in difesa del convoglio HI-91 in rotta per Singapore. La traversata fu per\u00f2 funestata da attacchi di sommergibili, che colarono a picco un mercantile e il kaibokan : il \"Kamikaze\" e il \"Nokaze\" raccolsero parte dei naufraghi e furono dirottati alla base militare di Mako. Ripartirono l'11 febbraio per rinforzare la scorta delle navi da battaglia e , in arrivo da Singapore con un prezioso carico di combustibile. Il congiungimento avvenne in mare tre giorni dopo, ma i due vecchi cacciatorpediniere non riuscirono a mantenere la costante velocit\u00e0 di 18 nodi e, quindi, furono inviati a Singapore il 15. Il \"Kamikaze\" e il \"Nokaze\" giunsero a destinazione e fecero base nella baia di Cam Ranh, ma il secondo fu colato a picco il 20 febbraio da un sommergibile e il \"Kamikaze\" ne trasse in salvo i trentanove sopravvissuti. Continu\u00f2 dunque la navigazione e il 22 pot\u00e9 finalmente ormeggiarsi a Singapore, base dalla quale inizi\u00f2 a intraprendere pattugliamenti e protezione del traffico navale giapponese. Il 9 maggio salp\u00f2 a fianco dell'incrociatore pesante , in missione di trasporto verso le isole Andamane, ma le navi furono richiamate indietro dopo che erano state localizzate ingenti forze britanniche: l'11 rientrarono a Singapore. Tre giorni dopo fu ritentata la sortita, che si concluse nella notte tra il 15 e il 16 maggio con la distruzione dello \"Haguro\", vittima di una flottiglia di cacciatorpediniere britannici; il \"Kamikaze\" ebbe ordine di fuggire ma nel ripiegamento fu raggiunto da qualche proietto che provoc\u00f2 danni leggeri, ventiquattro morti e diciassette feriti. Arrivato a Penang il mattino stesso, il giorno dopo si riport\u00f2 nella zona dell'affondamento e raccolse 320 naufraghi dello \"Haguro\", quindi fece rotta su Singapore e rimesso in efficienza. Fu dunque riassegnato come scorta ravvicinata all'incrociatore pesante \"Ashigara\", anch'esso ridotto a trasportare uomini e materiali alle guarnigioni delle ex Indie olandesi. La missione del 4-5 giugno ebbe successo, ma durante la seconda l'incrociatore fu colato a picco dal sommergibile britannico (8 giugno) con gravissime perdite tra la fanteria caricata a bordo; il \"Kamikaze\" si prodig\u00f2 nel salvataggio e torn\u00f2 il 9 a Singapore con ben 853 membri dell'equipaggio dello \"Ashigara\" e 400 soldati.\nIl 12 giugno lasci\u00f2 la citt\u00e0 per scortare la petroliera \"Toho Maru\" in Indocina, ma rientr\u00f2 dopo poche ore con i superstiti della nave, distrutta dall'attacco di alcuni bimotori Consolidated B-24 Liberator. Dal 18 giugno fu riassegnato a compiti di vigilanza tra Singapore e le coste meridionali dell'Indocina, che concluse con una riuscita missione di difesa a un gruppo di piccole petroliere fino a H\u00e0 Ti\u00ean: torn\u00f2 il 23 luglio a Singapore. Il 12 agosto complet\u00f2 andata e ritorno dalle isole Anambas, dove sbarc\u00f2 truppe, e tre giorni dopo fu colto a Singapore dall'annuncio della resa del Giappone. Il \"Kamikaze\" fu formalmente preso in consegna dalle autorit\u00e0 militari britanniche il 12 settembre e, il successivo 5 ottobre, fu cancellato dai registri navali della Marina imperiale.\nDestino finale.\nIl \"Kamikaze\" fu subito riadattato per partecipare alla colossale opera di rimpatrio di militari e civili giapponesi, sparpagliati in Asia orientale: fu destinato a tale compito gi\u00e0 a poche settimane dalla conclusione della guerra, che ebbe per\u00f2 una formale sanzione soltanto il 1\u00ba dicembre, con la formazione del 2\u00ba ministero per la Smobilitazione che (pur con la supervisione americana) ebbe sotto di s\u00e9 la responsabilit\u00e0 della buona riuscita dell'operazione. In questa veste oper\u00f2 tra Singapore, Bangkok, Saigon e i porti meridionali del Giappone. Nel frattempo le potenze vincitrici decisero il destino del cacciatorpediniere e dell'altro naviglio leggero giapponese catturato; la spartizione avvenne nel corso di quattro incontri al quartier generale dello SCAP e il \"Kamikaze\" sarebbe dovuto rientrare nel quarto insieme. Tuttavia, il 6 giugno 1946, dopo aver fatto scendere a Omaezaki un gruppo di militari, il cacciatorpediniere era stato inviato in soccorso della kaibokan \"Kunashiri\", del pari riutilizzata come trasporto e rimasta arenata davanti alla citt\u00e0. Nel corso del delicato intervento lo stesso \"Kamikaze\" aveva finito per incagliarsi () e le autorit\u00e0 statunitensi occupanti rinunciarono a recuperarlo. Per allora gli Alleati vincitori avevano gi\u00e0 deciso di assegnare il \"Kamikaze\" alla Repubblica nazionalista cinese.\nLo SCAP deliber\u00f2 la demolizione sul posto, completata il 31 ottobre 1947."}
{"id": "6119285", "revid": "125179400", "url": "https://it.wikipedia.org/wiki?curid=6119285", "title": "Finali del campionato mondiale di calcio", "text": ""}
{"id": "6119287", "revid": "547992", "url": "https://it.wikipedia.org/wiki?curid=6119287", "title": "Mike Phelan", "text": "Carriera.\nAppesi gli scarpini al chiodo, nel 1995 entra nello staff del Norwich City, in qualit\u00e0 di vice allenatore alle spalle di Gary Megson.\nNel 1999 entra nello staff del Manchester United, coprendo il ruolo di vice allenatore della squadra giovanile. Complice il passaggio di Steve McClaren sulla panchina del Middlesbrough, nel 2001 viene nominato collaboratore tecnico di Alex Ferguson.\nIl 3 settembre 2008 prende il posto di Carlos Queiroz alla guida tecnica della squadra, venendo nominato vice allenatore dei \"Red Devils\". Lascia l'incarico il 24 maggio 2013, in seguito al ritiro di Ferguson.\nIl 20 novembre 2014 viene nominato collaboratore tecnico del Norwich City. Il 9 gennaio 2015 la societ\u00e0 lo nomina allenatore ad interim in sostituzione di Neil Adams, in attesa di scegliere la nuova guida tecnica della squadra. Il 20 gennaio - tornato nei ranghi di collaboratore tecnico - si dimette dall'incarico.\nIl 5 febbraio 2015 viene nominato vice allenatore dell'Hull City, alle spalle di Steve Bruce. Il 22 luglio 2016 passa - ad interim - alla guida della prima squadra in sostituzione di Bruce, dimessosi dall'incarico. Alla luce degli ottimi risultati ottenuti, il 13 ottobre 2016 viene confermato in via permanente alla guida dei \"Tigers\". Dopo un periodo di crisi per la squadra, viene esonerato il 3 gennaio 2017.\nTerminata l'esperienza all'Hull City, nel 2018 entra nello staff tecnico del .\nStatistiche.\nPresenze e reti nei club.\n\"Statistiche aggiornate al 30 giugno 1994.\""}
{"id": "6119288", "revid": "6923", "url": "https://it.wikipedia.org/wiki?curid=6119288", "title": "Aeroporto di Oradea", "text": "L'Aeroporto di Oradea , \u00e8 un aeroporto situato nel Distretto di Bihor, a 5 Km a sud-ovest di Oradea, in Romania occidentale.\nStoria.\nNato come aeroporto militare, nel 2009 \u00e8 iniziato un progetto di trasformazione dell'aerostazione per il traffico civile che ha portato anche all'ampliamento della pista. Tra il 2014 ed il 2015, grazie a 30 milioni di Euro di Fondi UE, l'aeroporto \u00e8 stato completamente ristrutturato."}
{"id": "6119290", "revid": "767487", "url": "https://it.wikipedia.org/wiki?curid=6119290", "title": "Walter Alberti", "text": "Prima del S. Maria Beltrade, prima dello Spazio Oberdan. Prima della definitiva affermazione della Cineteca Italiana come una delle pi\u00f9 importanti istituzioni culturali di Milano, punto di riferimento obbligato nel ristretto giro internazionale dei templi dell'archeologia in celluloide.\nScrive Gianni Comencini: \u00abAlberti appartiene agli anni pionieri, quando le prime raccolte di film, salvati qua e l\u00e0 e amorosamente archiviati, stavano inventandosi un ruolo e un destino\u00bb. \u00abL'epoca di Alberti \u00e8 l'epoca in cui si pensava alle cineteche come a depositi di Cabirie e di vecchi Charlot e non a possibili centri di studio e di progetto dell'arte cinematografica\u00bb."}
{"id": "6119329", "revid": "110157", "url": "https://it.wikipedia.org/wiki?curid=6119329", "title": "Saletto di Piave", "text": "Saletto di Piave (\"Sa\u00e8t\" in veneto) \u00e8 una frazione del comune italiano di Breda di Piave, in provincia di Treviso.\nGeografia fisica.\nSi trova nella zona nordorientale del comune, presso la riva destra del fiume Piave. Confina a sud con San Bartolomeo e a nordovest con Candel\u00f9.\nI principali corsi d'acqua sono, oltre al Piave, il canale Piavesella e il rio Fossalon.\nStoria.\nPur esistendo diverse testimonianze di epoca romana, i primi riferimenti su Saletto compaiono nel medioevo quando doveva rappresentare un modesto villaggio di casoni. Il toponimo sembra derivare dal latino \"salicetum\" \"bosco di salici\", riferimento a una localit\u00e0 palustre e ricca di vegetazione.\nLa storia del paese \u00e8 segnata dal Piave e dal suo turbolento corso, che ha portato numerosi sconvolgimenti anche in tempi recenti (l'ultima disastrosa alluvione \u00e8 del 1966). \u00c8 stato inoltre completamente distrutto dai combattimenti della grande guerra, in particolare durante la battaglia del Solstizio.\nMonumenti e luoghi d'interesse.\nChiesa parrocchiale.\nCitata nella bolla \"Justis fratrum\" del 1152 come cappella della pieve di Negrisia (sulla riva opposta), a causa delle difficolt\u00e0 di comunicazione dovute anche al mutevole corso del fiume, nel 1440 il vescovo di Treviso Ludovico Barbo la dichiar\u00f2 parrocchiale, unendole per\u00f2 anche Candel\u00f9 e San Bartolomeo. Se Candel\u00f9, qualche decennio dopo, diveniva a sua volta autonoma come filiale di Varago, l'unione con San Bartolomeo perdur\u00f2 sino a tempi recenti (1939).\nCome tutte le chiese della zona, la storia della parrocchiale di Saletto \u00e8 caratterizzata da una lunga serie di ricostruzioni e distruzioni legate alle terribili piene Piave, ma l'ultima grande devastazione fu dovuta ai combattimenti della prima guerra mondiale. La chiesa originaria era il risultato di una serie di restauri e ampliamenti iniziati dal parroco Nicol\u00f2 Pavan (1856-1869) e proseguiti dal successore don Giovanni De Faveri (1902-1915). Il primo commission\u00f2 un ciclo di affreschi di Sebastiano Santi: l\"'Assunta attorniata dagli apostoli\" sul soffitto (descritta dalla \"Gazzetta Uffiziale di Venezia\" del 24 agosto 1865 come uno dei suoi lavori migliori), \"San Valentino\" e \"Sant'Eurosia\" nei riquadri laterali e gli \"Evangelisti\" negli intercolumni delle pareti. Il secondo, invece, si premur\u00f2 di proseguire i lavori strutturali, trascurati sotto don Francesco Greselin (1869-1902): complet\u00f2 il coro, aggiunse le due navate laterali, le ali della facciata e le sacrestie e dot\u00f2 il campanile di altre tre campane.\nDi questo edificio restano una statua di Sant'Antonio (ritenuta di scuola brustoloniana), un piviale secentesco, una pianeta settecentesca e un'altra pi\u00f9 recente donata da papa Pio X; di origine antica \u00e8 anche un'acquasantiera proveniente dalla vecchia chiesa di Ponte di Piave e il fonte battesimale, ricavato capovolgendo il tabernacolo della distrutta chiesa di Zenson di Piave. La nuova chiesa fu costruita tra il 1922 e il 1924 su progetto di Antonio Beni (il campanile \u00e8 di Leonardo Trevisiol) e consacrato nel 1937 dal vescovo Antonio Mantiero. L'esterno \u00e8 di gusto romanico, con la facciata in attoni a vista; l'interno, a vaso unico, conserva opere dello stesso Beni, Valentino Canever, Bruno Padovan, Giacomo Caramel, Gino Borsato, Paolo Possamai, Giuseppe Modolo.\nL'organo, della ditta Mascioni di Cuvio, \u00e8 stato collaudato il luned\u00ec dell'Angelo del 1927.\nTrincee.\nSussistono i resti di alcune trincee della grande guerra, recentemente recuperati e aperti al pubblico."}
{"id": "6119334", "revid": "124123", "url": "https://it.wikipedia.org/wiki?curid=6119334", "title": "Tommaso Balestrieri", "text": "Biografia.\nPoco si sa circa la sua carriera. Si crede che Balestrieri sia stato educato prima a Cremona, come lui stesso descrisse i maestri cremonesi. Tutti gli strumenti ricevuti da lui, per\u00f2, sono stati prodotti a Mantova. I suoi strumenti sono i modelli dei grandi maestri cremonesi, ispirati a Antonio Stradivari o Pietro Guarneri e hanno una qualit\u00e0 del suono eccellente. Ha usato per lo pi\u00f9 per i violini una vernice marrone o un arancio dorato di alta qualit\u00e0. I suoi strumenti sono apprezzati dai solisti per la loro potenza e per la qualit\u00e0 del suono e appartengono alla categoria dei migliori strumenti da concerto. Oltre ai violini ha anche costruito violoncelli. I suoi strumenti migliori provengono dal 1750 al 1780."}
{"id": "6119337", "revid": "767487", "url": "https://it.wikipedia.org/wiki?curid=6119337", "title": "Il filosofo ignoto", "text": "Il filosofo ignoto \u00e8 un film documentario del 2014 diretto da Francesco Fogliotti ed Enrico Pertichini.\nTrama.\nLa vita e l'opera dello scrittore torinese Guido Ceronetti e del suo Teatro dei Sensibili. \"Guido Ceronetti \u00e8 scrittore, filosofo, poeta, giornalista, drammaturgo, teatrante e marionettista\": cos\u00ec, nei risvolti di copertina dei suoi libri. Anche questo film \u00e8 molte cose: il ritratto di un intellettuale europeo, l'istantanea di una vita fragile invasa dalla vecchiaia, la mitezza di un fustigatore di professione, la ribalta misterica di un teatro invisibile... Nel \"caso Ceronetti\" opera e vita si confondono in un unico, disarmato SOS.\nDistribuzione.\nIl film \u00e8 stato presentato in anteprima nazionale al Missing Film Festival di Genova il 9 novembre 2014 ricevendo un premio speciale. Nel 2015 ha avuto luogo una proiezione, alla presenza di Guido Ceronetti e Alberto Barbera, al Cinema Massimo di Torino. Sempre nel 2015 il film \u00e8 rientrato nel progetto ligure di distribuzione indipendente Fain\u00e0Lfilm, su iniziativa di Giancarlo Giraud.\nAccoglienza.\nMarzia Gandolfi ha definito il film uno \"Zibaldone appassionato\" che \"non 'scrive' la filosofia di Ceronetti ma la compone coi materiali che ne parlano, rinunciando a interpretarla e senza costringerla in una forma concettuale che finirebbe per contraddirla\". Marta Leggio nota che ne \"Il Filosofo Ignoto\" le esperienze di vita di Ceronetti \"vengono [...] rielaborate dalle persone vicine a lui, la sua malinconia cos\u00ec come le sue stranezze si inscatolano in aneddoti divertenti e stravaganti\".\nCuriosit\u00e0.\n\"'La telecamera ruba l'anima': fu proprio con queste parole che Guido Ceronetti, nei primissimi anni novanta, scoraggi\u00f2 la proposta di un film-documentario sulla sua figura e il suo teatro. L'interessato era niente meno che Federico Fellini\"."}
{"id": "6119339", "revid": "2091899", "url": "https://it.wikipedia.org/wiki?curid=6119339", "title": "Giovanni Scudellari", "text": "Biografia.\nL'editore-calcografo romano Giovanni Scudellari \"negoziane di stampe, miniature e libraio\", aveva la bottega in via Condotti 19-20, quasi di fronte all'Antico Caff\u00e8 Greco. Prima del 1816 era in via Borgognona 18, non lontano dalla bottega dell'incisore e editore Luigi Fabri che era al numero 66. La prima notizia che si ha di lui \u00e8 come editore di una \"Raccolta di pitture etrusche\", del 1807. La prima notizia di attivit\u00e0 di Scudellari risale quindi al 1807 e l'ultima al 1836. In questo arco di circa trenta anni si colloca la calcografia-editoria di Giovanni Scudellari. Un Filippo Scudellari, padre di Fortunata - la moglie di Leopoldo Fabri, figlio di Luigi Fabri - nel 1843 aveva una calcografia in via Condotti 19, ma non sono noti libri da lui editi o commercializzati.\nLa Roma di Pirro Ligorio.\nGiovanni Scudellari ristamp\u00f2, probabilmente in pochissimi esemplari, una nuova e ultima edizione della \"Pianta di Roma\", disegnata Pirro Ligorio, incisa dal belga Jacob Boss ed edita nel 1561 da Michele e Francesco Tramezzini. Un esemplare della ristampa Scudellari si conserva a Roma, alla Biblioteca di archeologia e storia dell'arte, a Palazzo Venezia. I rami originali sono oggi all'Istituto nazionale per la grafica, acquistati dall'allora direttore Carlo Alberto Petrucci.\nEditore di Bartolomeo Pinelli.\nLa raccolta dei \"Costumi pittoreschi\" napoletani di Pinelli uscirono nel 1817 e nel 1823, con l'editore Scudellari. Nel 1819, sempre con l'editore Giovanni Scudellari, Pinelli realizz\u00f2 \"Istoria Romana\": cento tavole incise su carta pregiata, ispirate alla traduzione settecentesca di Charles Rollin della \"Storia\" di Tito Livio. Con Scudellari, Pinelli pubblic\u00f2 nel 1829 la \"Istoria degli Imperatori\", poi i rami sciolti delle tre cantiche della \"Divina Commedia\". Nel 1827 uscirono le incisioni de \"La Gerusalemme liberata\" e nel 1829 quelle de \"L\u2019Orlando furioso\", che erano commercializzate in pacchetti da dieci incisiosi.\nAlla morte di Pinelli, nel 1835, Giovanni Scudellari e la famiglia dell'editore Luigi Fabri possedevano quasi tutte le matrici delle incisioni di Pinelli, oltre a circa duemila suoi disegni e a molte sue terrecotte: questo materiale \u00e8 ora al Museo di Roma a Palazzo Braschi, all\u2019Istituto nazionale per la grafica, alla Galleria nazionale d'arte moderna e contemporanea, e al Museo Napoleonico.\nGiovanni Scudellari editore.\nLista di libri editi da Giovanni Scudellari:\nGiovanni Scudellari negoziante.\nLista di libri commercializzati da Giovanni Scudellari:"}
{"id": "6119343", "revid": "110157", "url": "https://it.wikipedia.org/wiki?curid=6119343", "title": "Comic Earth Star", "text": " \u00e8 una rivista giapponese mensile di manga \"sh\u014dnen\" edita dalla Earth Star Entertainment e fondata il 12 marzo 2011. \u00c8 stata pubblicata su carta fino al 12 novembre 2014, quando \u00e8 continuata in formato digitale online."}
{"id": "6119344", "revid": "80030", "url": "https://it.wikipedia.org/wiki?curid=6119344", "title": "Zuiderkerk", "text": ""}
{"id": "6119351", "revid": "124123", "url": "https://it.wikipedia.org/wiki?curid=6119351", "title": "Christoph Arnold", "text": "Era un agricoltore appassionato di astronomia. Osserv\u00f2 sia la grande cometa del 1683, otto giorni prima che la individuasse Johannes Hevelius, sia la grande cometa del 1686 (C/1686 R1) studiata, quest'ultima, insieme all'astronomo Gottfried Kirch che nel frattempo aveva raggiunto Lipsia. Sempre a Lipsia Kirch conobbe la sua futura moglie Maria Margarethe Winckelmann (1670\u20131720) introdotta all'astronomia proprio da Arnold.\nArnold si interess\u00f2 della stella Mira e delle eclissi dei satelliti medicei di Giove. Osserv\u00f2 il transito di Mercurio davanti al sole il 13 ottobre 1690. Per questa osservazione ottenne del denaro ed una esenzione dal pagamento delle tasse da parte della citt\u00e0 di Lipsia. Pubblic\u00f2 nel 1692 \"G\u00f6ttliche Gnadenzeichen, in einem Sonnenwunder vor Augen gestellt\" che contiene un resoconto del transito di Mercurio del 1690.\nA Christoph Arnold la UAI ha intitolato il cratere lunare Arnold."}
{"id": "6119358", "revid": "73843", "url": "https://it.wikipedia.org/wiki?curid=6119358", "title": "Giro delle Fiandre 1964", "text": "Il Giro delle Fiandre 1964, quarantottesima edizione della corsa, fu disputato il 5 aprile 1964, per un percorso totale di 236\u00a0km. Fu vinto dal tedesco Rudi Altig, al traguardo con il tempo di 5h43'27\", alla media di 41,228\u00a0km/h, davanti ad Benoni Beheyt e Jo de Roo.\nI ciclisti che partirono da Gand furono 119; coloro che tagliarono il traguardo a Gentbrugge furono 51."}
{"id": "6119362", "revid": "80030", "url": "https://it.wikipedia.org/wiki?curid=6119362", "title": "Noorderkerk", "text": ""}
{"id": "6119364", "revid": "580", "url": "https://it.wikipedia.org/wiki?curid=6119364", "title": "Sergio Merusi", "text": "Biografia.\nCandidato sindaco di Novara dalla Lega Nord alle elezioni amministrative del 1993, al primo turno ottiene il 25,7% e accede cos\u00ec al ballottaggio, che vince con il 51,6%, diventando cos\u00ec primo cittadino della citt\u00e0 piemontese.\nAlle successive elezioni comunali del 1997 non viene ricandidato dalla Lega, ma si presenta con una propria lista civica, ottenendo il 4,5% dei voti e venendo eletto consigliere comunale."}
{"id": "6119365", "revid": "726373", "url": "https://it.wikipedia.org/wiki?curid=6119365", "title": "Puzzle &amp; Dragons", "text": ", anche noto come , \u00e8 un videogioco rompicapo con elementi RPG sviluppato da GungHo Online Entertainment per iOS, Android e Kindle Fire. Un adattamento anime dal titolo \"Puzzle &amp; Dragons X\", prodotto da Pierrot, ha iniziato la trasmissione televisiva il 4 luglio 2016."}
{"id": "6119366", "revid": "619191", "url": "https://it.wikipedia.org/wiki?curid=6119366", "title": "Puzzle &amp; Dragons X", "text": ""}
{"id": "6119390", "revid": "599013", "url": "https://it.wikipedia.org/wiki?curid=6119390", "title": "Vitinha (calciatore 1986)", "text": ""}
{"id": "6119391", "revid": "729019", "url": "https://it.wikipedia.org/wiki?curid=6119391", "title": "ESRO-2B", "text": "ESRO-2B (anche noto come IRIS, cio\u00e8 International Radiation Investigation Satellite) \u00e8 stato il primo satellite artificiale dell'Unione europea (all'epoca \"Comunit\u00e0 europea\"). Deve il proprio nome all'European Space Research Organisation, sinteticamente \"ESRO\" (che, come la CEE ha preceduto l'UE, ha preceduto la oggi ben nota ESA). Si trattava, come quasi tutti i primi satelliti messi in orbita dalle Nazioni cronologicamente precedenti, di un satellite scientifico: ha perlopi\u00f9 condotto ricerche sui raggi x e sulle particelle energetiche solari, parallelamente allo statunitense Orbiting Solar Observatory. Si chiama \"-2B\" dal momento che il lancio di ESRO-2A \u00e8 stato fallimentare.\n\u00c8 stato lanciato nel 1968, cio\u00e8 sei anni dopo il britannico Ariel 1, quattro dopo l'italiano San Marco 1 (che, come Ariel, aveva potuto contare dell'ausilio della NASA), tre dopo il francese Ast\u00e9rix (lanciato autonomamente dalla Francia, senza l'ausilio degli States) e uno dopo il San Marco 2 (questo lanciato autonomamente dall'Italia, cio\u00e8 senza l'ausilio della NASA). Dunque, dei dieci fondatori dell'ESRO, tre avevano gi\u00e0 acquisito le competenze e le strutture necessarie."}
{"id": "6119393", "revid": "287204", "url": "https://it.wikipedia.org/wiki?curid=6119393", "title": "Dallas Wings 2016", "text": "La stagione 2016 delle Dallas Wings fu la 19\u00aa nella WNBA per la franchigia.\nLe Dallas Wings arrivarono quinte nella \"Western Conference\" con un record di 11-23, non qualificandosi per i play-off."}
{"id": "6119394", "revid": "1998846", "url": "https://it.wikipedia.org/wiki?curid=6119394", "title": "Episodi di The Blacklist (quarta stagione)", "text": "La quarta stagione della serie televisiva The Blacklist \u00e8 trasmessa in prima visione assoluta negli Stati Uniti da NBC: la prima parte (episodi 1-8) dal 22 settembre al 10 novembre 2016, mentre la seconda parte (episodi 9-22) dal 5 gennaio al 18 maggio 2017.\nIn Italia la stagione \u00e8 trasmessa in prima visione da Fox Crime, canale a pagamento della piattaforma satellitare Sky: la prima parte (episodi 1-7) dal 4 novembre al 16 dicembre 2016, mentre la seconda parte (episodi 8-22) dal 28 aprile 2017; la stagione \u00e8 trasmessa anche in chiaro in Svizzera da RSI LA1, in prima visione assoluta in lingua italiana a partire dall'episodio 8, dal 19 aprile 2017.\nEsteban (No. 79).\nTrama.\nPrigioniera di Alexander Kirk, Liz si rifiuta di credere che lui sia suo padre. Tom, prigioniero in un'auto insieme ad Agnes, riuscir\u00e0 a liberarsi, ma i mercenari portano via la bambina. Raymond Reddington \u00e8 furioso con Mr. Kaplan, che tuttavia continua a cercare di aiutarlo. Red riesce a scoprire che gli uomini che hanno preso Liz lavorano per un certo Esteban, che lavora per il governo cubano ma \u00e8 un collaboratore della CIA. La task force deve confrontarsi con la sconvolgente verit\u00e0 che Liz \u00e8 ancora viva: Samar la prende peggio di tutti. Reddington, con l'aiuto di Ressler volato a Cuba, si mette in contatto con Esteban e gli chiede come trovare Liz e Agnes; come contropartita gli offre la possibilit\u00e0 di lasciare Cuba, prevedendo che presto non servir\u00e0 pi\u00f9 n\u00e9 a loro n\u00e9 agli americani. Liz intanto \u00e8 sempre con Kirk, che le rivela di essere in fin di vita per via di una malattia del sangue. Viene poi portata anche Agnes, che si ricongiunge a sua madre, mentre Kirk progetta di fuggire con un idrovolante. Esteban intanto aveva localizzato Elizabeth: Red arriva quindi alla casa di Kirk, ma Liz \u00e8 gi\u00e0 sull'idrovolante, che sta decollando per\u00f2 senza Agnes perch\u00e9 Kirk ha voluto lasciarla gi\u00f9. Nel frattempo Panabaker \u00e8 furiosa perch\u00e9 Ressler ha rivelato ai cubani che Esteban lavorava per la CIA, provocandone l'arresto. Ressler si giustifica perch\u00e9 l'uomo teneva prigioniere e torturava parecchie persone, che le autorit\u00e0 cubane liberano per poi insabbiare tutto. Intanto Reddington a casa di Kirk ha recuperato Agnes, ma subito dopo l'auto su cui lui, Dembe e Mr. Kaplan la stavano trasportando viene speronata da uno dei mercenari di Kirk, che prende la bambina e scompare.\nMato (No. 66).\nTrama.\nDurante il viaggio in idrovolante con Kirk, Elizabeth aggredisce il pilota e fa precipitare il velivolo. Intanto Tom soccorre Red e i suoi nell'auto incidentata. Mr. Kaplan dice di conoscere il mercenario che ha preso Agnes: si chiama Mato, e ha con lei un amico in comune, tale Little Nikos, attraverso il quale Red spera di trovare il modo di arrivare a Mato. Si reca quindi da lui con Mr.Kaplan e Tom: quest'ultimo lo tortura per ottenere un numero di telefono e una password con cui contattare Mato. Lo stesso Mato riceve il messaggio subito dopo avere consegnato Agnes perch\u00e9 venga riportata a Kirk. Nel frattempo, Elizabeth e Kirk vengono salvati dall'imbarcazione di un pescatore cubano; mentre la barca viene scortata al porto di Miami, per\u00f2, i due si allontanano con una lancia. Kirk porta Liz al Palazzo d'Estate, una casa che suscita in lei parecchi ricordi. Reddington intanto riesce a farsi dire da Mato dove si trova il Palazzo d'Estate, dopodich\u00e9 lo uccide. Elizabeth, nella casa della sua infanzia, \u00e8 sempre pi\u00f9 sopraffatta dai ricordi: le viene in mente sua madre che nascondeva un barattolo in giardino, si mette a scavare nello stesso punto e ritrova il barattolo. Subito dopo fa irruzione l'FBI e Kirk riesce a dileguarsi. Liz si ricongiunge con Tom, ma continua a mancare la loro bambina. Infine, Reddington conduce Mr. Kaplan in un bosco e le spara. Se ne va per\u00f2 senza accorgersi che lei non \u00e8 morta.\nMiles McGrath (No. 65).\nTrama.\nElizabeth fa ritorno all'Ufficio Postale, dove Samar, sotto shock per gli avvenimenti, medita di chiedere il trasferimento. Reddington sa che Kirk ha contattato un certo Miles McGrath, un finanziatore di imprese criminali, di cui Red conosce un contatto, Halback. Riesce a infiltrare Tom nella sua squadra, con la quale viene attaccato un treno che trasportava sostanze altamente tossiche. Una di queste sostanze \u00e8 un virus che causa la leucemia ma che contrasta l'anemia aplastica di cui soffre Kirk: per questo l'uomo ha commissionato l'impresa a McGrath. Gli uomini di Halback, incluso Tom, dirottano il treno e lo portano in un hangar dove Halback consegna il campione del virus a un uomo di McGrath; Reddington per\u00f2 raggiunge quest'ultimo, uccide il suo compare e si porta via il virus. McGrath verr\u00e0 poi arrestato dall'FBI. Nel frattempo, Tom e Liz continuano ad indagare per proprio conto: Elizabeth si introduce nell'ufficio dell'agente FBI che indaga su Kirk e si porta via il diario di sua madre, che era stato trovato al Palazzo d'Estate. Nel diario Katarina parla della sua relazione con Red e del fatto che lui la pressava perch\u00e9 lasciasse il marito. Liz scopre anche che i due si erano conosciuti a causa del lavoro di sua madre, che era stata assegnata a Reddington per sedurlo, esattamente come era stato con Tom per lei; legge anche dell'anemia di suo padre, che ha bisogno di trasfusioni. Intanto Red, sostituitosi a McGrath, si presenta all'appuntamento telefonico con Kirk e gli chiede Agnes in cambio del virus; questi per\u00f2 rifiuta lo scambio. Samar, indecisa se dare il via alla sua domanda di trasferimento, telefona ad Aram e scopre che \u00e8 in compagnia di una ragazza; a quel punto invia la richiesta. Reddington spiega a Liz che Kirk ha bisogno di un trapianto da una donna della sua famiglia, e che questo, e non l'affetto, \u00e8 il motivo per cui sta dando la caccia a lei ed Agnes. Mr.Kaplan, che sta riprendendo conoscenza dopo che Red le ha sparato, viene trovata e prelevata da un uomo misterioso.\nGaia (No. 81).\nTrama.\nKirk consente a Liz e Tom di vedere Agnes attraverso un feed video. Tom, all'insaputa di Elizabeth, cercher\u00e0 di rintracciarne l'origine ma trover\u00e0 solo dei server usati per veicolare il segnale; Kirk lo scopre e disattiva il video, provocando l'ira di Liz nei confronti del marito. Nel frattempo Reddington porta l'attenzione della task force su Gaia, un eco-terrorista che vuole provocare un'esplosione a un gasdotto nei pressi di una centrale nucleare in una zona densamente abitata, in modo da causare una catastrofe. Lui stesso infatti era rimasto coinvolto in un incidente nucleare durante una missione militare in Mauritania; con lui c'era la moglie che era incinta, e loro figlio ha subito gravi danni dalle radiazioni. Gaia cerca di raggiungere il gasdotto in elicottero, ma Aram riesce a penetrare nel sistema di controllo e Cooper disattiva il rotore, facendo precipitare il mezzo e uccidendo quindi il terrorista. C'\u00e8 poi un acceso diverbio fra Aram e Samar, che \u00e8 sempre convinta di voler lasciare la task force. Kirk intanto vede le sue condizioni aggravarsi; potrebbe usare Agnes per estrarre cellule staminali, ma \u00e8 riluttante a farlo perch\u00e9 metterebbe in pericolo la bambina. Reddington sapeva che il medico che ha in cura il figlio di Gaia \u00e8 lo stesso di Kirk, e lo rapisce per convincerlo a portarlo da lui. Nel frattempo Mr. Kaplan si trova in una baracca con il cacciatore che l'ha salvata; questi la cura e la nutre, ma ad un certo punto lei si rende conto di essere stata incatenata al letto.\nL'impresa Lindquist (No. 105).\nTrama.\nL'Impresa Lindquist \u00e8 pagata da grosse aziende che vogliono impedire a invenzioni rivoluzionarie di raggiungere il mercato e danneggiare il loro business. Silas Gouldsberry \u00e8 un dipendente dell'Ufficio Brevetti che attira in trappola gli autori di invenzioni particolarmente promettenti, li uccide e ruba le loro invenzioni. Reddington mette la task force sulle tracce dell'Impresa Lindquist; le indagini portano presto a Gouldsberry, e un'irruzione a casa sua permette a Ressler e Navabi di identificare la sua prossima vittima e arrivare appena in tempo per salvarla, senza riuscire tuttavia a catturare l'uomo. Questi si barrica poi nell'ufficio prendendo in ostaggio diverse persone e chiedendo venti milioni di dollari, mentre attiva un trasferimento dati volto a rendere pubbliche le invenzioni che aveva rubato. Viene per\u00f2 ucciso dall'irruzione dell'FBI e Samar riesce in extremis a bloccare la pubblicazione dei dati. Nel frattempo, Tom e Liz continuano a lavorare per cercare di arrivare a Kirk. Tom, su indicazione di Ressler, contatta un agente segreto russo che opera sotto copertura dall'ambasciata e riesce, ricattandolo, a farsi consegnare il file dei russi su Kirk. Fra i documenti trova un test del DNA che dimostra che Kirk \u00e8 effettivamente il padre di Elizabeth. Liz stessa, intanto, \u00e8 con Reddington che ha costretto il dottor Reifler, il medico di Kirk, a rivelargli il luogo del suo prossimo appuntamento col paziente: Ginevra. Liz e Red quindi si recano in Svizzera con tutta la squadra di Reddington per tendere un agguato a Kirk, il quale tuttavia, evidentemente informato da qualcuno, confeziona a sua volta una trappola per Reddington attraverso un'autobomba, dalla cui esplosione comunque Red riesce a salvarsi. Laurel Hitchin, dopo essersi fatta consegnare il file con le invenzioni rubate da Gouldsberry, consegna a Reddington i dati relativi a una di queste in particolare. Intanto Liz, informata da Tom sul test del DNA, si mostra molto arrabbiata con Red, che le aveva sempre raccontato che era stata lei, da bambina, a uccidere suo padre.\nI Tordi (No. 53).\nTrama.\nRene LeBron \u00e8 un uomo che finanzia criminali i cui beni sono stati congelati dal governo USA, in cambio di generosi interessi. Reddington lo cattura, poi spiega alla task force che Kirk \u00e8 un suo cliente e possono usarlo per arrivare a lui; questi per\u00f2 chiede l'immunit\u00e0 giudiziaria per collaborare. Viene quindi organizzata la consegna all'FBI, durante la quale per\u00f2 LeBron viene ucciso da un cecchino inviato da Kirk. Reddington capisce quindi che l'Ufficio Postale \u00e8 intercettato dagli uomini di Kirk, e attribuisce la responsabilit\u00e0 ai Tordi, un gruppo specializzato in violazioni informatiche. Indagando su un incidente causato in precedenza dallo stesso gruppo, Samar scopre che una delle presunte vittime \u00e8 Elise, la ragazza di Aram, il quale si rende conto di essere stato da lei usato per avere accesso ai sistemi informatici. Durante una serata a casa sua con la ragazza, Aram cerca di intrufolarsi a sua volta nel pc di Elise, che per\u00f2 lo scopre e costringe la task force a intervenire e arrestarla. Intanto Kirk, che ha l'impressione di avere incrinato i rapporti tra Liz e Reddington, contatta la ragazza chiedendole di incontrarlo. Elizabeth, pur arrabbiata con Red, agisce in accordo con lui per attirare in trappola Kirk. Si arriva quindi all'incontro-scontro al termine del quale Kirk viene arrestato e Agnes riconsegnata ai genitori.\nNel frattempo, il carceriere di Mr. Kaplan le spiega che lei costituisce un problema in quanto lui non vuole gente intorno che venga a cercarla. Mr. Kaplan cerca di fargli credere di avere tentato il suicidio, ma l'uomo ha delle foto, in cui compaiono Reddington e Dembe, da cui capisce che lei gli ha mentito.\nSamar, palesemente attratta da Adam, ha ritirato la richiesta di trasferimento, mentre Liz fa sapere a Reddington che, ora che \u00e8 finalmente con sua figlia, intende sottrarsi alla sua \"protezione\".\nLa dottoressa Adrian Shaw (No. 98).\nTrama.\nReddington propone a Liz un nuovo nome dalla black list: il Coroner. Una persona che si impossessa delle identit\u00e0 di persone morte e le vende a criminali. Red sostiene che Kirk intenda darsi alla fuga per poi rivolgersi a lui: in realt\u00e0, il suo obiettivo \u00e8 rintracciare la nuova identit\u00e0 di Sonia Bloom, autrice dell'invenzione di cui Red si era fatto consegnare il file al termine dell'episodio \"L'impresa Lindquist\". La donna infatti lavora nel campo dell'ematologia, e questo la rende potenzialmente utile per i problemi di Kirk. Aveva un socio che era stato assassinato e per questo si era rivolta al Coroner per cambiare identit\u00e0: il suo nuovo nome \u00e8 Adrian Shaw. L'FBI rintraccia il suo laboratorio clandestino a bordo di una nave: quando Ressler e Navabi vi fanno irruzione per\u00f2 non la trovano, in quanto \u00e8 stata prelevata da Reddington che li ha preceduti. \nNel frattempo, Kirk ha avuto una crisi all'interno dell'Ufficio Postale ed \u00e8 stato trasferito in ospedale. I dottori sentenziano che senza un trapianto di cellule staminali morir\u00e0 in brevissimo tempo: Elizabeth allora, nonostante l'opposizione di suo marito, decide di offrire le sue cellule, mentre l'avvocata di Kirk si attiva per organizzarne l'evasione. Quando gli esami del sangue di Liz dimostrano che Kirk non \u00e8 in realt\u00e0 suo padre, questi incolpa Reddington di averli manipolati. In ogni caso, non potendo comunque essere salvato all'interno dell'ospedale, d\u00e0 il via all'operazione che dovrebbe liberarlo. I suoi uomini si mettono in movimento mentre Reddington, prevedendo la mossa, avverte Liz di lasciare immediatamente l'ospedale.\nLa dottoressa Adrian Shaw: Conclusione (No. 98).\nTrama.\nDopo un conflitto a fuoco nell'ospedale, gli uomini di Kirk portano via lui ed Elizabeth. Reddington si fa rivelare dalla dottoressa Shaw il nome del suo \"paziente zero\", Lucille Bockes, che \u00e8 guarita dalla sua malattia del sangue. Nel frattempo Kirk si \u00e8 convinto che Liz non \u00e8 in realt\u00e0 sua figlia, e Red gli si offre in cambio della ragazza. Kirk lo tortura per sapere se \u00e8 lui il padre di Elizabeth, e Red, dopo avere fatto resistenza, confessa di esserlo. Odette, l'avvocata di Kirk incaricata di liberare Elizabeth, cerca di ucciderla ma viene intercettata da Ressler e Navabi e si suicida. Intanto Tom e Dembe hanno rapito Lucille Bockes e la portano da Kirk e Reddington, che vuole dimostrare al russo che le cure della dottoressa Shaw possono salvargli la vita. Kirk per\u00f2 rifiuta la proposta e, dopo avere scambiato alcune frasi a proposito di Katarina, si appresta a uccidere Reddington, quando questi gli sussurra qualcosa che sembra sconvolgerlo. Reddington si presenta poi a casa di Tom e Liz, e alla domanda di quest'ultima risponde che Kirk \"\u00e8 andato\". Nel frattempo, il carceriere di Mr. Kaplan \u00e8 dapprima preoccupato che liberare la donna possa procurargli dei guai, ma lei prima lo convince a fidarsi e poi abbandona la baracca.\nL\u2019azienda ittica Lipet (No. 111).\nTrama.\nUn impianto di lavorazione ittica nel Maryland, usato come copertura per attivit\u00e0 illecite, subisce un sanguinoso attacco a seguito del quale viene rubato un macchinario. Reddington sottopone il caso a Cooper facendogli notare che uno degli uomini uccisi era un terrorista algerino. L'FBI risale all'azienda produttrice, la Blackthorn Kincaid, che lavora con la Difesa: costoro puntano i sospetti su James Maddox, un loro ex programmatore. Reddington avvisa la task force che la Brigata dei Nuovi Martiri, un'organizzazione terroristica araba, si \u00e8 messa in viaggio per gli Stati Uniti. Emerge che il signor Deavers, un dirigente della Blackthorn Kincaid, aveva venduto clandestinamente alla Brigata un sistema teleguidato in grado di evitare lo scudo d'acciaio usato da Israele per bloccare gli attacchi missilistici: questi vogliono quindi scoprire chi lo ha rubato e recuperarlo, mentre lo stesso Deavers si d\u00e0 da fare per produrre prove a carico di Maddox. Mentre Aram individua un sospetto arrivato negli USA da pochi giorni, Deavers analizza le immagini dell'assalto e identifica Samar Navabi come facente parte del commando. Farook al-Thani, il capo della Brigata, attira quindi Ressler e Navabi a casa di un presunto testimone contro Maddox, sfruttando l'occasione per rapire Samar. All'Ufficio Postale ci si chiede il motivo del rapimento, ma quando Reddington riconosce l'uomo individuato da Aram come appartenente al Mossad tutto diventa chiaro: sono gli israeliani i responsabili dell'attacco. Ressler e l'FBI fanno quindi irruzione nel loro covo mentre Farook capisce che Samar non gli riveler\u00e0 dove si trova il dispositivo e decide quindi di proporre uno scambio al Mossad: il congegno per la vita della donna. Dopo avere ucciso Deavers che si opponeva all'accordo per timore di essere riconosciuto, Farook stabilisce il luogo dello scambio: Levi Shur, agente del Mossad ex amante di Samar, elude l'FBI e si reca al luogo stabilito, dove comunque l'intervento di Ressler una volta liberata Samar conduce alla morte di Farook e al recupero del dispositivo. Navabi a questo punto deve fare i conti con i rimbrotti di Cooper, che la invita a scegliere se essere fedele a Israele o agli USA, e anche con l'allontanamento di Aram, nel frattempo scagionato dall'inchiesta relativa alla vicenda di Elise (\"I Tordi\"). Samar comunque comunica a Levi di non essere pronta a riallacciare una storia con lui. Intanto Reddington ha convinto Robert Diaz, ex Senatore che sta per insediarsi Presidente, a concedere a Elizabeth la grazia per l'omicidio del Procuratore Generale Connolly. Quando Liz viene graziata pu\u00f2 essere reintegrata come Agente Speciale dell'FBI.\nIl Veggente (No. 163).\nTrama.\nLa task force si trova di fronte ad un caso nel quale una ragazza, Maggie Driscoll, ha premonizioni su crimini che stanno per essere commessi. Si scopre poi che tali \"premonizioni\" sono interferenze telefoniche captate dal suo apparecchio acustico, che le consente di ascoltare le conversazioni fra Chris Farnsworth, operatore finanziario, e Ben Charnquist, che compie omicidi per influenzare il corso di titoli azionari e permettere quindi a Farnsworth di prevedere le oscillazioni e guadagnarci sopra. La task force riesce a fermare tali operazioni, anche se Farnsworth, conosciuto da Reddington come il Veggente, ha modo di fuggire. Nel frattempo Red ha manovrato per entrare negli affari legati alle miniere di cobalto e, contemporaneamente, vendicarsi di Iniko, un imprenditore senza scrupoli che poco tempo prima aveva fatto uccidere un suo amico. Reddington lo uccide e assume poi i suoi pulitori per sostituire Mr.Kaplan. Intanto, mentre Tom e Liz cercano di schiarirsi le idee riguardo alle prospettive della loro vita futura, Dembe si presenta da loro e, pieno di dubbi su Red, rivela a Liz l'omicidio di Mr.Kaplan.\nL'Harem (No. 102).\nTrama.\nL'Harem \u00e8 una banda di rapinatrici che ruba solo ai criminali. Quando viene rubata una lista di testimoni sotto protezione del Governo, Reddington prevede che cercheranno di rubarla a loro volta e mette la task force sulle loro tracce. Elizabeth si infiltra quindi nella banda sfruttando le sue abilit\u00e0 di profiler. Le donne riescono a rintracciare a Hong Kong l'uomo in possesso della lista, ma quando attuano il piano per rubarla qualcosa va storto. Una delle componenti rimane uccisa, mentre un'altra, Emma, ex agente inglese che Red aveva infiltrato in precedenza nell'Harem, fugge con la lista. Le due rimanenti vengono arrestate in seguito dall'FBI, mentre Reddington incontra Emma, recupera la lista e le d\u00e0 la possibilit\u00e0 di sparire per ricostruirsi una vita. Red spiega poi a Liz che il suo interesse per la lista era finalizzato a proteggere la sorella di Mr.Kaplan, che ne faceva parte in quanto testimone contro un mafioso russo. Nel frattempo lo stesso Reddington ha visto volatilizzarsi un affare a causa della morte di Smoll, uno dei suoi contabili, dalla quale egli deduce che qualcuno vuole fargli la guerra.\nNatalie Luca (No. 184).\nTrama.\nIl contabile di Reddington \u00e8 stato ucciso da una donna, Natalie Luca, che \u00e8 portatrice sana di una malattia mortale estremamente infettiva e lo ha contagiato con un bacio. La ragazza veniva seguita da una azienda, la Hawthorne Biologics, dalla quale aveva voluto allontanarsi insieme ad un biologo ricercatore per la stessa azienda, Malik Roumain: i due sono innamorati ma per via della malattia della ragazza non possono toccarsi. La Hawthorne voleva usare Natalie per creare un'arma biologica, mentre Malik fa delle ricerche per trovare il modo di diventare a sua volta portatore sano. I due finanziano le ricerche con rapine e omicidi, e durante uno di questi colpi l'FBI interviene per sventare la minaccia; Natalie viene per\u00f2 prelevata dagli uomini della Hawthorne, e Malik si mette al loro inseguimento. Si giunge cos\u00ec ad una sparatoria nella quale Malik rimane colpito e spira fra le braccia della ragazza dopo che i due si sono concessi un primo e ultimo bacio. Nel frattempo Reddington, impegnato a cercare di capire chi lo sta attaccando, sospetta di Baldur Magnusson, suo antico rivale; con l'aiuto di Tom arriva a confrontarsi con l'uomo, che per\u00f2 nega di essere il mandante dell'omicidio di Smoll. Intanto Aram ha rinunciato ad una parte della sua paga perch\u00e9 venisse devoluta a Samar, che si era indispettita dopo avere scoperto di guadagnare meno di lui; Tom e Liz riflettono sulle loro prospettive di vita, e Reddington convince Cooper a lasciarlo parlare con Natalie per farsi svelare chi l'aveva ingaggiata per uccidere Smoll: la ragazza gli fa il nome di Isabella Stone, e Red rimane molto colpito.\nIsabella Stone (No. 34).\nTrama.\nReddington sottopone alla task force il nome di Isabella Stone, pseudonimo di una donna che viene ingaggiata per condurre operazioni volte a distruggere le persone con ogni mezzo, e di cui ora si rende conto di essere vittima egli stesso. Red spedisce a Montecarlo un suo uomo di fiducia, Stratos Sarantos, per affari riguardanti navi mercantili; Isabella uccide la moglie dell'uomo e incastra il marito per l'omicidio. Quando Reddington e Dembe cercano di farlo evadere, Stratos rimane ferito mortalmente. Intanto Isabella vuole sabotare una raccolta fondi del dottor Justin Sperry, un filantropo paraplegico amico di Reddington, usando dei titoli riconducibili ad una societ\u00e0 fittizia di Red, rubati allo stesso Reddington e fatti trovare addosso ad un uomo di Sperry. L'irruzione dell'FBI fa fallire l'operazione e conduce all'arresto di Isabella Stone, che per\u00f2 durante un trasferimento viene intercettata e prelevata da una squadra di Reddington. Nel frattempo, Tom ha saputo dai notiziari della morte di suo padre, Howard Hargrave, in un incidente aereo. Red continua a suggerirgli di non rivelare a sua madre la sua identit\u00e0, ma lui indaga comunque sulla sua scomparsa da bambino e scopre che qualcuno ha fatto credere che fosse morto, trovando anche le immagini di un detenuto che confessa il suo omicidio.\nL'Architetto (No. 107).\nTrama.\nMentre Reddington cerca di costringere Isabella Stone a rivelargli da chi \u00e8 stata ingaggiata, Cooper \u00e8 arrabbiato con lui per il rapimento della donna, ed esige un nome importante per la lista. Red allora gli d\u00e0 il nome dell'Architetto, un uomo che organizza su commissione colpi molto sofisticati. Costui sta tramando per far evadere di prigione Lonnie Perkins, un suprematista bianco condannato a morte in Virginia, subito prima dell'esecuzione. Per riuscirci intende attaccare la rete elettrica provocando un blackout nella prigione; fa quindi irruzione ad un convegno di hacker per costringerli ad aiutarlo nell'impresa. L'Ufficio Postale, dopo l'imbeccata di Red, infiltra Aram alla convention; qui egli incontra la sua ex Elise, che si chiama in realt\u00e0 Janet Sutherland, e che dopo l'arresto \u00e8 stata ingaggiata dall'NSA. Mentre l'Architetto vuole sfruttare Aram per portare a termine il suo piano, questi, grazie anche all'aiuto di Janet, riesce a dar modo ai colleghi di localizzare la posizione dell'uomo; alla fine Perkins riesce ad evadere, ma l'intervento dell'FBI conduce alla morte dell'Architetto, colpito con un razzo proprio da Aram, mentre il detenuto viene subito ripreso. Reddington intanto svela a Isabella che il marito, che lei credeva ucciso in prigione, \u00e8 in realt\u00e0 ancora vivo; la donna invece gli dice di non sapere chi l'ha ingaggiata per perseguitarlo, e di essere stata pagata attraverso una chiave di credito la cui provenienza \u00e8 la stessa banca usata da Red per i suoi traffici. Quando Red convince il direttore della banca a svelargli l'identit\u00e0 del titolare del conto, scopre che si tratta di s\u00e9 stesso. Ressler riceve poi dei documenti relativi alla scomparsa di Reven Wright, e intende continuare a indagare nonostante Cooper poco tempo prima gli avesse intimato di considerare il caso chiuso, vista l'assenza di prove nei confronti di Laurel Hitchin. Nel frattempo, Tom continua la sua ricerca sul proprio passato: il detenuto che aveva confessato il suo presunto omicidio \u00e8 gi\u00e0 morto da tempo, ma Tom riesce a contattare la madre e scopre cos\u00ec che la donna aveva ricevuto una somma di denaro per convincere il figlio, gi\u00e0 in carcere, a confessare il delitto mai commesso. Ignorava per\u00f2 chi l'avesse pagata: Liz e Tom si chiedono chi avesse avuto interesse a simulare la morte del bambino.\nLo Speziale (No. 59).\nTrama.\nReddington si sveglia in un letto della sua clinica clandestina, senza ricordare nulla di ci\u00f2 che \u00e8 avvenuto il giorno precedente; il medico gli comunica che \u00e8 stato avvelenato e che gli restano probabilmente poche ore di vita. Red si convince di essere vittima dello Speziale, un uomo in grado di sintetizzare sostanze che uccidono le persone provocando reazioni allergiche che non vengono riconosciute dai sanitari, i quali finiscono per trattare i sintomi senza comprendere le cause. Chiede aiuto alla task force per trovare lo Speziale, e intanto cerca di ricostruire ci\u00f2 che \u00e8 accaduto il giorno precedente. Ci\u00f2 che \u00e8 accaduto \u00e8 che egli aveva radunato in un ristorante le undici persone che avevano accesso al conto bancario usato per finanziare gli attacchi contro di lui (\"L'Architetto\"). All'incontro per\u00f2 mancava il suo avvocato Marvin Gerard, che gli aveva inviato una bottiglia di vino. La Task Force, indagando su una donna finita in coma per opera dello Speziale, riesce a risalire fino a lui e ad arrestarlo. Red si convince che Marvin lo abbia avvelenato attraverso il vino; dopo avere ricevuto l'antidoto fornito dallo Speziale, che collabora per alleggerire la sua posizione ma ignora chi lo abbia pagato per il veleno di Red, riesce a trovare Marvin e lo mette sotto torchio; l'avvocato per\u00f2 nega ogni responsabilit\u00e0, e quando Liz gli comunica che il vino era in realt\u00e0 pulito, a Reddington, pur incredulo, non rimane che sospettare di Dembe, unico ad avere accesso alla bottiglia di scotch che \u00e8 stata probabilmente il reale veicolo del veleno.\nDembe Zuma (No. 10).\nTrama.\nDopo settimane di inutile caccia a Dembe, questi penetra in casa di Aram e lo rapisce per farsi aiutare a scoprire chi ha violato un locker appartenente a Reddington. Lo stesso Red, a seguito del rapimento di Aram, si mette con Liz alla ricerca della Sanctum Corporation, un'organizzazione specializzata nel nascondere le persone, pensando che Dembe si sia rivolto a questi. L'organizzazione in realt\u00e0 consiste nella sola Vanessa Lopez, in quanto i membri originari, i suoi genitori, sono rimasti uccisi in un incendio causato da uno dei loro clienti che voleva derubarli. Vanessa ora, per vendetta e non sapendo chi \u00e8 il colpevole sta facendo uccidere tutti gli antichi clienti, operando sotto falso nome come psicoterapeuta e facendo uscire dal carcere alcuni criminali in cambio di questi omicidi. Nel frattempo Dembe, con l'aiuto di Aram, riesce a risalire al nome di Katryn Nemec. Alla task force il nome risulta sconosciuto, e dalle indagini emerge che \u00e8 sparita nel 1991; in realt\u00e0 si tratta di Mr. Kaplan. Dembe si reca quindi nel luogo in cui Reddington le aveva sparato, e qui viene ferito dal cacciatore che l'aveva ospitata; questi gli rivela che la donna \u00e8 ancora viva. Quando arriva anche Reddington, che attraverso la figlia di Dembe era riuscito a rintracciarlo, i due insieme a Baz catturano il cacciatore, ma nel tentativo di costringerlo a telefonare a Mr. Kaplan attivano in realt\u00e0 una bomba che fa esplodere la baracca. Il cacciatore rimane quindi ucciso nell'esplosione, ma in precedenza aveva lasciato un messaggio alla donna avvisandola che Dembe e Reddington erano tornati a cercarla e che lui aveva fatto di tutto per proteggerla. Intanto all'Ufficio Postale Samar appare in difficolt\u00e0 per via della relazione ripresa tra Aram e Janet.\nRequiem.\nTrama.\nMr. Kaplan \u00e8 intenta a recuperare i cadaveri che negli anni aveva nascosto lavorando per Reddington; la sua intenzione \u00e8 di consegnarli all'FBI per incolparlo. In una serie di flashback che risale fino agli anni '60 si vede Katryn Nemec venire assunta da Katarina Rostova per occuparsi di sua figlia Masha, raccomandandosi di non amarla. Katryn scopre la relazione di Katarina con Raymond Reddington, che ad un certo punto rapisce la bambina convinto che sia sua figlia. Successivamente, a seguito di un incendio, Katarina scompare dalla circolazione, lasciando Masha a Katryn in un primo momento per poi dirle di affidarla a Sam Milhoan, che pur riluttante accetta di tenere la bambina. Katryn successivamente si stabilisce in Texas, dove ha una relazione con Annie Kaplan, una donna che lavora in un'agenzia di cauzioni e che per\u00f2 in seguito viene uccisa da un cliente. Anche Kate (che l'assassino aveva chiamato \"Mr. Kaplan\") rimane ferita, e una volta ripresasi prende il posto di lavoro di Annie. Qui viene un giorno raggiunta da Sam, che la fa incontrare con Raymond Reddington; questi le chiede di lavorare per lui e dice di voler proteggere Elizabeth (il nuovo nome di Masha). Kate per\u00f2 gli fa presente che, se dovesse capitarle di dover scegliere fra lui ed Elizabeth, sceglier\u00e0 la bambina. In seguito si vede anche Reddington, subito prima di consegnarsi all'FBI, affermare che aveva messo Tom nella vita di Elizabeth per controllarla, e che il loro matrimonio aveva evidentemente scombinato i suoi piani. Nel presente, Reddington trova il modo di telefonare a Mr. Kaplan e lei lo mette al corrente delle sue intenzioni di vendetta.\nPhilomena (No. 61).\nTrama.\nPhilomena, una cacciatrice di taglie, rapisce un contabile di Reddington e lo consegna a Mr. Kaplan. Intanto Cynthia Panabaker \u00e8 infuriata con la task force perch\u00e9 in una pista di pattinaggio sono stati rinvenuti gli 86 corpi che Mr. Kaplan ha riportato alla luce. L'agente dell'FBI incaricato delle indagini \u00e8 Julian Gale, un energico personaggio che in passato ha collaborato con Ressler nella caccia a Reddington. Lo stesso Reddington mette la task force sulle tracce di Philomena, proprio mentre lei sta prendendo di mira il suo avvocato Marvin Gerard. Ressler intanto raggiunge l'antico socio; i due scoprono che fra i cadaveri c'\u00e8 quello di Diane Fowler, e trovano un'impronta digitale sulla scena del delitto che hanno ricostruito per l'occasione. Liz trova Mr. Kaplan in casa sua: ella le rivela di essere stata la sua tata e le consiglia di allontanarsi da Reddington. Elizabeth e Samar catturano Philomena subito dopo che questa ha consegnato Marvin a Mr. Kaplan, la quale tuttavia non ottiene nulla n\u00e8 dal contabile n\u00e9 dall'avvocato, che rifiutano di tradire Red e vengono quindi consegnati alla polizia. Intanto l'impronta digitale trovata da Ressler e Gale, che si aspettavano fosse di Reddington, d\u00e0 esito negativo; questo accende ulteriormente Gale che punta le sue attenzioni su Elizabeth. Nel frattempo Samar ha ottenuto una Borsa di Studio Katai dietro raccomandazione di Aram, ma la rifiuta con rancore, rinfacciando al collega di non averla segnalata negli anni precedenti. Mentre Dembe si sta riprendendo ed \u00e8 pronto a rimettersi al lavoro per Red, Liz si fa svelare da Philomena che Mr. Kaplan \u00e8 diretta a Vienna.\nDr. Bogdan Krilov (No. 29).\nTrama.\nIl dottor Krilov \u00e8 un esperto nella manipolazione della memoria; Mr. Kaplan a Vienna lo incontra per ingaggiarlo, e quando Reddington se ne rende conto lo propone a Liz come prossimo nome sulla lista, spiegandole anche che lui \u00e8 quello che ha rimosso i suoi ricordi dell'incendio di quando aveva quattro anni. Dopo l'incontro con Mr. Kaplan, Krilov si reca a New York; la task force, sulle sue tracce, sequestra il carico con la sua attrezzatura, inducendo Mr. Kaplan ad indirizzarlo sulla dottoressa Orchard, che aveva in passato risvegliato i ricordi di Liz, per rubare la sua attrezzatura. La squadra di Krilov attira Ressler in una trappola, facendogli credere di avere trovato una testimone dell'omicidio di Reven Wright; in realt\u00e0 Ressler viene rapito e Krilov gli inserisce nella mente ricordi falsi per spingerlo ad introdursi in casa di Laurel Hitchin, convinto che questa nasconda la testimone. L'intervento di Liz e di Samar, che catturano Krilov, riesce a fermare Ressler mentre questi stava affrontando Hitchin, ma non pu\u00f2 impedire il suo successivo arresto. Nel frattempo Reddington \u00e8 volato a Vienna all'inseguimento di Mr. Kaplan, che \u00e8 diretta a Lucerna a casa di Werner Von Hauser: un antico socio di Red al quale rivela che la morte del figlio, avvenuta decenni prima, \u00e8 in realt\u00e0 responsabilit\u00e0, sebbene involontaria, di Red. Reddington si reca a sua volta da Von Hauser nel tentativo di comporre la questione, ma deve fronteggiare l'ira dell'uomo, che vorrebbe ucciderlo ma viene tradito da uno dei suoi uomini che era in realt\u00e0 al soldo di Raymond, il quale quindi, pur dichiarandosi spiacente, elimina il rivale. Krilov, nel tentativo di negoziare l'immunit\u00e0, rivela a Elizabeth di avere lavorato sulla sua memoria non solo quando era bambina, ma anche solo due anni prima, per rimuoverle il ricordo di qualcosa che lei aveva scoperto su Reddington; questi per\u00f2 nega con decisione l'episodio. Intanto Julian Gale non demorde nelle indagini sui cadaveri nella pista di pattinaggio e nel tentativo di contattare Elizabeth, che alla fine si lascia convincere ad incontrare l'uomo, il quale le fa un accenno ai numerosi casi risolti negli ultimi anni dall'FBI, facendo capire di avere dei sospetti sulla collaborazione di Reddington.\nL'Esattore (No. 46).\nTrama.\nL'Esattore di Credito \u00e8 un uomo che viene ingaggiato per vendicare le vittime di abusi o crimini vari impartendo al colpevole una punizione equivalente. Reddington, dopo avere faticosamente rimediato da una vecchia conoscenza un passaggio navale per tornare in USA dall'Europa, avvisa Liz che l'Esattore \u00e8 sulle sue tracce e vuole rapirla. Elizabeth propone allora il suo profilo alla task force, la quale si mette in cerca del cadavere di un ragazzo vittima dell'Esattore nel 2002; una volta recuperatolo, Reddington chiede l'intervento di Mr.Kaplan per esaminarlo, facendo appello sul suo sentimento verso Elizabeth per mettere temporaneamente da parte la loro guerra. Mr. Kaplan, esaminando il cadavere, risale al nome di Edgar Grant che in effetti \u00e8 l'Esattore; questi fa per\u00f2 in tempo a rapire Elizabeth prima di essere intercettato. Nel frattempo, Cooper invia Ressler a lavorare con Gale, che \u00e8 sempre pi\u00f9 sospettoso sui rapporti fra Reddington e Liz; i suoi sospetti aumentano quando i due vanno a interrogare Marvin Gerard e questi pretende di parlare riservatamente con Ressler. Intanto Grant conduce Elizabeth ad una capanna dove, a sorpresa, si trova davanti Reddington e Dembe: era infatti Red ad averlo ingaggiato sotto falso nome, allo scopo di attirare Mr. Kaplan in una trappola. La trappola funziona, ma quando Mr. Kaplan arriva con un gruppo di uomini armati, Elizabeth la mette sull'avviso; la situazione poi si complica ulteriormente quando anche Ressler e Navabi giungono sulla scena. Al tutto assiste anche Gale, che aveva furtivamente seguito Ressler mentre questi raggiungeva Samar: trovandosi davanti a Reddington, cerca di cogliere l'occasione e gli spara da lontano, ma manca il colpo e scatena una sparatoria a seguito della quale tutti fuggono, inclusa Mr. Kaplan.\nMr. Kaplan.\nTrama.\nMr. Kaplan sta svuotando i conti bancari di Reddington, e questo lo mette in seria difficolt\u00e0 anche perch\u00e9 lo porta a perdere credibilit\u00e0 e i suoi vecchi soci tendono ad abbandonarlo. Quando scopre che uno dei suoi contabili lo ha tradito per la donna, lo uccide e scopre che questi aveva trasferito una somma di denaro ad un certo Mario Dixon. Mr. Kaplan ha ingaggiato Mario per recuperare l'accordo di Reddington con il Dipartimento di Giustizia; per riuscirci, Mario rapisce uno degli addetti al magazzino contenente il documento, e Mr. Kaplan gli estrae un occhio per consentire a Mario di avere accesso al magazzino attraverso la scansione dell'iride. Elizabeth e Samar, in collaborazione con Reddington, riescono a intercettare l'uomo e a recuperare il documento; Reddington lo costringe poi a rivelargli il luogo dell'incontro fissato con Mr. Kaplan per la consegna, e quindi lo uccide. Nel frattempo, Julian Gale dice a Ressler di avere capito che la task force lavora con Reddington, e di volerli incastrare; Aram riceve infatti un mandato di comparizione a seguito del quale gli viene offerta l'immunit\u00e0 per costringerlo a testimoniare sulla task force senza potersi appellare al Quinto Emendamento. Gale viene anche contattato da Mr. Kaplan, che gli offre il suo aiuto per l'indagine. Infatti, quando Reddington si reca all'incontro con Mr. Kaplan al posto di Mario, Gale lo sorprende ma la sparatoria che ne segue \u00e8 di nuovo senza esito e Red riesce a fuggire. Mr. Kaplan invece si dice disposta a testimoniare contro di lui in cambio dell'immunit\u00e0. In precedenza Reddington aveva fatto nuovamente visita a Dom, il nonno di Elizabeth/Masha, informandolo del fatto che lei non fosse morta e provocando cos\u00ec la sua ira per non averlo fatto prima.\nMr. Kaplan: Conclusione.\nTrama.\nMentre Mr. Kaplan si accorda per l'immunit\u00e0 e riesce anche ad ottenere un giorno di libert\u00e0, Cooper si trova in difficolt\u00e0 quando Panabaker lo avverte che l'FBI non sosterr\u00e0 la task force, sotto attacco da parte di Julian Gale. Mentre Aram si rifiuta di testimoniare e viene arrestato, Mr. Kaplan mette Elizabeth sulle tracce di Henry Prescott, l'uomo che aveva nascosto il cadavere di Reven Wright (\"I re delle Highway\"); quando Ressler e Reddington trovano il corpo ed ottengono il proiettile che l'ha uccisa, decidono di usarlo come merce di scambio con Laurel Hitchin per indurla ad affossare l'inchiesta sulla task force. Lo scambio va a buon fine, e questo porta al rilascio di Aram e alla cancellazione dell'accordo di Mr. Kaplan, che intanto offre a Liz di mostrarle il motivo per cui Reddington \u00e8 entrato nella sua vita. Quando l'auto delle due donne viene intercettata da Red coi suoi uomini, Mr. Kaplan si toglie la vita gettandosi da un ponte. In precedenza per\u00f2 aveva dissotterrato una valigia e l'aveva lasciata in un deposito bagagli. Nel frattempo Cooper aveva deciso di riesumare un antico reperto risalente all'epoca in cui Raymond Reddington lavorava per il controspionaggio, per fare esaminare il suo sangue e scoprire se si tratta del padre di Elizabeth. Janet confessa ad Aram di essere stata lei la prima a parlare e a metterlo nei guai in cambio di un beneficio sulla sua fedina penale; questo porta Aram ad un deciso avvicinamento con Samar. Ressler intanto, recatosi da Laurel Hitchin per riavere il suo tesserino di agente speciale, ha una discussione con la donna e finisce per ucciderla accidentalmente. Si rivolge quindi a Prescott per risolvere la situazione. Elizabeth racconta a Cooper di avere gi\u00e0 una volta evitato di guardare i risultati di un'analisi sul DNA di Reddington, per timore di scoprire che fosse suo padre. Stavolta per\u00f2 apre la busta che Cooper le consegna e scopre che gli esami hanno dato esito positivo. Si confronta quindi con Red rimproverandolo per non averglielo mai detto; da un dialogo di questi con Dembe si intuisce per\u00f2 che potrebbe esserci qualcos'altro sotto. Infine, Tom va al deposito bagagli a ritirare la valigia lasciata da Mr. Kaplan, che contiene uno scheletro umano; telefona poi a qualcuno per comunicare di esserne in possesso."}
{"id": "6119395", "revid": "580", "url": "https://it.wikipedia.org/wiki?curid=6119395", "title": "Antonio Malerba", "text": "Biografia.\nLaureato in sociologia, gi\u00e0 assessore e consigliere comunale per il PSI, \u00e8 stato sindaco di Novara dal 1991 al 1993.\nSi ricandida a sindaco alle elezioni comunali del 1993, sostenuto da una lista espressione del PSI e una civica, ottenendo il 18,1% dei voti, venendo eletto consigliere comunale di opposizione.\nRicandidato sindaco alle elezioni del 2001 per il centrosinistra, ottiene il 29.8% dei voti, venendo battuto al primo turno dal candidato del centrodestra."}
{"id": "6119396", "revid": "1123217", "url": "https://it.wikipedia.org/wiki?curid=6119396", "title": "Mandato del Cielo", "text": ""}
{"id": "6119397", "revid": "287204", "url": "https://it.wikipedia.org/wiki?curid=6119397", "title": "Time Bokan 24", "text": " \u00e8 un anime coprodotto da Tatsunoko e Level-5 appartenente alla serie \"Time Bokan\", trasmesso in Giappone dal 1\u00ba ottobre 2016, seguita dalla seconda serie \"Time Bokan The Three Bad Guys of Counterattack\" trasmesso dal 7 ottobre 2017.\nPersonaggi.\nMirei ()\n\"Doppiato da\": Y\u016bko Minaguchi"}
{"id": "6119398", "revid": "80030", "url": "https://it.wikipedia.org/wiki?curid=6119398", "title": "Westerkerk", "text": ""}
{"id": "6119403", "revid": "729019", "url": "https://it.wikipedia.org/wiki?curid=6119403", "title": "Azur (satellite)", "text": "Azur (anche noto come GRS o GRS 1, [Western] German Research Satellite, cio\u00e8 Satellite di ricerca della Germania [Occidentale]) \u00e8 stato il primo satellite artificiale tedesco (precisamente, della Germania Occidentale).\n\u00c8 stato lanciato nel 1969 con l'ausilio della NASA, cos\u00ec come gi\u00e0 Ariel 1, San Marco 1 ed ESRO-2B (anch'essi lanciati attraverso lanciatori Scout), ma non Ast\u00e9rix. La collaborazione tra il BMwF (\"Bundesministerium fur Wissenschaftliche Forschung\", il Ministero della Ricerca scientifica tedesco-occidentale) e la NASA inizi\u00f2 nel 1965 e port\u00f2 alla formazione del personale che avrebbe poi organizzato il lancio (come gi\u00e0 per il San Marco 1)\nCome quasi tutti i primi satelliti messi in orbita dalle varie Nazioni, si trattava di un satellite scientifico: ha consentito di approfondire lo studio delle fasce di van Allen, delle particelle energetiche solari e delle aurore polari. Gli esperimenti si sono dovuti interrompere dopo appena un anno, nel luglio 1970, a causa di malfunzionamenti del sistema di telemetria."}
{"id": "6119405", "revid": "831312", "url": "https://it.wikipedia.org/wiki?curid=6119405", "title": "Romain Cardis", "text": "Carriera.\nNel 2015 vince due tappe e la classifica finale del Tour du Loir-et-Cher. Passato professionista con la Direct \u00c9nergie nel 2016, insieme al suo compagno di squadra Lilian Calmejane, al Giro delle Fiandre di quell'anno \u00e8 vittima di una caduta che gli causa la frattura dello scafoide. In stagione partecipa comunque alla sua prima Vuelta a Espa\u00f1a.\nNel 2018 ottiene la prima vittoria da \"pro\", aggiudicandosi la prima frazione del Tour de Wallonie."}
{"id": "6119411", "revid": "300067", "url": "https://it.wikipedia.org/wiki?curid=6119411", "title": "Fl\u00e1via de Souza", "text": ""}
{"id": "6119413", "revid": "287204", "url": "https://it.wikipedia.org/wiki?curid=6119413", "title": "Flavia Luiza de Souza dos Santos", "text": ""}
{"id": "6119433", "revid": "83775374", "url": "https://it.wikipedia.org/wiki?curid=6119433", "title": "David De Gruttola", "text": ""}
{"id": "6119443", "revid": "729019", "url": "https://it.wikipedia.org/wiki?curid=6119443", "title": "A-1 (wrestler)", "text": ""}
{"id": "6119446", "revid": "697352", "url": "https://it.wikipedia.org/wiki?curid=6119446", "title": "Trestenico", "text": ""}
{"id": "6119447", "revid": "1573940", "url": "https://it.wikipedia.org/wiki?curid=6119447", "title": "Chlorodrepanis flava", "text": "L'amakihi di Oahu o, pi\u00f9 correttamente, \u02bbamakihi di O\u02bbahu (Chlorodrepanis flava ()) \u00e8 un uccello passeriforme della famiglia Fringillidae.\nEtimologia.\nIl nome scientifico di questi uccelli, \"flava\", deriva dal latino \"flavus\"-\"a\"-\"um\", col significato di \"giallo\", in riferimento alla livrea di questi uccelli.\nDescrizione.\nDimensioni.\nMisura 11\u00a0cm di lunghezza, per un peso di 11-17 g.\nAspetto.\nSi tratta di uccelli dall'aspetto paffuto e massiccio, con testa arrotondata e becco conico ed incurvato verso il basso.&lt;br&gt;\nIl piumaggio \u00e8 giallino su testa e area ventrale, mentre nuca, dorso, ali e groppa sono di colore verde oliva: ali e coda assumono colorazione nerastra, le prime con una banda trasversale di colore bianco sporco che caratterizza la specie. Bianco \u00e8 anche il sottocoda. Dai lati del becco parte una banda nera che raggiunge gli occhi, formando una mascherina: tale banda \u00e8 pi\u00f9 evidente nei maschi rispetto alle femmine, che possiedono inoltre colorazione dalla tonalit\u00e0 pi\u00f9 smorta. In ambedue i sessi gli occhi sono di colore bruno scuro, le zampe sono nerastre e il becco \u00e8 anch'esso nerastro con orli bianco-rosati.\nBiologia.\nSi tratta di uccellini diurni e piuttosto vivaci, che si muovono fra i rami alla ricerca incessante di cibo, in coppie o in piccoli gruppi familiari i cui componenti si tengono in contatto fra loro mediante pigolii continui.\nAlimentazione.\nLa dieta dell'amakihi di Oahu \u00e8 piuttosto opportunistica: questi uccelli si nutrono infatti indifferentemente di cibo di origine animale (insetti, piccoli invertebrati, larve) o vegetale (frutta, bacche, nettare), che viene reperito sia fra i cespugli che fra gli alberi. \nRiproduzione.\nLa stagione degli amori si estende da dicembre a marzo: le coppie, una volta formatesi, rimangono insieme per la vita.&lt;br&gt;\nFinora sono stati osservati solo tre nidi sicuramente ascrivibili a questa specie: essi presentano dimensioni ridotte (una decina di cm di diametro) e si compongono principalmente di erba e fibre vegetali, intrecciate perlopi\u00f9 dalla femmina. Al loro interno vengono deposte generalmente due uova, che la femmina provvede a covare da sola, mentre le cure parentali verso i nidiacei (ciechi e implumi alla nascita) sono a carico di ambedue i genitori: i piccoli si involano attorno alle tre settimane dalla schiusa, tuttavia \u00e8 raro che essi si allontanino subito dai genitori, rimanendo spesso presso il nido fino alla successiva covata.\nDistribuzione e habitat.\nCome intuibile dal nome comune, l'amakihi di Oahu \u00e8 endemico dell'isola hawaiiana di Oahu: diffuso in passato in tutte le aree boscose dell'isola, attualmente questo uccello con due popolazioni distinte abita le catene montuose dei monti Koolau (ad eccezione della loro porzione settentrionale) e dei monti Waianae.\nL\"'habitat\" di questa specie \u00e8 rappresentato dalle aree boscose, sia umide che secche, prediligendo le aree vallive. A differenza di altre specie di drepanidini, rifugiatesi in alta quota per sfuggire alle epidemie di vaiolo e malaria che ne hanno decimate le popolazioni, l'amakihi di Oahu \u00e8 diffuso ad altezze tutto sommato modeste (500 m o anche meno nella porzione occidentale dell'areale, anche sotto i 30 m in quella orientale) ed ha risentito piuttosto poco della colonizzazione dell'isola da parte delle specie introdotte, colonizzando nel tempo le foreste con forte presenza di guava e kukui e spingendosi anche nei centri urbani con presenza di vegetazione sufficiente.\nTassonomia.\nInizialmente ascritto al genere \"Nectarinia\" (col quale non sussiste alcuno stretto legame di parentela e solo una vaga somiglianza esteriore), fino al 1995 l'amakihi di Oahu \u00e8 stato considerato una sottospecie dell'amakihi di Hawaii (\"Chlorodrepanis virens flavus\"), a sua volta ascritto prima al genere \"Loxops\", poi in \"Viridonia\" (dove, essendo il nome scientifico gi\u00e0 occupato da un'altra specie, cambi\u00f2 il proprio nome in \"V. chloris\") ed infine in \"Hemignathus\": in seguito alle analisi del DNA, oltre all'elevazione al rango di specie a s\u00e9 stante (ma sempre nell'ambito di \"Hemignathus\") l'amakihi di Oahu, assieme anche alle altre due specie di amakihi, \u00e8 stato spostato in un genere a s\u00e9 stante, \"Chlorodrepanis\", che occupa tuttora."}
{"id": "6119448", "revid": "486946", "url": "https://it.wikipedia.org/wiki?curid=6119448", "title": "Silvadi", "text": ""}
{"id": "6119449", "revid": "486946", "url": "https://it.wikipedia.org/wiki?curid=6119449", "title": "Jarango", "text": ""}
{"id": "6119450", "revid": "486946", "url": "https://it.wikipedia.org/wiki?curid=6119450", "title": "Jararanga", "text": ""}
{"id": "6119457", "revid": "553803", "url": "https://it.wikipedia.org/wiki?curid=6119457", "title": "Dalian Open", "text": ""}
{"id": "6119461", "revid": "767487", "url": "https://it.wikipedia.org/wiki?curid=6119461", "title": "Spira mirabilis (film)", "text": "Spira mirabilis \u00e8 un film documentario del 2016 diretto da Massimo D'Anolfi e Martina Parenti.\nIl film era in concorso alla 73\u00aa Mostra internazionale d'arte cinematografica di Venezia e ha vinto il Green Drop Award, ex aequo con \"Voyage of Time\" di Terrence Malick.\nContenuto.\nSeguendo cinque storie legate a cinque elementi (l'acqua, la terra, l'aria, il fuoco e l'etere), \"Spira mirabilis\" esplora il significato del concetto di immortalit\u00e0 e rigenerazione.\nDistribuzione.\nIl film \u00e8 uscito nelle sale italiane il 22 settembre 2016, distribuito da I Wonder Pictures."}
{"id": "6119463", "revid": "287204", "url": "https://it.wikipedia.org/wiki?curid=6119463", "title": "William Bagot, I barone Bagot", "text": "Biografia.\nEra il figlio di William Bagot, e di sua moglie, Lady Barbara Legge. Frequent\u00f2 il Magdalen College.\nCarriera.\nSi sedette come membro del Parlamento per Staffordshire (1754-1780). Nel 1768 successe come baronetto di Blithfield ed eredit\u00f2 la tenuta di famiglia di Blithfield Hall alla morte di suo padre. Il 17 ottobre 1780 \u00e8 stato elevato al Pari della Gran Bretagna come barone Bagot.\nMatrimonio.\nSpos\u00f2, il 20 agosto 1760, Elizabeth St John (1744-4 febbraio 1820), figlia di John St John, II visconte St John. Ebbero otto figli:\nMorte.\nMor\u00ec a Londra il 22 ottobre 1798."}
{"id": "6119477", "revid": "171091", "url": "https://it.wikipedia.org/wiki?curid=6119477", "title": "Charforon", "text": ""}
{"id": "6119513", "revid": "116984672", "url": "https://it.wikipedia.org/wiki?curid=6119513", "title": "George Ellis", "text": "Biografia.\n\u00c8 Professore emerito di Sistemi complessi presso il Dipartimento di Matematica e Matematica Applicata dell'Universit\u00e0 di Citt\u00e0 del Capo. Nel 1973 ha scritto, insieme a Stephen Hawking, della monografia \"The Large Scale Structure of Space-Time\". Ellis \u00e8 considerato uno dei pi\u00f9 importanti teorici di cosmologia al mondo. Ellis \u00e8 un quacchero molto attivo nella sua comunit\u00e0 e nel 2004 ha vinto il Premio Templeton per il progresso nella Religione. Dal 1989 al 1992 \u00e8 stato Presidente della International Society on General Relativity and Gravitation (ISGRG). \u00c8 ex Presidente della International Society for Science and Religion (ISSR). Ellis \u00e8 un A-rated researcher presso la National Research Foundation of South Africa.\nNegli anni '70 e '80, durante il governo segregazionista del Partito nazionale Sudafricano, Ellis \u00e8 stato aperto oppositore delle politiche di apartheid, ed \u00e8 in quel periodo che ha concentrato le sue attenzioni sugli aspetti pi\u00f9 filosofici della cosmologia, con ricerche che gli hanno fruttato il premio Templeton. Ellis \u00e8 stato insignito della Gran Croce dell\u2019Ordine della Stella del Sudafrica da Nelson Mandela, nel 1999. Il 18 maggio 2007 \u00e8 stato eletto Fellow della Royal Society. \nNel 2005 \u00e8 stato ospite alla Nobel Conference tenutasi a St. Peter, Minnesota. "}
{"id": "6119514", "revid": "1086846", "url": "https://it.wikipedia.org/wiki?curid=6119514", "title": "Foot-Ball Club Internazionale-Naples 1922-1923", "text": "Questa voce raccoglie le informazioni riguardanti il Foot-Ball Club Internazionale-Naples nelle competizioni ufficiali della stagione 1922-1923.\nStagione.\n La squadra \u00e8 il risultato della fusione tra Naples ed Internazionale Napoli. Infatti, quasi tutti i calciatori provengono da queste 2 ex societ\u00e0 che non esisteranno pi\u00f9. La stagione \u00e8 deludente e si verr\u00e0 eliminati subito.\nStatistiche.\n\"Statistiche aggiornate al 10 giugno 1923\".\nVoci correlate.\nSociet\u00e0 Sportiva Calcio Napoli"}
{"id": "6119515", "revid": "37401", "url": "https://it.wikipedia.org/wiki?curid=6119515", "title": "Walkin' My Baby Back Home", "text": "Walkin' My Baby Back Home (in italiano: \"Ma non per me\") \u00e8 una canzone popolare, in seguito divenuto uno standard jazz, composta da Fred E. Ahlert e Roy Turk nel 1930.\nLa prima registrazione risale al 9 novembre 1945 e fu realizzata da Jo Stafford e nel 1947 fu la volta di Harry Richman che la incise il 4 novembre del 1947. \nLa versione di maggior successo tuttavia fu quella di Nat King Cole del 4 settembre del 1951 incisa per la Capitol Records che raggiunse l'8va posizione nel 1952.\nNel 1952 Johnnie Ray, con la sua versione raggiunse la 12\u00aa posizione nella Official Singles Chart del Regno Unito.\nNel cinema.\nNel 1953 usc\u00ec l'omonimo film diretto da Lloyd Bacon, un musical con protagonisti Janet Leigh e Donald O'Connor, quest'ultimo esegu\u00ec un balletto su una versione strumentale."}
{"id": "6119516", "revid": "119281632", "url": "https://it.wikipedia.org/wiki?curid=6119516", "title": "Ernestina d'Errico Ciccotti", "text": "Biografia.\nFiglia di Raffaella Amati e Giuseppe Nicola d\u2019Errico, sposa Ettore Ciccotti. Sua zia era la poetessa Virginia d'Errico, sorella del padre\nEbbe una solida preparazione culturale e un'approfondita conoscenza delle lingue inglese e francese. Deve la sua notoriet\u00e0 soprattutto alla prima traduzione in lingua italiana del saggio \"The French Revolution\" (\"La Rivoluzione francese\") di Thomas Carlyle, edito in tre volumi da Luigi Mongini (Roma, 1906) e, prima ancora, il romanzo \"La Terra Promessa\" di William Morris (d. Max Kantorcwiez\u2013Gattini, Milano 1895).\nCollabor\u00f2 nell'attivit\u00e0 letteraria del marito nell'ambito della sociologia, attivandosi anche sui temi della condizione femminile. Collabora inoltre col marito per le traduzioni di opere di Karl Marx, Friedrich Engels e Ferdinand Lassalle, pubblicate dall'Avanti! nei primi anni del ventesimo secolo). Lavor\u00f2 in qualit\u00e0 di traduttrice alla Biblioteca di Storia Economica di Vilfredo Pareto e Ettore Ciccotti."}
{"id": "6119517", "revid": "59785", "url": "https://it.wikipedia.org/wiki?curid=6119517", "title": "Mondeghili", "text": "I mondeghili (altrimenti detti mondeghini) sono delle polpette di carne tipiche della cucina milanese.\nOrigine e descrizione.\nL'ingrediente principale della pietanza \u00e8 costituita di avanzi di carne, tipicamente manzo per via della sua diffusione sulle tavole milanesi: il piatto nasce infatti dalla necessit\u00e0 di non sprecare avanzi. Gli avanzi delle pietanze della festa, tipicamente brasati o bolliti, venivano infatti tritati assieme a mortadella, salsiccia, pane raffermo inzuppato nel latte (le varianti tuttavia, proprio per la natura di \"riutilizzo\" del piatto, sono numerosissime), uniti ad uovo e spezie, impanati ed infine schiacciati ad assumere una forma intermedia tra una polpetta e un piccolo hamburger. Il tutto viene poi fritto, come da tradizione lombarda, nel burro.\nL'origine di questo piatto parrebbe derivare dalla dominazione spagnola del ducato di Milano: la parola \"mondeghilo\" (singolare di mondeghili, raramente utilizzato) deriverebbe per corruzione dallo spagnolo \"albondeguito\", ovvero \"polpettina\", che a sua volta deriverebbe dall'arabo \"al-bunduc\"."}
{"id": "6119524", "revid": "713714", "url": "https://it.wikipedia.org/wiki?curid=6119524", "title": "Tremonti (Tagliacozzo)", "text": "Tremonti \u00e8 una frazione di poche decine di abitanti del comune di Tagliacozzo (AQ), in Abruzzo.\nGeografia fisica.\nTerritorio.\nIl borgo, situato a , \u00e8 abbarbicato alle pendici del monte Pietra Pizzuta ed \u00e8 circondato dai monti Bove e Palombara facenti parte del gruppo montuoso dei Carseolani. I ruderi del castello medievale situati poco pi\u00f9 in alto oltre la gola di Serre Piane a circa dominano le sottostanti convalli dei piani Palentini, la val Macina, la valle del Pantano e quella di Pratolungo. Il territorio \u00e8 percorso dal tracciato primordiale della via Tiburtina Valeria, strada consolare romana che congiungeva Roma a Ostia Aterni attraversando le citt\u00e0 antiche di Tibur, Carsioli, Alba Fucens e Corfinium.\nIl paese confina a nord con il territorio della riserva naturale regionale Grotte di Luppa, a nord-nord ovest con il comunale di Carsoli, a sud con la frazione di Roccacerro, infine a est con San Giovanni di Sante Marie.\nDista circa sei chilometri dal capoluogo comunale.\nOrigini del nome.\nIl nome del borgo appare nel Catalogo dei Baroni redatto durante la seconda met\u00e0 del XII secolo con il nome di \"Entremontibus\" o \"Tremontibus in Marsi\", successivamente in altri documenti storici o ecclesiastici venne denominato \"Collis Intermontis\", \"Inter Montes\", \"Intromonti\" (Mario Cartaro, carta dell'Abruzzo Ulteriore del 1613), \"Intramonti\", \"Tra monti\" o \"Tremonte\".\nStoria.\nL'origine del borgo risale all'epoca dell'incastellamento medievale quando vennero innalzate le mura della fortezza completata tra il XIII e il XIV secolo dalla famiglia Orsini a cui appartennero le numerose terre della contea dei Marsi e successivamente della contea di Tagliacozzo. Il castello di Tremonti venne edificato in posizione strategica e in contatto visivo con le analoghe strutture militari come quelle limitrofe di Roccacerro e Girifalco e con i castelli di Tagliacozzo e San Donato situati pi\u00f9 in basso. Svolse un ruolo di tipo difensivo oltre che di controllo, in particolare dei confini marsicani tra il Regno di Napoli e lo Stato Pontificio.\nNel Basso Medioevo il paese risult\u00f2 governato da diversi feudatari, tra questi Teodino, figlio di Oderisio della famiglia De Ponte, discendente dalla casata Berardi. Lo storico Muzio Febonio nella sua opera \"Historiae Marsorum\" ha riportato che Tremonti venne governata da ben cinque signori. Dalla prima met\u00e0 del XIV secolo agli ultimi anni di quello successivo gli Orsini esercitarono la propria signoria nel territorio, mentre alcuni documenti di Federico I di Napoli datati a cominciare dal 1495 attestano il controllo del dominio feudale in favore di Fabrizio I Colonna. La famiglia Colonna mantenne il possesso del ducato di Tagliacozzo e della contea di Albe per pi\u00f9 di tre secoli.\nIl primo catasto di Tremonti risale al 1674, mentre lo stemma storico del paese raffigura tre cime al centro di un campo argentato attestando l'autonomia di cui pot\u00e9 godere il centro, mentre a seguito dell'eversione feudale venne incluso nel territorio comunale di Tagliacozzo. A seguito della proclamazione della Repubblica Napoletana alcune unit\u00e0 militari borboniche sconfitte dai francesi si rifugiarono a Tagliacozzo e successivamente prelevarono da Tremonti tre cittadini che vennero giustiziati a fondovalle.\nIn particolare tra il XIX e il XX secolo i cittadini residenti vivevano a Tremonti solo per pochi mesi, mentre durante l'inverno si spostavano con le greggi dando vita alla transumanza verso l'Agro romano.\nIl paese fu gravemente danneggiato dal terremoto della Marsica del 1915 che all'alba del 13 gennaio caus\u00f2 vittime e distruzione in tutto il territorio marsicano e in diverse province del centro Italia.\nIl 23 gennaio 1944, durante la seconda guerra mondiale, la nuova via Tiburtina Valeria tra Marsia e Roccacerro sub\u00ec un grave bombardamento da parte delle forze alleate.\nTremonti sub\u00ec, specie durante il XX secolo, il fenomeno dell'emigrazione passando dai 541 residenti nel censimento del 1881 alle poche decine di abitanti del secolo successivo.\nSociet\u00e0.\nTradizioni e folclore.\nA met\u00e0 agosto, nel periodo di maggiore presenza di emigrati e villeggianti, si svolge annualmente la festa patronale in onore di sant'Antonio di Padova.\nInfrastrutture e trasporti.\nStrade.\nLa vecchia via Tiburtina Valeria collega Tremonti a Roccacerro e al valico del monte Bove a ; nella direzione opposta al territorio comunale di Sante Marie e a Tagliacozzo.\nSport.\nEquitazione.\nNel territorio tra Tagliacozzo e Tremonti ci sono diversi maneggi che promuovono la pratica dell'equitazione lungo diversi sentieri del territorio montano."}
{"id": "6119527", "revid": "118737607", "url": "https://it.wikipedia.org/wiki?curid=6119527", "title": "Venere (fregata)", "text": "La Venere , seconda unit\u00e0 della Classe Pallade ad entrare in servizio nella Armada veneziana, era una fregata leggera armata con 24 cannoni in corridoio. Prese parte alla campagna contro i pirati barbareschi condotte dapprima dall'ammiraglio Angelo Emo, e poi dal suo successore il contrammiraglio Tommaso Condulmer.\nStoria.\nLa costruzione della fregata leggera \"Venere\" fu autorizzata dal Senato, e la nave venne costruita presso l'Arsenale sotto la direzione del \"Proto dei Marangoni\" Girolamo Manao.\nL'unit\u00e0 fu varata il 30 maggio 1786, ed entr\u00f2 in servizio nell'Armata Grossa il 19 agosto dello stesso anno sotto il comando del Capitano ordinario Costante Picello.\nA partire dallo stesso anno l'unit\u00e0 fu costantemente impiegata contro i pirati barbareschi inquadrata nella flotta al comando dapprima dell'ammiraglio Angelo Emo, e poi dal contrammiraglio Tommaso Condulmer.\nQuando nell'ottobre del 1786 Emo fu richiamato a Venezia, con parte delle unit\u00e0, in seguito alla firma del trattato di pace con il Bey di Tunisi, Condulmer assunse il comando di tre fregate, la \"Sirena\", \"Pallade\", al comando del Governator di nave Leonardo Correr, e la \"Venere\", al comando del Governator di nave Andrea Bafeggio, incrociando ancora in quelle acque fino alla fine dell'anno.\nNel maggio 1787 la \"Venere\" fu utilizzata per trasportare ammalati non contagiosi a Malta sotto la scorta della fregata grande \"Sirena\", e della gemella \"Pallade\".\nLa fregata \"Venere\" and\u00f2 persa per naufragio a Zante il 30 novembre 1787, dopo un solo anno di servizio attivo."}
{"id": "6119529", "revid": "584834", "url": "https://it.wikipedia.org/wiki?curid=6119529", "title": "Zabodaschi", "text": ""}
{"id": "6119530", "revid": "584834", "url": "https://it.wikipedia.org/wiki?curid=6119530", "title": "Zabodarski", "text": ""}
{"id": "6119536", "revid": "287204", "url": "https://it.wikipedia.org/wiki?curid=6119536", "title": "Il diavolo con le zinne", "text": "Il diavolo con le zinne \u00e8 una commedia farsesca teatrale scritta da Dario Fo, premio Nobel per la letteratura nel 1997.\nL'opera fu rappresentata per la prima volta il 7 agosto 1997 presso il Teatro Vittorio Emanuele II di Messina.\nDescritta da Dario Fo come una \"commedia machiavellica, gigantesco intrigo da tardo '500, con giudici e diavoli, fantesche indemoniate, eremiti, gendarmi, torturatori e perfino una scimmia\", costituisce un omaggio a Fiorenzo Carpi, collaboratore di Fo per lungo tempo e deceduto all'inizio dello stesso anno 1997.\nTrama.\nIl magistrato Alfonso Ferdinando de Tristano, incorruttibile e progressista che disapprova l'uso della tortura come strumento di persuasione, sta investigando sull'incendio della cattedrale della citt\u00e0. I cittadini pi\u00f9 illustri, scontenti di essere soggetti alle indagini, lanciano una campagna per screditare il giudice, assumendo una coppia di diavoli. Uno di questi viene istruito di entrare nel corpo del giudice, per trasformarlo in un rozzo, debosciato, ipocrita e dedito al mercato nero. A causa di un fraintendimento, il diavolo chiamato Barlocca entra nel corpo di Pizzocca Gann\u00e0ssa, la vecchia e brutta perpetua di Alfonso, trasformandola in una donna desiderata e molto prosperosa (da cui il titolo della commedia). Travolto da tanta bellezza, il giudice viene trascinato in tribunale, ma la diavolessa riesce a farlo scagionare, anche se lo stesso viene comunque condannato in un successivo processo, divenendo un galeotto.\nTraduzioni.\nLa commedia \u00e8 stata tradotta in lingua inglese da Ed Emery, con il titolo \"The Devil with Boobs\"."}
{"id": "6119541", "revid": "580", "url": "https://it.wikipedia.org/wiki?curid=6119541", "title": "Tahara (islam)", "text": ""}
{"id": "6119544", "revid": "580", "url": "https://it.wikipedia.org/wiki?curid=6119544", "title": "Agro nocerino sarnese", "text": ""}
{"id": "6119568", "revid": "729019", "url": "https://it.wikipedia.org/wiki?curid=6119568", "title": "INTASAT", "text": "INTASAT \u00e8 stato il primo satellite artificiale spagnolo e l'ottavo satellite di una Nazione messo in orbita grazie alla cooperazione con la NASA, che ha fornito all'INTA (\"Istituto Nazionale di Tecnologia Aerospaziale\", da cui il nome) supporto progettuale e logistico (il rocket Delta, di fabbricazione statunitense, e la base di lancio di Vandenberg, nel territorio statunitense). INTASAT \u00e8 stato lanciato nel 1974 in piggyback coi satelliti statunitensi AMSAT-OSCAR 7 (un satellite radio amatoriale) e NOAA-4 (un satellite scientifico). Al progetto l'INTA lavorava dal 1968\nSi trattava di un satellite da impiegare per raccogliere dati nella ionosfera (come gi\u00e0 il San Marco 1 e, praticamente, tutti gli altri primi satelliti di ogni altra Nazione). Le antenne sono state attivate da un timer subito dopo il distacco dal rocket.\nPrima della Spagna, che nel 1974 non faceva ancora parte dell'Unione europea, Regno Unito, Italia, Francia (quest'ultima con un proprio razzo vettore), la stessa European Space Research Organisation (della quale la Spagna \u00e8 stata nel 1964 uno dei dieci Stati fondatori), Germania Occidentale e Paesi Bassi avevano gi\u00e0 messo in orbita propri satelliti."}
{"id": "6119573", "revid": "1573940", "url": "https://it.wikipedia.org/wiki?curid=6119573", "title": "Chlorodrepanis virens", "text": "L'amakihi di Hawaii o, pi\u00f9 correttamente, \u02bbamakihi di Hawai\u02bbi (Chlorodrepanis virens ()) \u00e8 un uccello passeriforme della famiglia Fringillidae.\nEtimologia.\nIl nome scientifico di questi uccelli, \"virens\", deriva dal latino \u00e8 significa \"verde\", in riferimento alla livrea di questi uccelli.\nDescrizione.\nDimensioni.\nMisura 11 cm di lunghezza, per un peso di 10-17 g.\nAspetto.\nSi tratta di uccelli dall'aspetto paffuto e massiccio, con testa arrotondata e becco conico ed incurvato verso il basso.\nIl piumaggio \u00e8 giallino su testa e area ventrale, mentre nuca, dorso, ali e groppa sono di colore verde oliva: ali e coda assumono colorazione nerastra, le prime con una banda trasversale di colore bianco sporco che caratterizza la specie. Bianco \u00e8 anche il sottocoda. Dai lati del becco parte una banda nera che raggiunge gli occhi, formando una mascherina: tale banda \u00e8 pi\u00f9 evidente nei maschi rispetto alle femmine, che possiedono inoltre colorazione dalla tonalit\u00e0 pi\u00f9 smorta. In ambedue i sessi gli occhi sono di colore bruno scuro, le zampe sono nerastre e il becco \u00e8 anch'esso nerastro con orli bianco-rosati.\nBiologia.\nSi tratta di uccellini dalle abitudini essenzialmente diurne, vispi e molto vivaci, che passano la maggior parte della giornata alla ricerca di cibo fra i rami, muovendosi in coppie o al pi\u00f9 in piccoli gruppi familiari (formati da una coppia riproduttrice e dai giovani della covata precedente) i cui componenti si tengono in contatto fra loro mediante pigolii continui.\nAlimentazione.\nGli amakihi di Hawaii sono uccelli piuttosto generalisti, la cui dieta si compone perlopi\u00f9 di invertebrati dalla consistenza non eccessivamente coriacea (bruchi, larve, ragni etc.), ma che non disdegnano di cibarsi inoltre di nettare (30% del totale di cibo consumato, prelevato essenzialmente dai fiori dell'ohia), frutta e bacche (soprattutto di pilo).\nRiproduzione.\nSi tratta di uccelli monogami, le cui coppie restano insieme per molti anni.\nNon esiste una stagione riproduttiva ben definita, tuttavia si registra un picco di nascite fra marzo e maggio e un calo nei mesi fra agosto e ottobre: circa un mese prima della nidificazione, le coppie cominciano a definire un territorio di circa mezzo ettaro (l'estensione \u00e8 inversamente proporzionale alla copertura arborea della zona), le cui zone periferiche spesso si sovrappongono a quelle di altre coppie, ma la cui parte centrale (quella dove viene a trovarsi il nido) viene attivamente sorvegliata dal maschio e difesa dagli intrusi in maniera via via pi\u00f9 aggressiva man mano che la nidificazione procede. Le coppie tendono a servirsi sempre dello stesso territorio negli anni.\nNonostante le abitudini monogame della specie, ad ogni evento riproduttivo \u00e8 associata una fase di corteggiamento da parte del maschio, che consiste in una prima fase in cui esso segue la femmina e descrive dei cerchi concentrici in volo, anche a 30\u00a0m di quota (spesso venendo interrotto dagli altri maschi) ed una seconda in cui le dona del cibo e canta per impressionarla, salvo poi montarla qualora essa si mostri disponibile, cosa che viene segnalata abbassando le ali, facendo la coda da parte ed emettendo un pigolio.\n\u00c8 principalmente la femmina a scegliere l'ubicazione del nido, portando con s\u00e9 nel becco dei ciuffi d'erba e testando vari siti accompagnata dal maschio, prima di decidere dove iniziare la costruzione, che \u00e8 totalmente a suo carico. Il nido ha una forma a coppa e misura circa 7 cm di altezza e una decina di diametro: esso viene costruito intrecciando fili d'erba, licheni e fibre vegetali (talvolta anche lana) ad una biforcazione distale di un ramo alto. Al suo interno la femmina depone 2-3 uova biancastre con chiazzature bruno-rossicce concentrate all'estremit\u00e0 ottusa, di circa 13,9 x 19 mm: esse vengono covate dalla sola femmina per due settimane, col maschio che rimane di guardia nei pressi del nido.\nI nidiacei, ciechi ed implumi alla nascita, vengono accuditi dalla sola femmina ma nutriti da ambedue i genitori, col maschio che spesso nutre la \"partner\", la quale provvede poi a dare il cibo ai piccoli in un secondo momento. Essi sono in grado d'involarsi a 16-21 giorni dalla schiusa: anche dopo essere usciti dal nido, essi tuttavia continuano ad essere accuditi (sebbene sempre meno frequentemente) dai genitori, che tuttavia nel frattempo iniziano i preparativi per una seconda covata, fino al terzo mese di vita, quando si disperdono fino a 9\u00a0km dal territorio natale.\nDistribuzione e habitat.\nA dispetto di quanto il nome comune potrebbe suggerire, l'amakihi di Hawaii non \u00e8 endemico dell'isola di Hawaii, ma si trova anche su Maui e Molokai, e fino al 1976 (anno dell'ultimo avvistamento certo) questi uccelli popolavano anche l'isola di Lanai.\nQuesti uccelli abitano virtualmente tutte le zone alberate del proprio areale al di sopra dei 300\u00a0m di quota, divenendo pi\u00f9 comuni nelle aree subalpine a predominanza di piante autoctone (ohia, koa, mamane/Naio) ma colonizzando anche le piantagioni, le aree di rimboschimento e quelle infestate da specie introdotte.\nTassonomia.\nClassificato da Gmelin nel 1788 col nome scientifico di \"Certhia virens\", in realt\u00e0 l'amakihi di Hawaii non ha alcun legame di stretta parentela coi rampichini: spostato di volta in volta nei generi \"Loxops\", \"Viridonia\" ed \"Hemignathus\", in seguito ad analisi del DNA \u00e8 emersa la distanza filogenetica coi summenzionati, sicch\u00e9 questo uccello \u00e8 stato spostato in un proprio genere, \"Chlorodrepanis\", che occupa a tutt'oggi assieme ad altre due specie di amakihi.\nSe ne riconoscono due sottospecie:\nSecondo alcuni studiosi, le popolazioni di Molokai e Lanai andrebbero elevate al rango di sottospecie a s\u00e9 stanti, rispettivamente coi nomi di \"C. v. kalaana\" e \"C. v. chloridoides\": tuttavia, la maggior parte degli addetti ai lavori non ritiene le differenze fra le popolazioni tali da poterle scindere dalla sottospecie \"wilsoni\", della quale fanno parte. In passato, anche le altre due specie di amakihi (amakihi di Kauai e amakihi di Oahu) venivano classificate come sottospecie dell'amakihi di Hawaii, che veniva infatti definito anche col nome di amakihi \"delle\" Hawaii."}
{"id": "6119583", "revid": "729019", "url": "https://it.wikipedia.org/wiki?curid=6119583", "title": "Aryabhata (satellite)", "text": "Aryabhata (Hindi: \u0906\u0930\u094d\u092f\u092d\u091f\u094d\u091f) \u00e8 stato il primo satellite artificiale indiano. Lanciato nel 1975, ha reso l'India la 13\u00aa Nazione con un satellite in orbita e tuttavia la prima del cosiddetto \"Terzo mondo\" (ovvero, la prima tra quei Paesi che non si erano schierati palesemente con gli Stati Uniti n\u00e9 con l'URSS). Deve il nome all'omonimo astronomo del V secolo.\nSatellite scientifico come tutti i primi di ogni Nazione prima dell'India, serviva a studiare i raggi cosmici, i neutroni solari e i raggi gamma. Utilizzava pannelli solari su 24 dei suoi 26 lati che producevano 46 watts e il sistema di telemetria PCM-FM-PM operava a 137.44 MHz. Dopo cinque giorni di attivit\u00e0, un guasto ha portato alla definitiva perdita di segnale.\nDi completa fabbricazione nazionale, si \u00e8 avvalso della collaborazione sovietica per il lancio (dal Cosmodromo di Kapustin Jar) e per il trasporto in orbita (razzo Kosmos-3M). L'India \u00e8 stata la prima Nazione a godere dell'aiuto sovietico (la Cina, nel 1970, aveva logisticamente fatto tutto da s\u00e9). Ci\u00f2 \u00e8 stato possibile grazie all'accordo che Udupi Ramachandra Rao aveva siglato coi Sovietici nel 1972, il quale concedeva loro l'accesso ai porti indiani per ricerche scientifiche."}
{"id": "6119591", "revid": "767487", "url": "https://it.wikipedia.org/wiki?curid=6119591", "title": "Delitto in silenzio", "text": "Delitto in silenzio (\"The Spiral Staircase\") \u00e8 un film del 1975 diretto da Peter Collinson.\nDistribuzione.\nDistribuito dalla Warner Bros., il film usc\u00ec nelle sale cinematografiche britanniche il 31 gennaio 1975.\nRemake di \"La scala a chiocciola\", \u00e8 di gran lunga inferiore al film del 1945 diretto da Robert Siodmak. Collinson, che non si era mai dimostrato un regista granch\u00e9 raffinato, non riusc\u00ec a reggere il confronto con la pellicola originale, ricca di atmosfere spaventosamente inquietanti. La sua regia ridusse il film a una storia banale e noiosa, punteggiata di scene madri prevedibili e scontate."}
{"id": "6119599", "revid": "83777723", "url": "https://it.wikipedia.org/wiki?curid=6119599", "title": "Rosa Vallentin", "text": ""}
{"id": "6119609", "revid": "1149807", "url": "https://it.wikipedia.org/wiki?curid=6119609", "title": "Tales of Zestiria", "text": " \u00e8 un videogioco di ruolo giapponese sviluppato da Bandai Namco Studios e tri-Crescendo. \u00c8 il quindicesimo gioco della serie \"Tales of\", pubblicato da Bandai Namco Entertainment nel gennaio 2015 in Giappone per PlayStation 3 e reso disponibile in Occidente nel corso dello stesso anno anche per PlayStation 4 e Microsoft Windows.\nUno special televisivo anime dal titolo \"Tales of Zestiria: d\u014dshi no yoake\", prodotto da Ufotable, \u00e8 andato in onda il 30 dicembre 2014 per promuovere la pubblicazione del gioco, mentre una serie televisiva anime intitolata \"Tales of Zestiria the X\", sempre a cura dello stesso staff e acquistata in Italia da Dynit per VVVVID, \u00e8 stata trasmessa in due stagioni tra il 3 luglio 2016 e il 29 aprile 2017. In varie parti del mondo gli episodi di \"the X\" sono stati trasmessi in streaming, in contemporanea col Giappone, anche da Daisuki (coi sottotitoli italiani inclusi), Funimation e AnimeLab."}
{"id": "6119613", "revid": "619191", "url": "https://it.wikipedia.org/wiki?curid=6119613", "title": "Tales of Zestiria the X", "text": ""}
{"id": "6119615", "revid": "729019", "url": "https://it.wikipedia.org/wiki?curid=6119615", "title": "Palapa A1", "text": "Palapa A1 \u00e8 stato il primo satellite artificiale indonesiano e il primo del sistema domestico indonesiano di telecomunicazioni satellitari \"Palapa\", che in gran parte l'Indonesia ha commissionato ad aziende statunitensi e per la cui messa in orbita si \u00e8 avvalsa della collaborazione della NASA. L'Intelsat (\"International Telecommunications Satellite Organization\"), all'epoca non propriamente consultata dall'Indonesia al riguardo, ebbe diverse perplessit\u00e0 su questo progetto (della cui necessit\u00e0 erano andati palesandosi diversi dubbi) e anzi solo la risolutezza degli Americani ne consent\u00ec la realizzazione. Complessivamente, Palapa \u00e8 costato all'Indonesia 161,6 milioni di dollari.\nPalapa A1 era molto simile ad altri due satelliti, il canadese Anik e Wasters della Western Union (entrambi fabbricati dallo stesso produttore) a parte per il riflettore parabolico, che \u00e8 stato fatto pi\u00f9 grande per coprire opportunamente il vasto territorio indonesiano. Palapa A1 e Palapa A2, insieme, erano in grado di garantire 4.000 circuiti vocali o 12 canali televisivi simultanei.\nLanciato nel 1976, ha reso l'Indonesia la 14\u00aa Nazione con un satellite in orbita e la seconda, dopo l'India, del cosiddetto \"Terzo mondo\" (ovvero, quei Paesi che non si erano schierati palesemente con gli Stati Uniti n\u00e9 con l'URSS).\nIl nome \u00e8 stato scelto dal Presidente Suharto e richiama il giuramento (\"Sumpah Palapa\") che il Primo Ministro Gajah Mada del Regno Majapahit fece nel XIV secolo, ovvero non mangiare \"palapa\" (per estensione, \"cibi speziati\", cio\u00e8 \"saporiti\") fintantoch\u00e9 tutta Nusantara (cio\u00e8, l'Arcipelago indonesiano) non fosse stata da lui unificata.\nStoria.\nL'Indonesia aveva siglato un contratto per la realizzazione di Palapa A1 e A2 gi\u00e0 nel 1975 con:\nParteciparono anche le aziende locali C.V. Modern Jaya and P.T. Graha Gapura."}
{"id": "6119617", "revid": "1031201", "url": "https://it.wikipedia.org/wiki?curid=6119617", "title": "Buon d\u00ec/Piangere un po'/Tintarella di luna/La verit\u00e0", "text": "Buon d\u00ec/Piangere un po'/Tintarella di luna/La verit\u00e0 \u00e8 il terzo EP di Mina, pubblicato su vinile a 45 giri dall'etichetta discografica Italdisc nel 1959.\nIl disco.\nRaccoglie 4 brani provenienti da altrettanti singoli, tutti gi\u00e0 pubblicati nel 1959. Eccetto \"Piangere un po' \", gli altri 3 brani sono cover inserite l'anno seguente anche nell'album di debutto dell'artista, Tintarella di luna.\nL'elenco stampato in copertina inverte i brani dei due lati presenti fisicamente sul supporto in vinile e chiaramente etichettati IT-1013/A e IT-1013/B, come si nota dalle fotografie del disco.\nLe 4 tracce sono contenute nell'antologia del 2010 \"\", che raccoglie tutti i singoli della cantante pubblicati dagli esordi al 1964.\nLe canzoni del lato A sono accompagnate dall'orchestra del maestro Giulio Libano.\nTracce.\nLato A \nLato B "}
{"id": "6119623", "revid": "729019", "url": "https://it.wikipedia.org/wiki?curid=6119623", "title": "Magion 1", "text": "Magion 1 (MAGnetosf\u00e9ra a IONosf\u00e9ra) \u00e8 stato il primo satellite artificiale cecoslovacco. Lanciato nel 1978, ha fatto della Cecoslovacchia la 15\u00aa nazione ad avere un satellite in orbita e la terza del blocco comunista, dopo URSS e Cina. Il lancio \u00e8 stato concepito entro il pi\u00f9 vasto programma Intercosmos (in particolare, \"Intercosmos 18\"), promosso dai Sovietici per coinvolgere maggiormente le Nazioni del Patto di Varsavia nelle loro ricerche spaziali: lo stesso anno, infatti, il cecoslovacco Vladim\u00edr Remek partecip\u00f2 ad una missione sulla stazione spaziale Mir e nel 1981 anche la Bulgaria avrebbe avuto un proprio satellite in orbita.\nI Cecoslovacchi avevano gi\u00e0 progettato parte della strumentazione dell'Interkosmos 1, lanciato nel 1969.\nMagion 1 si \u00e8 occupato di ricerche nella magnetosfera e nella ionosfera."}
{"id": "6119625", "revid": "1543377", "url": "https://it.wikipedia.org/wiki?curid=6119625", "title": "Sazerac", "text": "Il Sazerac \u00e8 un cocktail ufficiale IBA facente parte della categoria \"The Unforgettables\".\nStoria.\nSi racconta che l'avo dell'attuale Sazerac sia stata una bevanda preparata da un farmacista creolo di origini francesi, trasferitosi dalle Antille a New Orleans nel 1834: Antoine Am\u00e9d\u00e9e Peychaud, talentuoso inventore di bitter aromatici che serviva ai suoi clienti mescolati con cognac e altri liquori. I bitter del farmacista erano pozioni curative toniche e rivitalizzanti, in voga ai tempi. Verso la fine del XIX secolo, al Sazerac si aggiunse l'ingrediente assenzio.\nPreparazione.\nIl cocktail si prepara aromatizzando con assenzio il bicchiere in cui sar\u00e0 servito. Porre quindi l'assenzio in un tumbler insieme a ghiaccio tritato e lasciarlo da parte.\nMentre il bicchiere prende il segno della \"fata verde\", in un mixing-glass si mescolano cognac e una zolletta di zucchero, imbevuta di Peychaud e disciolta in poca soda con un bar spoon.\nInfine svuotare il contenuto del tumbler (con eventuali residui di assenzio) e filtrare il drink preparato nel mixing-glass all'interno del tumbler e servire senza ghiaccio.\nGuarnire con gli oli essenziali di limone."}
{"id": "6119640", "revid": "135224", "url": "https://it.wikipedia.org/wiki?curid=6119640", "title": "Justin Roiland", "text": "\u00c8 conosciuto per essere il co-creatore e produttore esecutivo della serie animata Rick and Morty prodotta per Adult Swim, nella quale presta la voce ai personaggi eponimi dello show. Ha anche doppiato Oscar della serie animata Fish Hooks in onda su Disney Channel, il Conte Limoncello di \"Adventure Time\" e Blendin Blandin \"di Gravity Falls\".\nBiografia.\nJustin Roiland \u00e8 cresciuto a Manteca, in California, e ha frequentato gli istituti di Sierra High School e Manteca High School, diplomandosi nel 1998. Pi\u00f9 tardi si \u00e8 poi trasferito a Los Angeles e agli inizi del 2004 inizia a collaborare con Channel101, un supporto collettivo avviato da Dan Harmon e Rob Schrab, dove ha fatto e recitato in numerosi cortometraggi (come ad esempio \"2 Girls One Cup: The Show\" e \"House of Cosbys\") e nel programma televisivo \"Acceptable TV\" andato in onda su VH1. \u00c8 apparso regolarmente anche su \"The Sarah Silverman Program\" di Comedy Central come \"Blonde Craig\".\nAttualmente lavora come doppiatore, prestando la sua voce ai due personaggi Rick e Morty dell'omonima serie, di cui \u00e8 anche co-creatore, co-sceneggiatore e produttore esecutivo insieme a Dan Harmon. Dal 2010 ha co-ospitato \"The Grandma's Virginity Podcast with Rick and Morty\", scritto da Ryan Ridley, e dal produttore di \"Steven Universe\", Jackie Buscarino. Ha dichiarato al San Diego Comic-Con International 2014, che una delle sue principali influenze era Pendleton Ward e che gli piaceva guardare \"The Ren &amp; Stimpy Show\" quando era piccolo.\nIl 25 agosto 2016 Roiland ha lanciato il Virtual Reality Studio Squanchtendo, un portmanteau della societ\u00e0 Nintendo e del personaggio di \"Rick and Morty\" \"Squanchy\".\nDoppiatori italiani.\nDa doppiatore \u00e8 sostituito da:"}
{"id": "6119648", "revid": "729019", "url": "https://it.wikipedia.org/wiki?curid=6119648", "title": "Bulgaria 1300", "text": "Bulgaria 1300 (Bulgaro: \u0418\u043d\u0442\u0435\u0440\u043a\u043e\u0441\u043c\u043e\u0441 22-\u0411\u044a\u043b\u0433\u0430\u0440\u0438\u044f 1300) \u00e8 stato il primo satellite artificiale bulgaro. Deve il nome all'allora 1.300\u00ba anniversario dalla fondazione del Primo Impero bulgaro. \u00c8 stato progettato sul modello del Meteor sovietico. Era di fabbricazione completamente nazionale.\nLanciato nel 1981, ha fatto della Bulgaria la 16\u00aa Nazione ad avere un satellite in orbita e la quarta del blocco comunista, dopo URSS, Cina e Cecoslovacchia. Il lancio \u00e8 stato concepito entro il pi\u00f9 vasto programma Intercosmos (in particolare, \"Intercosmos 22\"), promosso dai Sovietici per coinvolgere maggiormente le Nazioni del Patto di Varsavia nelle loro ricerche spaziali: gi\u00e0 nel 1979, infatti, il bulgaro Georgi Ivanov aveva partecipato ad una missione sulla stazione spaziale Mir e gi\u00e0 dal 1978 anche la Cecoslovacchia, oltre all'URSS, aveva un proprio satellite in orbita."}
{"id": "6119649", "revid": "1305772", "url": "https://it.wikipedia.org/wiki?curid=6119649", "title": "Adventureland (videogioco)", "text": "Adventureland \u00e8 un videogioco di avventura testuale pubblicato nel 1978 per TRS-80 e negli anni seguenti per numerosi altri modelli di microcomputer. Fu la prima avventura testuale pubblicata come prodotto commerciale, ispirata dal classico \"Adventure\" che circolava solo su mainframe. \nA partire dal 1982, solo per alcuni computer, usc\u00ec una versione di \"Adventureland\" dotata di illustrazioni grafiche statiche, come primo capitolo della serie \"Scott Adams' Graphic Adventure\" (\"SAGA\").\nModalit\u00e0 di gioco.\nIl gioco originale \u00e8 un'avventura puramente testuale in , con descrizioni delle scene brevi. La versione Atari pu\u00f2 utilizzare un proprio tipo di carattere artistico. Nelle versioni dotate di grafica, per ogni locazione ci sono illustrazioni a colori che occupano la parte superiore dello schermo, e volendo si possono nascondere per mostrare il testo descrittivo.\nIl giocatore impersona un avventuriero non meglio identificato, che deve esplorare un mondo magico e perlopi\u00f9 disabitato, alla ricerca di 13 tesori, senza una trama elaborata. Bisogna orientarsi in un complesso labirinto e risolvere molti rompicapi servendosi di un inventario di oggetti.\nL'interprete accetta comandi di una o due parole (generalmente verbo e oggetto), con un vocabolario di oltre 120 termini riconosciuti, secondo quanto dichiarato nel gioco stesso. Alcuni comandi speciali sono \"score\" che visualizza i progressi fatti sotto forma di punteggio e \"help\" che pu\u00f2 dare dei consigli utili. C'\u00e8 la possibilit\u00e0 di salvare la partita su disco o nastro.\nStoria.\n\"Adventureland\" venne realizzato da Scott Adams, che ne inizi\u00f2 lo sviluppo su TRS-80 in BASIC, ma gi\u00e0 dalla prima versione commerciale pass\u00f2 alla realizzazione di un interprete in linguaggio macchina, generico e riutilizzabile. Il successo fu grande e diede il via alla diffusione di massa delle avventure testuali. Dopo le prime edizioni pubblicate da Creative Computing Software, Adams fond\u00f2 la Adventure International che ripubblic\u00f2 \"Adventureland\" e le sue successive avventure.\nAdams produsse altri 12 titoli con stile simile e ambientazioni diverse, formando la serie \"Adventure\" successivamente nota come \"Classic Adventures\" o, nel caso delle versioni con grafica, \"Scott Adams' Graphic Adventure\" (\"SAGA\").\nNel 1979 usc\u00ec anche \"Adventureland Demo\", una versione ridotta di \"Adventureland\" a prezzo pi\u00f9 economico.\nLa rivista statunitense \"SoftSide\", la cui consociata TRS-80 Software Exchange (TSE) aveva i diritti per pubblicare i titoli di Scott Adams per TRS-80, pubblic\u00f2 una versione di \"Adventureland\" sotto forma di codice sorgente BASIC nel numero di luglio 1980."}
{"id": "6119654", "revid": "104458", "url": "https://it.wikipedia.org/wiki?curid=6119654", "title": "Kloesterle", "text": ""}
{"id": "6119660", "revid": "163635", "url": "https://it.wikipedia.org/wiki?curid=6119660", "title": "Bolzano Bellunese", "text": ""}
{"id": "6119663", "revid": "287204", "url": "https://it.wikipedia.org/wiki?curid=6119663", "title": "Kl\u00f6sterle (disambigua)", "text": ""}
{"id": "6119670", "revid": "729019", "url": "https://it.wikipedia.org/wiki?curid=6119670", "title": "Arabsat-1A", "text": "Arabsat-1A \u00e8 stato il primo satellite artificiale saudita, nonch\u00e9 la prima piattaforma satellitare Spacebus mai lanciata. Messo in orbita nel 1985, ha fatto dell'Arabia Saudita la 18\u00aa Nazione ad avere un satellite in orbita e la terza, dopo India e Indonesia, del cosiddetto \"Terzo mondo\" (ovvero, quei Paesi che non si erano schierati palesemente con gli Stati Uniti n\u00e9 con l'URSS).\nA differenza di tutte le Nazioni che l'hanno preceduta, l'Arabia Saudita non ha mandato in orbita un satellite per ricerche scientifiche, bens\u00ec uno per le telecomunicazioni: ci\u00f2 nasceva dall'esigenza di modernizzare le comunicazioni all'interno di un Paese gi\u00e0 in grande trasformazione, ma ancora profondamente rurale. Gestore di questo era l'Arabsat, da cui il nome. Inoltre, a differenza di tutte, si rivolse alla Francia per la progettazione di tre satelliti e per i relativi lanci. Arabsat l'ha costruito l'A\u00e9rospatiale e lanciato Arianespace SA.\nArabsat-1A \u00e8 stato lanciato assieme al primo satellite brasiliano, Brasilsat A1, dal Centre spatial guyanais.\nUn malfunzionamento dell'alimentazione solare port\u00f2 al fallimento della missione, che venne infine abbandonata nel 1991."}
{"id": "6119683", "revid": "729019", "url": "https://it.wikipedia.org/wiki?curid=6119683", "title": "Brasilsat A1", "text": "Brasilsat A1 \u00e8 stato il primo dei satelliti brasiliani, messo in orbita nel 1985, ha fatto del Brasile la 18\u00aa Nazione ad avere un satellite in orbita e la terza, dopo India e Indonesia, del cosiddetto \"Terzo mondo\" (ovvero, quei Paesi che non si erano schierati palesemente con gli Stati Uniti n\u00e9 con l'URSS). Si tratta di un satellite cilindrico HS-376.\nA differenza di tutte le Nazioni che l'hanno preceduto, il Brasile non ha mandato in orbita un satellite per ricerche scientifiche, bens\u00ec uno per le telecomunicazioni: ci\u00f2 nasceva dall'esigenza di modernizzare le comunicazioni all'interno di un Paese gi\u00e0 in grande trasformazione, ma ancora profondamente rurale. Gestore di questo era l'Embratel. Inoltre, a differenza di tutte, si rivolse (1982) all'azienda canadese SPAR Aerospace per la progettazione di due satelliti HS-376 (su licenza della statunitense Hughes Aircraft) e alla Francia per il lancio, che ha avuto luogo a Kouru, nella Guyana francese (1985). Brasilsat A1 \u00e8 stato lanciato assieme al primo satellite saudita, Arabsat-1A. Progettato per durare otto anni, nel 2002 \u00e8 stato infine condotto nell'orbita cimitero.\nSerie BrasilSat.\nNegli anni successivi furono lanciati una serie di satelliti appartenenti alla famiglia BrasilSat, che forniva servizi di telecomunicazioni anche ad altri paesi dell'America Latina. La serie BrasilSat aveva un totale di 6 satelliti, lanciati tra il 1985 e il 2000, l'ultimo BrasilSat B4 lanciato \u00e8 attivo, gli altri sono in pensione.\nCon la privatizzazione della societ\u00e0 sono stati denominati i seguenti satelliti Star One."}
{"id": "6119695", "revid": "1305772", "url": "https://it.wikipedia.org/wiki?curid=6119695", "title": "Super Soccer", "text": "Super Soccer, conosciuto in Giappone come , \u00e8 un videogioco di calcio, sviluppato nel 1991 dalla Human Entertainment per il Super Nes. Pubblicato inizialmente in Giappone, fu anche distribuito nel Nord America e in Europa nel 1992.\nNel 2017, il gioco \u00e8 stato incluso anche nella versione giapponese del . Inoltre, dal 2019 fa parte della raccolta di giochi disponibili per l'emulatore del Super Nes accessibile dal portale Nintendo Switch Online.\nModalit\u00e0 di gioco.\nIl gioco \u00e8 disputabile in tre modalit\u00e0 diverse (due per la versione giapponese).\n- \"Partita singola\": consente di scegliere due squadre qualsiasi fra quelle presenti per giocare un'amichevole. L'impostazione principale prevede una sfida fra un giocatore e il computer, ma un eventuale secondo giocatore umano pu\u00f2 unirsi alla partita o come avversario, o come alleato del primo. Inoltre, in questa modalit\u00e0 si pu\u00f2 anche scegliere la durata in minuti di ciascuna frazione di gioco, indicando un valore compreso fra 1 e 99.\n- \"Shootout\": modalit\u00e0 non prevista nella versione giapponese, ricrea una tipica sessione di tiri di rigore, la cui vittoria \u00e8 assegnata alla squadra che mette a segno il maggior numero di tentativi. Anche in questo caso, \u00e8 possibile giocare sia contro la CPU, sia in multigiocatore.\n- \"Torneo\" (\"Human Cup\" nella versione giapponese): la modalit\u00e0 principale del gioco, in cui il giocatore sceglie una qualunque fra le squadre disponibili per affrontare, una dopo l'altra, tutte le altre (ordinate in base alla loro qualit\u00e0) e guidare la propria nazionale alla vittoria della Coppa del Mondo. Una volta battuta l'ultima squadra (la Germania per ognuna delle restanti 15 squadre, o l'Argentina nel caso in cui si controlli proprio la squadra tedesca), il giocatore verr\u00e0 sfidato anche dal team Nintendo (\"Human\" nella versione originale), che dovr\u00e0 obbligatoriamente sconfiggere per vincere il torneo e finire il gioco. Il completamento del torneo consente anche di ricevere un codice con cui sbloccare una versione dal maggior livello di difficolt\u00e0 (\"Modalit\u00e0 Esperto\"). Ognuna delle partite giocate in questa modalit\u00e0 ha una durata fissa di cinque minuti per tempo. Inoltre, \u00e8 possibile sfruttare dei codici segreti, indicati nella schermata del risultato finale di ogni partita, per riprendere un torneo dal punto in cui ci si era interrotti.\nDifferenze fra le versioni.\nOltre alla modalit\u00e0 \"Shootout\", la versione giapponese del gioco, distribuita direttamente dalla Human, e quelle destinate ai mercati americano ed europeo, la cui distribuzione \u00e8 stata curata dalla Nintendo, presentano numerose differenze.\nSquadre disponibili.\nIl gioco include 16 squadre nazionali e una speciale, qui riportate in ordine crescente in base alla loro valutazione complessiva, che tiene conto di tre fattori chiave: Attacco, Difesa e Velocit\u00e0."}
{"id": "6119696", "revid": "729019", "url": "https://it.wikipedia.org/wiki?curid=6119696", "title": "Morelos 1", "text": "Morelos 1 \u00e8 stato il primo satellite artificiale messicano. Messo in orbita nel 1985, ha fatto del Messico la 19\u00aa nazione ad avere un satellite in orbita e la quinta, dopo India, Indonesia, Arabia Saudita e Brasile del cosiddetto \"Terzo mondo\" (ovvero, quei Paesi che non si erano schierati palesemente con gli Stati Uniti n\u00e9 con l'URSS).\nA differenza di tutte le Nazioni che l'hanno preceduto, il Messico non ha mandato in orbita un satellite per ricerche scientifiche, bens\u00ec uno per le telecomunicazioni: ci\u00f2 nasceva dall'esigenza di modernizzare le comunicazioni all'interno di un Paese gi\u00e0 in grande trasformazione, ma ancora profondamente rurale. Gestore del Morelos 1 era Satmex.\nLa Secretar\u00eda de Comunicaciones y Transportes si rivolse (1982) all'azienda statunitense Hughes Aircraft per la progettazione e alla NASA per il lancio, che ha avuto luogo a Cape Canaveral."}
{"id": "6119699", "revid": "729019", "url": "https://it.wikipedia.org/wiki?curid=6119699", "title": "Viking (satellite)", "text": "Il Viking \u00e8 stato il primo satellite artificiale svedese. Si trattava, come quasi tutti i primi satelliti messi in orbita dalle Nazioni europee cronologicamente precedenti, di un satellite scientifico: ha condotto ricerche sui fenomeni magnetosferici al di sopra della zona delle aurore e, in particolare, sulle collisioni calde e fredde dei plasmi presso le linee di campo delle stesse aurore.\n\u00c8 stato lanciato nel 1986, a \"piggyback\" col satellite francese SPOT 1.\nLa Svezia \u00e8 uno dei dieci Paesi fondatori della European Space Research Organisation e tuttavia, pur avendo contribuito alla messa in orbita di ESRO-2B nel 1968, \u00e8 stata la settima Nazione (ben 22 anni dopo l'Italia) a far lanciare un proprio satellite. \u00c8 stata la prima Nazione europea ad utilizzare un rocket di fabbricazione francese, l'Ariane 1, e il Centre spatial guyanais come base di lancio. Quasi tutte le altre, dopo la Svezia, faranno altrettanto."}
{"id": "6119700", "revid": "120390980", "url": "https://it.wikipedia.org/wiki?curid=6119700", "title": "Emanuele Finocchiaro Aprile", "text": "Biografia.\nIngegnere. Figlio dell'ex ministro Camillo Finocchiaro Aprile e fratello del deputato Andrea.\nFu eletto tra i liberali deputato del Regno nel 1919 nel collegio di Siracusa e riconfermato nel 1921 in quello di Catania, fino al 1924, quando, passato ai Demosociali, non fu eletto. Lasciata la politica attiva, nel 1926 fu consigliere delegato della Societ\u00e0 anonima finanziamenti e ricostruzioni, di Roma.\nDopo la liberazione di Roma nel 1944, fu Presidente della Provincia di Roma fino al 1946.\nNel 1945 fu nominato alla Consulta Nazionale.\nNel secondo dopoguerra fu Presidente del Consiglio nazionale degli ingegneri."}
{"id": "6119701", "revid": "108366", "url": "https://it.wikipedia.org/wiki?curid=6119701", "title": "Blind Horizon - Attacco al sistema", "text": ""}
{"id": "6119702", "revid": "287204", "url": "https://it.wikipedia.org/wiki?curid=6119702", "title": "Osumi (provincia)", "text": ""}
{"id": "6119711", "revid": "729019", "url": "https://it.wikipedia.org/wiki?curid=6119711", "title": "Astra 1A", "text": "Astra 1A \u00e8 stato il primo satellite artificiale lanciato dalla Soci\u00e9t\u00e9 Europ\u00e9enne des Satellites (SES S.A.) e deve il suo nome alla SES Astra, anch'essa azienda operatrice. Dal momento che entrambe le aziende sono lussemburghesi, Astra 1A \u00e8 il primo satellite lussemburghese (e, curiosamente, il secondo del Benelux, poich\u00e9 all'anno del lancio, il 1988, solo i Paesi Bassi avevano gi\u00e0 messo in orbita un proprio satellite). Ha fornito copertura televisiva all'Europa occidentale dal 1989 al 2001.\nIl Lussemburgo non faceva parte dell'European Space Research Organisation. Astra 1A non \u00e8 un satellite per la ricerca, bens\u00ec per le telecomunicazioni. Tuttavia, grazie ad Astra 1A, il Granducato \u00e8 indirettamente diventato la 22\u00aa Nazione ad avere un satellite in orbita (e la nona europea, battendo sul tempo ad esempio il limitrofo Belgio). Come gi\u00e0 lo svedese Viking e tanti altri dopo (soprattutto europei), \u00e8 stato lanciato attraverso un vettore di fabbricazione francese, l'Ariane 4, dal Centre spatial guyanais."}
{"id": "6119717", "revid": "767487", "url": "https://it.wikipedia.org/wiki?curid=6119717", "title": "\u0160koda Kodiaq", "text": "La \u0160koda Kodiaq \u00e8 un SUV presentato dalla casa automobilistica ceca \u0160koda nel 2016, in vendita dalla primavera del 2017.\nProfilo e contesto.\nIl veicolo \u00e8 basato sulla piattaforma \"MQB\" modulare del Gruppo VW, condivisa con la nuova generazione della Volkswagen Tiguan e con la SEAT Ateca. La versione di produzione \u00e8 una cinque posti e, facoltativamente, sono forniti due sedili supplementari per una terza fila di sedili. La dotazione di serie include un head-up display e un cruscotto digitale.\nNome.\nIn precedenza si \u00e8 ipotizzato che il nuovo SUV si sarebbe chiamato \"Polar\", ma questo \u00e8 stato respinto dal ex capo della \u0160koda (Vahland) come speculazioni dei media. Il 23 dicembre 2015, la \u0160koda ha registrato il nome \"Kodiaq\" che si riferisce a uno dei pi\u00f9 grandi orsi bruni al mondo che prende il nome dall'omonima isola dell'Alaska.\nPresentazione.\nNel mese di febbraio 2016 sono state rilasciate le prime immagini del concept \"Vision S\", che ha debuttato ufficialmente nel marzo 2016 al salone dell'automobile di Ginevra, di cui la Kodiaq riprende molti elementi estetici. La versione definitiva \u00e8 stata presentata al salone dell'automobile di Parigi il 29 settembre 2016.\nMotori.\nAl lancio sul mercato, la Kodiaq \u00e8 disponibile con tre motori a benzina con una potenza tra i 92\u00a0kW (125\u00a0CV) e 140 kw (190;CV) e con due motori diesel da 110\u00a0kW (150\u00a0CV) e 140\u00a0kW (190\u00a0CV)."}
{"id": "6119733", "revid": "124123", "url": "https://it.wikipedia.org/wiki?curid=6119733", "title": "Nadzeya Liapeshka", "text": ""}
{"id": "6119734", "revid": "111319", "url": "https://it.wikipedia.org/wiki?curid=6119734", "title": "Nadzeja Papok", "text": ""}
{"id": "6119736", "revid": "111319", "url": "https://it.wikipedia.org/wiki?curid=6119736", "title": "Nad\u017aeya Papok", "text": ""}
{"id": "6119737", "revid": "2103806", "url": "https://it.wikipedia.org/wiki?curid=6119737", "title": "Chiesa di Santa Lucia fuori le mura", "text": ""}
{"id": "6119744", "revid": "339392", "url": "https://it.wikipedia.org/wiki?curid=6119744", "title": "Ismael Abul-fida", "text": ""}
{"id": "6119746", "revid": "77695", "url": "https://it.wikipedia.org/wiki?curid=6119746", "title": "Lev Andreevi\u010d Artsimovi\u010d", "text": ""}
{"id": "6119748", "revid": "110157", "url": "https://it.wikipedia.org/wiki?curid=6119748", "title": "Apicoltura all'abbazia di Buckfast", "text": "Apicoltura all'abbazia di Buckfast. Le memorie del padre dell'apicoltura moderna \u00e8 un libro che tratta di apicultura scritto da Padre Adam e pubblicato originalmente nel 1975 in Germania Ovest.\nStoria editoriale.\nIl libro viene pubblicato in Italia il 1\u00ba marzo 2011 dalla casa editrice Montaonda. Fino ad allora sconosciuto al pubblico italiano, bench\u00e9 pubblicato nel 1975, questo libro in paesi come Francia, Germania, Regno Unito e Stati Uniti viene considerato da decenni un classico della letteratura apistica.\nTrama.\n\u00c8 la storia di un lavoro pionieristico nel campo dell'allevamento e della selezione delle api, un racconto che nello stesso tempo rappresenta introduzione all'apistica moderna.\nIl libro racconta sessanta anni di lavoro, di progressi e studio, contiene riflessioni e consigli pratici su come intendere e praticare l'apicoltura ottenendo eccellenti risultati nel pieno e naturale rispetto delle api, dell'ambiente e del lavoro dell'uomo."}
{"id": "6119752", "revid": "599013", "url": "https://it.wikipedia.org/wiki?curid=6119752", "title": "Alberto Callejo", "text": "Carriera.\nCon l'Atl\u00e9tico Madrid vinse due Coppe di Spagna (1959-60, 1960-61), una Coppa delle Coppe (1961-62) e una Coppa Eva Duarte."}
{"id": "6119753", "revid": "599013", "url": "https://it.wikipedia.org/wiki?curid=6119753", "title": "Kai McKenzie-Lyle", "text": "Carriera.\nClub.\nNel 2015 firma un contratto per il Barnet.\nNazionale.\nDebutta in Nazionale nell'ottobre 2016 in una partita di qualificazione alla Coppa dei Caraibi 2017, mettendo anche a segno una rete. In una successiva partita contro la Giamaica, para un rigore a un avversario."}
{"id": "6119764", "revid": "2184720", "url": "https://it.wikipedia.org/wiki?curid=6119764", "title": "Lucia Pagniello", "text": "Biografia.\nFiglia di Teodoro Pagniello, commerciante, assieme ai due fratelli e a una sorella, rimase orfana di entrambi i genitori in tenera et\u00e0: questo elemento segner\u00e0 la sua sensibilit\u00e0 e la sua produzione poetica. Dopo la morte dei genitori, in quanto primogenita, ebbe la responsabilit\u00e0 di governare la casa e aiutare gli altri fratelli. Lucia divent\u00f2 maestra elementare nel dicembre del 1889 e, successivamente, direttrice didattica dal 1907 fino al 1930-1931.\nPoetessa sensibile e fine, pubblic\u00f2 le sue prime poesie nel 1899 raccolte contenute nel volumetto \"Visioni e ricordi\" (Melfi, Tipografia Del Secolo). Seguono \"Voci dell'anima\", Melfi 1906, e \"Ultimi canti\", Melfi 1929. Molte liriche compaiono in riviste dell'epoca come \"Cordelia\", \"I diritti della scuola\", \"La donna italiana\", \"L'avvenire del Melfese\", \"Il Bersagliere\", \"Il giornale di Venosa\", \"Il Lucano\", \"La Basilicata\" e altre.\nVincenzo Marsico descrisse l'originalit\u00e0 del suo stile come da ricercarsi \"nel fatto che le sue rime lungi dall'essere la semplice solita imitazione dei grandi poeti, \u00e8 l'eco di essi, a cui aggiunge una indiscussa sua personalissima nota.\". Novella Capoluongo parla di lei come di una \"poetessa triste e sensibile\", che \"scrisse diversi sonetti che costituiscono dei veri e propri quadri pittorici\".\n\u00c8 possibile riscontrare nelle poesie di Lucia Pagniello riferimenti a Dante, Francesco Petrarca, Giacomo Leopardi, Giosu\u00e8 Carducci e soprattutto Giovanni Pascoli. Scrisse prevalentemente sonetti, forma in cui riusc\u00ec ad esprimere sentimenti profondi, spesso improntati a tristezza e commozione.\nMor\u00ec nel 1960, a seconda delle fonti consultate, che riportano il luogo di morte nella stessa Melfi o a Roma."}
{"id": "6119770", "revid": "125794012", "url": "https://it.wikipedia.org/wiki?curid=6119770", "title": "Dani Olmo", "text": "Biografia.\nSuo padre Miquel \u00e8 stato anch'egli calciatore. Ex attaccante, ha militato a lungo nelle serie inferiori spagnole, prima di diventare allenatore.\nNel dicembre 2017 ha fatto domanda per richiedere la cittadinanza croata.\nCaratteristiche tecniche.\nApprezzato dagli addetti ai lavori per versatilit\u00e0, \u00e8 un attaccante polivalente - in grado di giocare da trequartista seconda punta, o da terminale offensivo, che trova la sua collocazione ideale lungo la fascia destra.\nParagonato al connazionale Deulofeu - a cui ha dichiarato di ispirarsi - per prestanza fisica e doti tecniche , \u00e8 in possesso di una notevole agilit\u00e0 - a cui unisce discrete doti nel dribbling e nel controllo palla, che gli permettono di liberarsi con efficacia del diretto avversario - predilige attaccare la profondit\u00e0 allargandosi lungo le corsie laterali, in modo da convergere al centro e tentare la conclusione con il destro o tentare il suggerimento per i compagni.\nNel 2015 \u00e8 stato inserito nella lista dei migliori cinquanta calciatori nati nel 1998 stilata da \"The Guardian\", mentre nell'estate del 2019 viene indicato dall'UEFA come uno dei 50 giovani pi\u00f9 promettenti per la stagione 2019-2020.\nCarriera.\nClub.\nEsordi.\nMuove i suoi primi passi nel settore giovanile dell'Espanyol. Nel 2007 approda nella \"cantera\" del Barcellona, dove resta per 7 anni.\nDinamo Zagabria.\nIl 31 luglio 2014 lascia i catalani e firma un contratto triennale con la Dinamo Zagabria, aggregandosi alla formazione riserve del club croato. Non essendo registrato in prima squadra, esordisce con la maglia della prima squadra il 7 febbraio 2015 contro la Lokomotiva Zagabria, subentrando al 76' al posto di Paulo Machado. Il 22 agosto 2016 firma il suo primo contratto professionistico, legandosi ai croati fino al giugno 2020. In sei stagioni con la Dinamo Zagabria colleziona globalmente 124 presenze e 34 reti in tutte le competizioni.\nRB Lipsia.\nIl 25 gennaio 2020 viene acquistato a titolo definitivo dal , firmando un contratto fino al giugno 2024. Il 4 febbraio 2020 segna la sua prima rete con la maglia del Lipsia nel corso del match perso per 3-1 fuori casa contro l'Eintracht Francoforte, valevole per gli ottavi di Coppa di Germania. Il 1\u00ba giugno successivo segna la sua prima rete anche in Bundesliga nella vittoria per 4-2 in trasferta contro il . Segna la sua prima doppietta il 12 giugno, che scandisce lo 0-2 esterno contro l\u2019.\nNazionale.\nNazionali giovanili.\nCompie tutta la trafila delle selezioni giovanili spagnole. Nel 2015 ha partecipato con l'Under-17, al campionato europeo di categoria. Nel dicembre del 2017, il direttore della Dinamo Zagabria Tomislav Svetina ha dichiarato che il club stava facendo tutto il possibile per ottenere la cittadinanza croata. Lo stesso calciatore ha mostrato il desiderio di giocare per la Croazia a livello internazionale. Tuttavia nell'ottobre 2018, ha fatto il suo esordio nella nazionale Under-21 spagnola, entrando al 60\u00ba al posto di Fabi\u00e1n Ruiz, nella partita vinta per 1-0 in trasferta contro i pari et\u00e0 dell'Albania, valida per la qualificazione agli Europei del 2019.\nNel giugno 2019 viene convocato per l'Europeo Under-21 in Italia, dove gioca da titolare con le furie rosse, disputando cinque incontri e segnando tre reti durante il torneo. Il 30 giugno successivo, disputa la finale contro la Germania dove realizza una marcatura, contribuendo nel successo definitivo per 2-1 della squadra iberica, venendo inoltre eletto \"man of the match\" della partita finale. Nel nuovo biennio spagnolo, diventa ufficialmente il nuovo capitano della \"Rojita\" succedendo a Jes\u00fas Vallejo.\nNazionale maggiore.\nL'8 novembre 2019 riceve la prima convocazione in nazionale maggiore spagnola, in occasione delle partite contro Malta e Romania. Fa il suo esordio il 15 novembre successivo, in occasione della vittoria interna per 7-0 contro Malta, entrando al 66\u00ba al posto di \u00c1lvaro Morata e andando anche a segno pochi minuti dopo il suo ingresso in campo. Viene convocato per Euro 2020 dove, nella semifinale persa ai tiri di rigore contro l'Italia, contribuisce all'eliminazione della propria nazionale sbagliando il suo tentativo dagli undici metri.\nStatistiche.\nPresenze e reti nei club.\n\"Statistiche aggiornate al 15 settembre 2021.\""}
{"id": "6119775", "revid": "1444886", "url": "https://it.wikipedia.org/wiki?curid=6119775", "title": "Guido Verucci", "text": "Biografia.\nNato a Palermo nel 1929, ha insegnato Storia moderna nelle Universit\u00e0 di Macerata, Salerno e Roma Tor Vergata nella quale \u00e8 stato tra i primissimi docenti. Dal 1990 al 1995 \u00e8 stato preside della Facolt\u00e0 di lettere e filosofia dell'Universit\u00e0 di Roma Tor Vergata ed in seguito \u00e8 stato nominato professore emerito della stessa Facolt\u00e0.\nLa sua attivit\u00e0 di ricerca si \u00e8 concentrata soprattutto sul Cattolicesimo otto-novecentesco e sulle diverse confessioni cristiane dell'et\u00e0 Moderna.\nMolti studiosi, dopo essersi laureati con Guido Verucci, hanno continuato la sua attivit\u00e0 di ricerca come ad esempio la storica Lucia Ceci che insegna Storia contemporanea sempre nella stessa facolt\u00e0 di Tor Vergata ed Elena Aga Rossi, oggi scrittrice e docente ordinaria di Storia contemporanea presso l'Universit\u00e0 degli Studi dell'Aquila. Allievi, colleghi e amici hanno raccolto un volume in suo onore nel 2005.\nNegli ultimi anni di vita ha continuato a indagare i rapporti tra Chiesa e Stato nell'Italia unita ed ha realizzato varie opere sull'argomento.\nSi \u00e8 spento a Fiuggi, il 21 maggio 2015. I funerali si sono tenuti a Roma, nella chiesa di Santa Maria Maddalena de' Pazzi."}
{"id": "6119779", "revid": "1429175", "url": "https://it.wikipedia.org/wiki?curid=6119779", "title": "Sergio Moschetto", "text": "Biografia.\nSergio Moschetto in arte \"Moses\" si avvicina al mondo della musica sin da bambino. Nasce e cresce artisticamente a Torino e inizia a suonare la chitarra all'et\u00e0 di sei anni. Partecipa ad un saggio, presentato da Nunzio Filogamo al Teatro dell'Istituto Maffei e inizia la scuola di canto con il Maestro Adriano De Grandis. Nel 1991 \u00e8 leader di una rock band torinese \"Red Bank\" e numerose sono le partecipazioni a trasmissioni televisive tra cui il Roxy Bar diretto da Red Ronnie. Nel 1996 inizia la sua avventura all'Accademia della Canzone presso il Teatro Ariston di Sanremo e nel 2000 vince il concorso canoro con la canzone \"Nuvole\". Nello stesso periodo entra a far parte de La Strana Societ\u00e0 gruppo famoso a cavallo degli anni 70.\nSergio Moschetto partecipa alla 51\u00aa Edizione del Festival di Sanremo 2001 con il brano \"Maggie\", scritto in collaborazione con Matteo di Franco, voce Sergio Moses e alla chitarra Alexandro Platzgummer.\nNel 2003 Giancarlo Golzi, batterista, musicista e paroliere dei Matia Bazar gli affida il ruolo di Mos\u00e8 nel colossal musicale I dieci comandamenti.\nDal 2003 al 2010 si registra un susseguirsi di tourn\u00e9e in Italia, Europa, Brasile e in Asia. A Parigi al Palais De Bercy Sergio Moses si esibisce di fronte a 10000 persone. Nell'ottobre del 2003 \u00e8 chiamato da Paolo Bonolis e diventa la voce dell'orchestra nel per il programma televisivo \"Domenica In\": Sergio Moses duetta con grandi artisti della musica internazionale: Lenny Kravitz, Elvis Costello, Quincy Jones, Anastasia, Gloria Gaynor, Renato Zero, Antonello Venditti, I Pooh, Gianna Nannini e molti altri artisti. Nel gennaio 2005 interrompe la sua partecipazione domenicale a Domenica In e torna ad essere \"Mos\u00e8\" e questa volta Sergio Moschetto si esibir\u00e0 in lingua originale, francese.\nParte per il Giappone, Osaka e Tokyo e riscuote un grande successo collezionando teatri \"sold out\" in tutta la tourn\u00e9e asiatica. Il 7 agosto viene invitato a cantare a Castel Gandolfo di fronte al pontefice Benedetto XVI, una messa dedicata alla memoria di Giovanni Paolo II e a dicembre registra \u201cNon siamo eroi\u201d il nuovo singolo affiancato ad uno stupefacente videoclip. A marzo del 2006 \u00e8 nuovamente in tourn\u00e9e in Corea a Seul ne I dieci comandamenti, poi 36 repliche a Parigi per la nuova stagione del Musical \"Les dix commandements\" registrando il tutto esaurito e nel marzo 2008 in Brasile. \nNel 2013 partecipa ad una tourn\u00e9e nella storica formazione \"La storia New Trolls\".\nNel 2015 interpreta il ruolo di San Valentino nel musical Valentine's Secret.\nNel 2016 collabora con CirKo Vertigo e realizza lo spettacolo Moses Voice and the Sand Circus, show che entra a far parte della rassegna Eccentrika il 18 marzo 2016. /&gt; \nNel 2017 comincia a lavorare ad un nuovo disco con il produttore Marzio Francone presso la Snooky Records.\nNel 2018 prepara la nuova tourn\u00e9e insieme ai Band It, band composta da Marzio Francone (Batteria) Daniele Sinnonio(Chitarra) e Carmine Della Valle (Basso); nel 2019 completano la nuova formazione live e in studio di Sergio Moschetto. Sono in corso i lavori per la realizzazione del nuovo singolo che preceder\u00e0 il nuovo album.\nDa pi\u00f9 di 10 anni Sergio Moschetto esercita la professione di tecnico vocale con l'innovativo sistema S.V.F. (Set Vocal Free).\nNel marzo del 2019 inizia la sua collaborazione con la Gypsy Musical Academy in qualit\u00e0 di Tecnico Vocale.\nIl 4 luglio 2021 nasce ED.MI Music scuola di musica e studio di registrazione di cui Sergio Moses \u00e8 l'ideatore e il direttore.\nIl 1 settembre 2021 Sergio Moses forma e si esibisce live in \"Duo Electric\" con il musicista Tony De Gruttola."}
{"id": "6119782", "revid": "72396", "url": "https://it.wikipedia.org/wiki?curid=6119782", "title": "\u00c1lvaro Rodr\u00edguez Ros", "text": "Carriera.\nCon l'Atl\u00e9tico Madrid ha vinto due Coppe di Spagna (1959-60, 1960-61) e una Coppa delle Coppe (1961-62)."}
{"id": "6119783", "revid": "96758", "url": "https://it.wikipedia.org/wiki?curid=6119783", "title": "Alvarito", "text": ""}
{"id": "6119786", "revid": "1222798", "url": "https://it.wikipedia.org/wiki?curid=6119786", "title": "Frederick Meredith", "text": ""}
{"id": "6119791", "revid": "599013", "url": "https://it.wikipedia.org/wiki?curid=6119791", "title": "Antonio Gonz\u00e1lez \u00c1lvarez", "text": "Carriera.\nCon l'Atl\u00e9tico Madrid ha vinto due Coppe di Spagna (1959-60, 1960-61) e una Coppa delle Coppe (1961-62).\nNella sua ultima stagione all'Atl\u00e9tico fu il secondo giocatore pi\u00f9 prolifico in campionato con nove reti realizzate.\nCon la nazionale Under-18 raggiunge la finale del campionato europeo di categoria del 1957. Complessivamente, con la rappresentativa U-18 ha messo a segno ben 13 reti in soli 9 incontri disputati, che lo rendono il miglior marcatore della storia di questa nazionale. Durante la propria carriera \u00e8 stato infatti anche pi\u00f9 volte impiegato come centrocampista, dimostrando buone doti realizzative."}
{"id": "6119792", "revid": "553803", "url": "https://it.wikipedia.org/wiki?curid=6119792", "title": "Dailan Open 2015 - Singolare", "text": ""}
{"id": "6119793", "revid": "96758", "url": "https://it.wikipedia.org/wiki?curid=6119793", "title": "Chuzo", "text": ""}
{"id": "6119794", "revid": "553803", "url": "https://it.wikipedia.org/wiki?curid=6119794", "title": "Dailan Open 2015 - Doppio", "text": ""}
{"id": "6119798", "revid": "599013", "url": "https://it.wikipedia.org/wiki?curid=6119798", "title": "Jos\u00e9 Antonio Rodr\u00edguez L\u00f3pez", "text": "Carriera.\nCon l'Atl\u00e9tico Madrid ha vinto una Coppa di Spagna (1960-61) e una Coppa delle Coppe (1961-62)."}
{"id": "6119799", "revid": "553803", "url": "https://it.wikipedia.org/wiki?curid=6119799", "title": "Dalian Women's Tennis Open 2016", "text": "Il Dalian Women's Tennis Open 2016 \u00e8 stato un torneo professionistico di tennis femminile giocato sul cemento. \u00c8 stata la 2\u00aa edizione del torneo, che fa parte del WTA Challenger Tour 2016. Si \u00e8 giocato a Dalian in Cina dal 6 all'11 settembre 2016.\nPartecipanti.\nAltre partecipanti.\nLe seguenti giocatrici hanno ricevuto una wild card:\nLe seguenti giocatrici sono passate dalle qualificazioni:\nLa seguente giocatrice \u00e8 entrata in tabellone come lucky loser:\nCampionesse.\nSingolare.\n Krist\u00fdna Pl\u00ed\u0161kov\u00e1 ha conquistato il titolo dopo il ritiro di Misa Eguchi sul punteggio di 7\u20135, 4\u20136, 2\u20135.\nDoppio.\n Lee Ya-hsuan / Kotomi Takahata hanno sconfitto in finale Nicha Lertpitaksinchai / Jessy Rompies per 6-2, 6-1."}
{"id": "6119800", "revid": "76963", "url": "https://it.wikipedia.org/wiki?curid=6119800", "title": "Elizabeth A. Davis", "text": "\u00c8 nota soprattutto come interprete di musical e nel 2012 \u00e8 stata candidata al Tony Award alla miglior attrice non protagonista in un musical per la sua performance nel musical \"Once\" a Broadway."}
{"id": "6119833", "revid": "72396", "url": "https://it.wikipedia.org/wiki?curid=6119833", "title": "Leeds Grand Theatre", "text": ""}
{"id": "6119835", "revid": "76963", "url": "https://it.wikipedia.org/wiki?curid=6119835", "title": "Loretta Ables-Sayre", "text": "\u00c8 nota soprattutto per aver recitato nel ruolo di Bloody Mary nel revival del 2008 del musical \"South Pacific\" con Kelli O'Hara e Matthew Morrison. Per la sua performance \u00e8 stata candidata al Tony Award alla miglior attrice non protagonista in un musical e ha vinto il Theatre World Award."}
{"id": "6119836", "revid": "123295869", "url": "https://it.wikipedia.org/wiki?curid=6119836", "title": "Nicolas Jaar", "text": "Tra le sue composizioni pi\u00f9 importanti, gli album \"Space Is Only Noise\" (2011), \"Pomegranates\" (2015), \"Sirens\" (2016), \"2012/2017 (\"2018) e 2017/2019 (2020). Entrambe le ultime 2 uscite sono pubblicate sotto lo pseudonimo di Against All Logic.\nSi \u00e8 fatto conoscere in vari club in giro per il mondo con diversi EP di musica dance che ha prodotto tra il 2008 e il 2011. Dalla pubblicazione del primo album ha iniziato un percorso musicale in una direzione pi\u00f9 esplorativa, realizzando una performance di improvvisazione della durata di 5 ore al PS1 e producendo una gran numero di registrazioni sperimentali tramite la sua etichetta Other People (inclusi lavori di artisti con un percorso musicale analogo al suo, come Lydia Lunch, William Basinski, e Lucretia Dalt). Nel 2015 Jaar ha realizzato la colonna sonora di Dheepan del regista Jacques Audiard, vincitore della Palma d'Oro al Festival del Cinema di Cannes . Jaar fa parte anche del duo Darkside.\nBiografia.\nJaar \u00e8 nato a New York dall'artista cileno-palestinese Alfredo Jaar e da madre franco-cilena Evelyne Meynard. Jaar pass\u00f2 quattro anni a NY vivendo la scena dance di quegli anni. In questo periodo lavor\u00f2 a delle produzioni nelle quali cantava in nativo ispanico (\"Mi Mujer\", \"El Bandido\"). Queste furono pubblicate come scherzo alla madre di origine sudamericana, per permetterle di cantare e ballare un suo pezzo. Nel 2011 pubblica il suo album di debutto \"Space is only Noise\" che ricevette 4 stelle dal The Guardian e fu acclamato dalla critica. Nel 2020 si trasferisce a Torino e, l'11 gennaio 2021, organizza in un locale di San Salvario, la distribuzione gratuita al pubblico di una serie di dischi di sua propriet\u00e0."}
{"id": "6119838", "revid": "709565", "url": "https://it.wikipedia.org/wiki?curid=6119838", "title": "Dalian Open 2016 - Singolare", "text": "Zheng Saisai era la detentrice del titolo ma ha deciso di non partecipare.\nKrist\u00fdna Pl\u00ed\u0161kov\u00e1 ha conquistato il titolo a seguito del ritiro in finale di Misa Eguchi sul punteggio di 7\u20135, 4\u20136, 2\u20135."}
{"id": "6119840", "revid": "682087", "url": "https://it.wikipedia.org/wiki?curid=6119840", "title": "Universit\u00e0 di Yale", "text": ""}
{"id": "6119842", "revid": "682087", "url": "https://it.wikipedia.org/wiki?curid=6119842", "title": "Giovanni Battista Schott", "text": ""}
{"id": "6119844", "revid": "1543377", "url": "https://it.wikipedia.org/wiki?curid=6119844", "title": "Hallo - Hotel Sacher ... Portier!", "text": "Hallo - Hotel Sacher ... Portier! \u00e8 una serie televisiva austro-tedesca ideata da Fritz Eckhardt e prodotta dal 1973 al 1974 dalla Sch\u00f6nbrunn-Film. Protagonista della serie \u00e8 lo stesso Fritz Eckhardt; altri interpreti principali sono Elfriede Ott, Reinhold Tischler, Maxi B\u00f6hm, Marianne Sch\u00f6nauer, Manfred Inger, Ossy Kolmann, Josef Hendrichs e Robert Werner.\nLa serie si compone di 2 stagioni, per un totale di 26 episodi (13 per stagione), della durata di 60 minuti ciascuno. In Austria, la serie fu trasmessa in prima visione dall'emittente ORF e in Germania dalla ZDF in prima serata.\nTrama.\nProtagonista delle vicende \u00e8 Oswald Huber, sessantenne portiere del famoso Hotel Sacher di Vienna. L'uomo vive assieme alla sorella Resi. Tra gli ospiti \"fissi\" dell'albergo, figura poi il pittore Kerzl.\nGuest-star.\nTra le guest star apparse nella serie, figurano:"}
{"id": "6119848", "revid": "736476", "url": "https://it.wikipedia.org/wiki?curid=6119848", "title": "Hallo - Hotel Sacher \u2026 Portier!", "text": ""}
{"id": "6119850", "revid": "599013", "url": "https://it.wikipedia.org/wiki?curid=6119850", "title": "Jos\u00e9 Antonio Zald\u00faa", "text": "Carriera.\nCon il Barcellona ha vinto tre Coppe di Spagna (1962-1963, 1967-1968, 1970-1971) e una Coppa delle Fiere (1965-66)."}
{"id": "6119853", "revid": "83781905", "url": "https://it.wikipedia.org/wiki?curid=6119853", "title": "Fermo di Cartagine", "text": ""}
{"id": "6119854", "revid": "125588888", "url": "https://it.wikipedia.org/wiki?curid=6119854", "title": "G\u00fcnther Steiner", "text": "Biografia.\nInizi nel Rally.\nNato a Merano da una famiglia proprietaria di una macelleria, Steiner ha studiato ingegneria senza finire gli studi, per poi trasferirsi in Belgio, dove ha iniziato la sua carriera professionale nel rally, dove nel 1986 \u00e8 entrato a far parte del Mazda Rally Team Europe come meccanico di Mazda Europe in Belgio, sul modello Mazda 323 4WD Turbo, che ha gareggiato nel WRC. Vi resta fino al 1988.\nDal gennaio 1989 al 1990, Steiner ha lavorato come assistente team manager per la Top Run Srl. Nel 1990, Steiner diventa ingegnere responsabile dello sviluppo del Jolly Club in Italia, squadra che ha vinto otto gare e ha vinto il campionato nel 1992. Alla fine del 1996 si trasferisce in Gran Bretagna per lavorare con Prodrive nel team Subaru World Rally, dove vince il campionato europeo di rally con Krzysztof Ho\u0142owczyc alla guida. Pochi anni dopo diventa direttore tecnico nel M Sport per lavorare sulla Ford Focus WRC. \u00c8 stato promosso a direttore dell'ingegneria nel 2000, dove lavora con il Ford World Rally Team insieme ai piloti Colin McRae e Carlos Sainz per assicurarsi il secondo posto consecutivo nelle stagioni 2000 e 2001.\nJaguar.\nSteiner \u00e8 passato alla Formula 1 nel 2001 quando il nuovo team principal della Jaguar Racing, Niki Lauda, era alla ricerca di un amministratore delegato.\nSecondo Steiner, [Lauda] chiese: \"Ci sono persone di talento alla Ford?\" E la risposta \u00e8 stata \"C'\u00e8 G\u00fcnther\". Il ragazzo per\u00f2 ha mentito!\" Assumendo il ruolo il 3 dicembre, Steiner era responsabile della parte ingegneristica del team a Milton Keynes, mentre il direttore della strategia John Allison si occupava delle attivit\u00e0 amministrative. \nSteiner ha riorganizzato la squadra e ridotto i costi durante il suo mandato. Tuttavia, il 2002 si rivela disastroso per la Jaguar. Con soli otto punti raccolti dalla prima guida Eddie Irvine e il compagno di squadra Pedro de la Rosa fermo a zero punti, Ford ordina il licenziamento di Lauda e altri 70 membri del team. \nIl 5 dicembre, Jaguar annuncia che Steiner sarebbe stato sostituito dal project manager David Pitchforth come parte della ristrutturazione. Il portavoce del team, Nav Sidhu ha dichiarato: \"Ha rinunciato alle sue responsabilit\u00e0 di amministratore delegato ma non ha fatto nulla di sbagliato. Questa organizzazione \u00e8 in una forma notevolmente migliore ora rispetto a quando \u00e8 entrato a far parte. G\u00fcnther ha chiaramente stabilito la linea di base ingegneristica che David ora mirer\u00e0 a portare al livello successivo.\" \nSebbene la nuova dirigenza di Jaguar offrisse a Steiner un altro ruolo nel team, alla fine rifiut\u00f2, prendendosi un anno sabbatico prima di sostituire Wiet Huidekoper come direttore tecnico presso l'Opel Performance Center nel novembre dello stesso anno.\nRed Bull.\nDopo che la Red Bull ha acquistato la Jaguar nel novembre 2004, Steiner \u00e8 stato invitato a unirsi alla Red Bull Racing. I piani di Opel di ritirarsi dal Deutsche Tourenwagen Masters alla fine del 2005 hanno motivato il suo ritorno nel team di Milton Keynes. La sua nomina a direttore delle operazioni tecniche \u00e8 stata confermata il 13 gennaio 2005. \nSteiner e il team principal Christian Horner hanno condotto insieme la squadra a risultati migliori nella stagione 2005, ma quando la Red Bull ha strappato il direttore tecnico vincitore del campionato Adrian Newey dalla McLaren, il proprietario del team Dietrich Mateschitz si \u00e8 avvicinato a Steiner per aiutare a creare un team NASCAR negli Stati Uniti. Sentendo che il team di F1 era diventato sovraffollato, Steiner consult\u00f2 sua moglie e accett\u00f2 di trasferirsi a Mooresville, nella Carolina del Nord, dove serv\u00ec come direttore tecnico del team NASCAR dal 1 aprile 2006 all'aprile 2008.\nHaas.\nSteiner \u00e8 rimasto a Mooresville dopo aver lasciato la Red Bull, dove ha fondato la societ\u00e0 di produzione Fibreworks Composites nel gennaio 2009. \nMentre il Team US F1 era in fase di sviluppo, Steiner ha incontrato Joe Custer e Gene Haas della Stewart-Haas Racing , che aveva rifiutato di investire nel progetto, in una steakhouse. Ha proposto a loro di entrare in F1 ordinando un'auto del cliente da un costruttore affermato, ma i ritardi nell'ottenere l'approvazione li hanno spinti a fare domanda per l'ingresso come squadra privata. Steiner, descritto come \"il primo 'agente'\" dalla pubblicazione di sport motoristici Autosport, reclut\u00f2 lo staff principale, intervist\u00f2 ogni membro del team, e svilupp\u00f2 partnership con l'outsourcer Dallara e Ferrari. Il 14 aprile 2014, \u00e8 stato ufficialmente annunciato come team principal della neonata Haas. \nCon il loro ingresso nella stagione 2016, Haas \u00e8 diventato il primo costruttore americano a gareggiare in F1 dopo 30 anni. Il team ha conquistato otto punti al Gran Premio d'Australia 2016 con un 6\u00ba posto finale del pilota Romain Grosjean, diventando il primo pilota della scuderia americana e il primo costruttore in assoluto dalla Toyota Racing nel 2002, a fare punti nella loro gara d'esordio. Haas ha completato la stagione con un 8\u00ba posto nella classifica costruttori 2016 con 29 punti, tutti segnati da Grosjean. Nella stagione 2017, il danese Kevin Magnussen si \u00e8 unito al team, formando con Grosjean la coppia di piloti della scuderia americana che rimane fino alla stagione 2020. Nel campionato costruttori 2018, l'Haas ha ottenuto quasi 100 punti per raggiungere il quinto posto.\nVita privata.\nSteiner possiede la cittadinanza italiana e americana, e vive a Mooresville, nella Carolina del Nord con sua moglie, Gertraud, e la figlia, Greta. Essendo originario del Trentino Alto Adige, parla italiano e tedesco, oltre all'inglese."}
{"id": "6119857", "revid": "729019", "url": "https://it.wikipedia.org/wiki?curid=6119857", "title": "Lusat", "text": "Lusat (anche noto come Lusat 1 epper\u00f2 ufficialmente scritto L.U.SAT) \u00e8 stato il primo satellite artificiale argentino. Messo in orbita nel 1990, ha fatto dell'Argentina la 23\u00aa Nazione ad avere un satellite in orbita e la seconda, dopo il Brasile, del Sudamerica. Ci\u00f2 \u00e8 tuttavia avvenuto indirettamente, dal momento che nessuna agenzia o istituzione scientifica statale aveva progettato la messa in orbita, bens\u00ec un ente privato (come gi\u00e0, ad esempio, nel caso del lussemburghese Astra 1A).\nA progettare e costruire Lusat fu l'AMateur SAT\u00e9lite - Sat\u00e9lite Aficionado (ovvero, la filiale argentina della Radio Amateur Satellite Corporation) al fine di fornire telecomunicazioni ai radioamatori argentini. Ci\u00f2 nasceva in gran parte dall'esigenza di modernizzare le comunicazioni all'interno di un Paese gi\u00e0 in grande trasformazione, ma ancora profondamente rurale.\nPer il lancio, l'AMSAT argentina si rivolse all'azienda francese Arianespace SA, che gi\u00e0 da anni offriva questo servizio (aveva, ad esempio, messo in orbita il saudita Arabsat-1A nel 1985). La messa in orbita fu resa possibile grazie ad un razzo Ariane 4 lanciato dal Centre spatial guyanais."}
{"id": "6119889", "revid": "72396", "url": "https://it.wikipedia.org/wiki?curid=6119889", "title": "Piero Macchiavelli", "text": ""}
{"id": "6119890", "revid": "124123", "url": "https://it.wikipedia.org/wiki?curid=6119890", "title": "Santi Sprugnoli", "text": "Carriera.\nDi mestiere vetturino, \"Boggione\" \u00e8 stato artefice di due successi al Palio di Siena, riuscendo a centrare un personale \"cappotto\" nel 1894. In luglio vinse infatti nella Civetta e in agosto nel Bruco. Negli anni successivi non riusc\u00ec per\u00f2 a ripetersi: corse in totale 17 volte in Piazza del Campo, fino al 1890.\nLa sua prima vittoria, datata 2 luglio 1884, coincise con una data storica per la corsa del Palio. Proprio quel giorno venne infatti adottato per la prima volta, dopo una serie di esperimenti ripetuti e non sempre pienamente riusciti, l'utilizzo dei due canapi alla partenza. \nPresenze al Palio di Siena.\n\"Le vittorie sono evidenziate ed indicate in neretto.\""}
{"id": "6119891", "revid": "287204", "url": "https://it.wikipedia.org/wiki?curid=6119891", "title": "Indemnity Act 1717", "text": "L\u2019Indemnity Act 1717 (in italiano: \"Atto di Indennit\u00e0 del 1717\") \u00e8 un atto del parlamento di Gran Bretagna (4 Geo. I) chiamato anche Act of Grace and Free Pardon (\"Atto di grazia e libero perdono\").\nL'atto venne passato da entrambe le Camere del parlamento nel luglio 1717. Esso fece seguito a due anni di scontri seguiti all'Insurrezione giacobita del 1715, durante la quale molti giacobiti vennero fatti prigionieri. Questi vennero poi condannati per tradimento e condannati a morte, ma solo per alcuni la condanna venne effettivamente eseguita, mentre quelli sopravvissuti all'Act vennero alla fine perdonati.\nCentinaia di giacobiti vennero liberati tramite l'Act. I pi\u00f9 importanti di questi furono conte di Carnwath, Lord Nairne, e Lord Widdrington, assieme a diciassette gentiluomini che attendevano l'esecuzione alla prigione di Newgate ed altri ventisei al Castello di Carlisle. Alla Battaglia di Preston erano stati catturati 200 uomini che vennero rilasciato poi a Chester, cos\u00ec come tutti i prigionieri radunati nei castelli di Edimburgo e Stirling. L'Act ad ogni modo confisc\u00f2 beni per 48.000 sterline in Inghilterra e 30.000 in Scozia.\nVi furono delle specifiche eccezioni a questa perdonaza generale: Matthew Prior e Robert Harley, I conte di Oxford, erano gi\u00e0 detenuti alla Torre di Londra prima dell'insurrezione del 1715, e l'amico del conte di Oxford, Lord Harcourt e suo cugino Thomas Harley. Tutti i membri del Clan MacGregor vennero esclusi dai benefici dell'atto, tra cui spiccava il noto Rob Roy MacGregor. Philip Henry Stanhope scrisse a met\u00e0 Ottocento che \"...un lettore moderno potrebbe rimanere scioccato di vedere delle eccezioni proprio tra i nomi del clan dei MacGregor'\".\nIl passaggio della legge venne segnato dall'emissione di una medaglia d'argento, coniata anche in bronzo, realizzata da John Croker, incisore capo della Royal Mint. Sul fronte si trovava la testa di Giorgio I, mentre sul retro la raffigurazione della Clemenza, stante in piedi, appoggiata ad una colonna di pietra, circondata dalle parole . Nella mano sinistra tiene un ramo d'ulivo, mentre nella destra tiene un caduceo col quale tocca la testa di un serpente imbizzarrito a rappresentare appunto la ribellione."}
{"id": "6119892", "revid": "144796", "url": "https://it.wikipedia.org/wiki?curid=6119892", "title": "Rivolta giacobina del 1715", "text": ""}
{"id": "6119893", "revid": "405275", "url": "https://it.wikipedia.org/wiki?curid=6119893", "title": "Thorakitai", "text": ""}
{"id": "6119894", "revid": "144796", "url": "https://it.wikipedia.org/wiki?curid=6119894", "title": "Carlisle Castle", "text": ""}
{"id": "6119895", "revid": "121755573", "url": "https://it.wikipedia.org/wiki?curid=6119895", "title": "Michele Oberti", "text": "Biografia.\nInizia a praticare atletica leggera da giovanissimo con l'Atletica Gorle e poi passa all'Atletica Bergamo 1959 con cui gareggia tuttora.\nNel biennio 2003-2004, categoria allievi, ai campionati italiani under 18 non va oltre la batteria degli 800\u00a0m e poi vince la medaglia di bronzo sulla stessa distanza.\nNel 2005 invece giunge quinto sui 1000\u00a0m agli italiani juniores indoor e poi non supera le batterie ai nazionali under 20.\nNel 2006 affronta la finale degli 800\u00a0m sia ai nazionali juniores indoor (6\u00ba) che quelli all'aperto (17\u00ba).\nVince due medaglie ai campionati nazionali promesse del 2007: bronzo sugli 800\u00a0m (ad appena quattro centesimi dall\u2019argento di Alberto Luccato) ed argento con la staffetta 4x400\u00a0m; agli italiani under 23 indoor termina sesto. Partecipa infine agli assoluti di Padova dove non riesce a superare le batterie degli 800\u00a0m.\nIl 2008 lo vede giungere quinto sugli 800\u00a0m ad entrambi (indoor ed outdoor) i campionati italiani promesse.\nNel 2009 vince il bronzo sugli 800\u00a0m agli italiani promesse indoor (ex aequo col compagno di squadra Alberto Minini) ed arriva sesto agli assoluti al coperto. Ai campionati nazionali under 23 termina diciannovesimo ed infine agli assoluti di Milano si ritira in batteria.\nFuori in batteria negli 800\u00a0m ad entrambi gli assoluti del 2010: non si qualifica per la finale al coperto (11\u00ba con la staffetta 4x200\u00a0m), mentre agli assoluti di Grosseto si ritira durante la gara di qualificazione alla finale.\nDisputa la finale degli 800\u00a0m ad entrambi i campionati italiani assoluti del 2011, finendo quarto ad un solo centesimo dal bronzo di Livio Sciandra (indoor) ed ottavo (outdoor).\nAgli assoluti indoor del 2012 vince la medaglia di bronzo negli 800\u00a0m (finendo a soli tre centesimi dall\u2019argento di Mohamed Mouaouia), mentre agli assoluti di Bressanone finisce ottavo.\nNell'arco di poco di pi\u00f9 di un mese nell\u2019estate del 2013, due prime volte agonistiche per lui.\nAgli assoluti indoor del 17 febbraio ad Ancona chiude col 19\u00ba tempo.\nSi presenta all\u2019Arena Civica per gli assoluti di Milano (dove termina poi 6\u00ba con la staffetta 4x400\u00a0m) col sesto miglior accredito italiano stagionale sugli 800\u00a0m e dopo le due batterie di qualificazione alla finale risulta settimo degli otto atleti ammessi alla finale.\nIl 27 luglio (due giorni prima del suo 26\u00ba compleanno) vince il suo primo titolo italiano sugli 800\u00a0m agli assoluti di Milano (precedendo di quattro centesimi Lukas Rifesser), succedendo cos\u00ec al campione uscente di Bressanone 2012, l\u2019assente Giordano Benedetti: il suo crono vincente (1\u201951\"41) \u00e8 stato il pi\u00f9 alto tra i vincitori agli assoluti sugli 800\u00a0m, dopo l\u20191\u201951\"90 col quale Donato Sabia vinse l\u2019oro nell\u2019edizione del 1988 a Milano.Quello di Michele Oberti \u00e8 uno dei rari casi in cui un atleta seniores abbia vinto agli assoluti il suo primo titolo italiano, non avendo indossato in precedenza la maglia azzurra in rappresentative nazionali n\u00e9 giovanili n\u00e9 assolute;poi il 31 agosto a Valence in Francia esordisce con la maglia azzurra della Nazionale seniores al D\u00e9caNation, chiudendo la gara degli 800\u00a0m in ottava posizione.\nNel 2014 \u00e8 stato assente agli assoluti indoor, mentre \u00e8 giunto sesto agli assoluti di Rovereto.\n2015, agli assoluti al coperto di Padova prima si laurea vicecampione italiano sui 1500\u00a0m e poi negli 800\u00a0m chiude la finale in 18\u00aa posizione; \u00e8 stato invece assente agli assoluti di Torino.\nSi ritira durante la finale degli 800\u00a0m agli assoluti indoor del 2016 ed \u00e8 stato assente agli assoluti di Rieti.\n\u00c8 allenato da Rosario, detto \"Saro\", Naso."}
{"id": "6119898", "revid": "767487", "url": "https://it.wikipedia.org/wiki?curid=6119898", "title": "Ken Keyworth", "text": "Carriera.\nCon il Leicester ha vinto una English Football League Cup nel 1964 ed \u00e8 arrivato due volte in finale di FA Cup (1961, 1963)."}
{"id": "6119901", "revid": "80030", "url": "https://it.wikipedia.org/wiki?curid=6119901", "title": "Haarlemmerpoort", "text": ""}
{"id": "6119904", "revid": "110157", "url": "https://it.wikipedia.org/wiki?curid=6119904", "title": "Heebie Jeebies", "text": "Heebie Jeebies \u00e8 un brano musicale jazz composto da Boyd Atkins divenuto noto nel 1926 nell'interpretazione di Louis Armstrong. L'incisione per la Okeh Records dei Louis Armstrong and his Hot Five include un celebre esempio di cantato scat da parte di Armstrong.\nIl brano.\nUna leggenda metropolitana (apparentemente diffusa da Richard M. Jones negli anni trenta) vuole che a Louis Armstrong sia caduto il foglio con il testo della canzone mentre stava incidendo in studio e che quindi abbia iniziato ad improvvisare inventando la tecnica dello scat. L'episodio, sebbene molto noto, potrebbe essere apocrifo. Nondimeno, l'originalit\u00e0 della tecnica vocale impiegata impression\u00f2 molti quando il disco fu pubblicato, e musicisti quali Frank Teschmacher e Bix Beiderbecke si dissero entusiasti."}
{"id": "6119909", "revid": "1543377", "url": "https://it.wikipedia.org/wiki?curid=6119909", "title": "Ahlam Mosteghanemi", "text": "Biografia.\nNascita in esilio e ritorno in Algeria.\nAhlam Mosteghanemi nacque a Tunisi il 13 aprile del 1953, figlia dell'attivista politico Mohammed Ch\u00e8rif che conobbe l'esilio durante la guerra di liberazione algerina. All'alba dell'indipendenza la famiglia torn\u00f2 in Algeria, dove il padre, intellettuale e filantropo, ottenne alte cariche all'interno del primo governo algerino e lanci\u00f2 una campagna di alfabetizzazione su tutto il territorio, supervisionando anche la distribuzione di terre agricole ai pi\u00f9 poveri.\nPrime controversie e lingua araba.\nNegli anni settanta, durante il colpo di stato guidato da Houari Boum\u00e9di\u00e8ne suo padre fu vittima di un attentato che ne caus\u00f2 il ricovero in ospedale, e Ahlam, in quanto primogenita, si prese la responsabilit\u00e0 di provvedere economicamente alla sua famiglia grazie alla sua occupazione come presentatrice radiofonica.\nAll'et\u00e0 di diciassette anni divenne famosa in Algeria con la trasmissione quotidiana di poesia, \"Hammassat\" (Sussurri), in onda sulla radio nazionale. Con la pubblicazione di \"Ala Marfa al Ayam\" (Nel rifugio dei giorni) nel 1973, all'et\u00e0 di vent'anni, Ahlam divenne la prima donna ad aver pubblicato una raccolta di poesie in lingua araba. Ahlam pot\u00e9 completare la sua formazione scolastica in Arabo, appartenendo alla prima generazione di maghrebini arabizzati a cui era permesso studiare in lingua araba, dopo pi\u00f9 di un secolo di proibizione da parte dei colonizzatori francesi. Nel 1976 la sua prima raccolta fu seguita dalla pubblicazione di \"Al Kitab fi Lahdat Ouray\" (Scrivendo in un momento di nudit\u00e0). \nSebbene il fatto di essere stata la prima donna poetessa e romanziera i cui scritti sono stati pubblicati in lingua araba, a detta sua, l'avesse \"riempita di orrore, non di gioia\", l'apprendimento di tale lingua, incoraggiato dal padre francofono, diede ad Ahlam un senso di liberazione e indipendenza, dal momento che la sua famiglia non l'aveva ancora padroneggiata. In quel tempo la societ\u00e0 algerina stava cercando di ricostruirsi un'identit\u00e0 nazionale e superare il passato coloniale che aveva lasciato dietro di s\u00e9 un milione e mezzo di vittime. Di conseguenza, questa nuova societ\u00e0 non era ancora pronta a vedere una ragazza esprimersi liberamente su temi come l'amore e i diritti delle donne, e ancora meno se per farlo usava la sacra lingua araba.\nQui cominci\u00f2 la battaglia di Ahlam contro il sessismo. Nonostante le donne avessero combattuto a fianco degli uomini durante la rivoluzione, infatti, dopo la guerra tornarono ad essere relegate entro i confini dei loro ruoli tradizionali e venne negata loro la libert\u00e0 di esprimersi liberamente e di aspirare al successo. Quando Ahlam consegu\u00ec la laurea in letteratura, il consiglio direttivo dell'Universit\u00e0 di Algeri rifiut\u00f2 la sua iscrizione a un master, con il pretesto che la sua libert\u00e0 di espressione aveva un impatto negativo sugli altri studenti. Venne inoltre espulsa dall'Unione degli Scrittori Algerini per non essersi conformata alla linea politica del suo tempo.\nMatrimonio e vita parigina.\nAhlam incontr\u00f2 ad Algeri Georges Al Rassi, giornalista libanese e storico con una conoscenza profonda dell'Algeria, che stava preparando in quel periodo una tesi dal titolo \"Arabizzazione e conflitti culturali nell'Algeria indipendente\". I due si innamorarono e nel 1976 si sposarono a Parigi, dove si trasferirono. Ahlam continu\u00f2 i suoi studi alla Sorbonne, dove nel 1982 vinse una borsa di studio per un dottorato in sociologia. La sua tesi esplorava incomprensioni e malesseri di genere nella societ\u00e0 algerina. Durante il dottorato venne seguita da Jacques Berque, eminente orientalista, che scrisse la prefazione della tesi di Ahlam (pubblicata nel 1985 da Harmattan con il titolo di \"Alg\u00e9rie, femmes et \u00e9criture\", Algeria, donne e scritti). Durante i quindici anni passati nella capitale francese, la scrittrice collabor\u00f2 con varie riviste e cominci\u00f2 a scrivere frammenti di quello che quattro anni pi\u00f9 tardi divent\u00f2 un romanzo. Ahlam giustific\u00f2 questo cambio di rotta dalla poesia alla prosa dicendo: \"quando uno perde un amore scrive una poesia, quando uno perde la sua terra scrive un romanzo\". L'Algeria non lascia mai la sua mente: \"Ci sono paesi in cui viviamo e paesi che vivono in noi\".\n\"Zakirat el-Jasad\".\nAhlam si trasferisce a Beirut nel 1993 e in questo periodo presenta il suo primo romanzo \"Zakirat el-Jasad\" (Le memorie del corpo) alla rinomata casa editrice \"Dar al-Adab\", che le dar\u00e0 visibilit\u00e0 internazionale. Il romanzo, scritto in stile poetico e dai contenuti politici, ebbe un grande successo in tutto il mondo arabo, con la stampa di trentaquattro edizione e la vendita di pi\u00f9 di un milione di copie. L'opera venne inoltre riconosciuta dall'Universit\u00e0 Americana del Cairo con il premio \"Nagib Mahfuz\".\nLa complessit\u00e0 del romanzo riflette quella della situazione algerina durante e dopo l'indipendenza e, scrivendo in arabo, l'autrice conquista un ulteriore passo verso la decolonizzazione. Su questo influisce anche la figura del protagonista, scelto tra le \"vittime\" della colonizzazione per raccontare la storia della liberazione dell'Algeria, impedendo cos\u00ec che la storia venga narrata dai \"vincitori\" colonizzatori.\nIl racconto \u00e8 narrato in prima persona da Khaleb ben Toubal, pittore algerino che ha perso un braccio durante la rivoluzione, e narra del suo amore per Ahlam, figlia di un suo collega eroe della Resistenza. La storia \u00e8 un'allegoria delle disillusioni che caratterizzano la generazione post indipendenza e Ahlam, simbolo dell'Algeria stessa, non solo rifiuta dopo un breve periodo di relazione a Parigi di ricambiare l'amore del ragazzo, ma sposa un militare corrotto. Le vicende personali di Khaled si intrecciano con avvenimenti storici simbolici del tempo: il colonialismo francese; il regime autoritario che si instaur\u00f2 in Algeria dopo l'indipendenza e l'espansionismo israeliano. Tali eventi vengono rappresentati attraverso varie vicende all'interno della narrazione: la prigionia francese di Khaled nel 1945; l'amputazione del suo braccio durante la rivoluzione; la guerra Arabo-Israeliana del 1967; le torture subite nel 1971 per mano della polizia Algerina; l'invasione Israeliana del Libano e la morte del suo migliore amico Ziyad nel 1982.\nEsponendo nella sua narrativa verit\u00e0 psicologiche ed emozionali piuttosto che storiche e oggettive, Ahlam usa la scrittura per ridefinire un'idea di Nazione.\nNon tutti apprezzarono il lavoro della scrittrice e il suo stile di scrittura venne giudicato antiquato e carico di clich\u00e8s. Come autrice donna, inoltre, fu spogliata delle sue abilit\u00e0 e il successo spiegato in relazione ai suoi legami personali con figure maschili dell'ambiente letterario. Queste critiche derivano dal fatto che Mosteghanemi veniva vista come intrusa nella cultura araba poich\u00e9, avendo ricevuto una laurea in Francia, era vista come il prodotto di sistemi scolastici colonialisti. Secondo i colleghi, il periodo passato all'estero avrebbe distolto Ahlam dal ruolo principale dello scrittore, ovvero quello di storico che conosce e vive personalmente storie e problemi della gente.\nIl successo.\nAhlam continu\u00f2 il suo successo letterario scrivendo due sequel al suo romanzo: \"Fawda el Hawas\" (Caos dei sensi) nel 1997 e \"Aber Sareer\" (Bed Hopper) nel 2003. Tutte le parti della trilogia oggi sono diventate classici e bestseller nel mondo Arabo.\nNel 2010 venne pubblicato \"Nessyan.com\" (L'arte di dimenticare), manuale alla separazione dedicato alle donne, che port\u00f2 Ahlam pi\u00f9 vicina al pubblico femminile.\nNel 2012 usc\u00ec l'ultimo romanzo della scrittrice, \"El Aswad Yaliku Biki\" (Il nero ti dona), che conferm\u00f2 il suo status di una tra le maggiori e pi\u00f9 influenti scrittrici arabe. Il racconto parla della sfida di una giovane insegnante algerina il cui padre, un cantante, viene ucciso negli anni novanta da terroristi contrari ad ogni tipo di arte e divertimento all'interno della societ\u00e0. La ragazza, per resistere al terrorismo, decide di intraprendere una carriera da cantante. Viene poi costretta all'esilio, durante il quale incontra un uomo ricco e misterioso che prova a sedurla. Il racconto tratta della capacit\u00e0 di fronteggiare non solo il terrorismo, ma anche il devastante potere del denaro e dei media. L'uscita del romanzo fu un enorme evento letterario che port\u00f2 Ahlam a unirsi al gruppo Hachette, che acquist\u00f2 i diritti per pubblicare il suo lavoro in tutto il mondo arabo.\nLotte e influenze.\nPer oltre 35 anni, il contributo di Ahlam ha arricchito la scena letteraria Araba con i suoi elaborati poetici e sentimentali. Inoltre, attraverso i suoi scritti, ha guidato la lotta contro la corruzione, l'ingiustizia, i regimi totalitari, il fondamentalismo, le nuove forme di colonizzazione e la denigrazione dei diritti delle donne. Le sue citazioni, sia su tematiche amorose che su argomentazioni politiche, sono molto usate nel mondo arabo.\nOpere.\nAntologie.\nL'UNESCO ha fatto tradurre tutte le opere di Ahlem in Braille per i ciechi.\nTraduzioni.\nAd oggi, solo due opere della scrittrice sono state tradotte in italiano:\nLa maggior parte delle opere di Ahlem sono state tradotte in inglese da Bloomsbury Publishing:"}
{"id": "6119910", "revid": "767487", "url": "https://it.wikipedia.org/wiki?curid=6119910", "title": "Luis Mar\u00eda Oti\u00f1ano", "text": ""}
{"id": "6119911", "revid": "767487", "url": "https://it.wikipedia.org/wiki?curid=6119911", "title": "Brian Higgins (1966)", "text": "\u00c8 noto per aver lavorato con numerosi artisti e band pop quali Pet Shop Boys, Sugababes, Dannii Minogue, The Saturdays, Girls Aloud, Sophie Ellis-Bextor, Kylie Minogue, Bananarama, Alesha Dixon, Texas, Rachel Stevens, Gabriella Cilmi, Kaiser Chiefs e Saint Etienne, tramite il team Xenomania. Il suo stile spazia dalla musica elettronica al classico pop, con elementi di new wave, rave e dance.\nCollabora con Miranda Cooper, che partecipa alla composizione di tutti i brani firmati da Xenomania."}
{"id": "6119913", "revid": "729019", "url": "https://it.wikipedia.org/wiki?curid=6119913", "title": "James Ellsworth", "text": "Carriera.\nCircuito indipendente (2003\u20132016).\nJames Ellsworth Morris ha iniziato la sua carriera come Jimmy Dream combattendo spesso con Adam Ugly (i due hanno formato un tag team noto come \"Pretty Ugly\"), vincendo anche dei titoli in varie federazioni minori come l'American Combat Wrestling, la Big Time Wrestling e la First State Championship Wrestling.\nDream ha poi debuttato nella 302 Pro Wrestling nel primo show della federazione e ha successivamente vinto un torneo con Adam Ugly che avrebbe assegnato i primi detentori del 302 Pro Wrestling Tag Team Championship.\nWorld Wrestling Entertainment (2016\u20132018).\nPrima di debuttare nella World Wrestling Entertainment (WWE), James Morris \u00e8 apparso due volte come membro degli accompagnatori festanti di Adam Rose. Nella puntata di \"Raw\" del 25 luglio 2016 ha fatto il suo esordio in WWE, con il ring-name di James Ellsworth, venendo sconfitto in poco tempo da Braun Strowman. In seguito \u00e8 apparso a \"SmackDown\", dove \u00e8 stato messo in coppia con AJ Styles dal General Manager (GM) dello show blu, Daniel Bryan; avrebbe dovuto affrontare il \"tag-team\" formato da Dean Ambrose e John Cena, tuttavia \u00e8 stato attaccato alle spalle da The Miz prima che potesse salire sul ring.\nNella puntata di \"SmackDown\" dell'11 ottobre 2016 James Ellsworth \u00e8 tornato a sorpresa per affrontare il WWE Champion AJ Styles in un match non titolato che vedeva Dean Ambrose come arbitro speciale; proprio grazie all'arbitraggio fazioso di quest'ultimo, Ellsworth \u00e8 riuscito a vincere l'incontro; la settimana successiva ha sconfitto nuovamente Styles, questa volta per squalifica. L'8 novembre \u00e8 stato nominato dal General Manager Daniel Bryan come \"mascotte\" ufficiale del \"Team SmackDown\" per Survivor Series, evento in cui ha permesso l'eliminazione di Braun Strowman per count-out. Nella puntata di \"SmackDown\" del 22 novembre Ellsworth ha sconfitto nuovamente Styles, grazie all'aiuto determinante di Ambrose, in un Ladder match con in palio un contratto valido per lo show blu, diventandone cos\u00ec ufficialmente membro. Il 4 dicembre, a , \u00e8 intervenuto nel TLC match titolato tra Ambrose e Styles, aiutando inaspettatamente quest'ultimo a mantenere la cintura; durante \"Talking Smack\" ha motivato il suo gesto dicendo che voleva un'opportunit\u00e0 titolata contro il campione. Nella puntata di \"SmackDown\" del 20 dicembre Ellsworth ha affrontato Styles per il WWE Championship ma \u00e8 stato sconfitto in pochi secondi.\nA partire dal gennaio del 2017 James Ellsworth si \u00e8 alleato con Carmella, effettuando quindi un \"turn-heel\"; in qualit\u00e0 di \"manager\" della lottatrice ha spesso intralciato anche fisicamente le sue rivali. Il 29 gennaio Ellsworth ha partecipato al Royal Rumble match dell'omonimo pay-per-view, entrando con il numero 11 e venendo eliminato da Braun Strowman dopo appena quindici secondi di permanenza sul ring. Il 2 aprile, a WrestleMania 33, ha accompagnato Carmella nel 6-Pack Challenge match per il WWE SmackDown Women's Championship, ma \u00e8 stato messo fuori gioco da Becky Lynch e alla fine a vincere la contesa \u00e8 stata Naomi. Il 18 giugno, a Money in the Bank, Ellsworth \u00e8 risultato decisivo per la vittoria della valigetta da parte di Carmella nell'omonimo Ladder match: egli, infatti, ha staccato la valigetta dal gancio al di sopra del ring e l'ha consegnata direttamente alla sua assistita. Due giorni dopo il General Manager Daniel Bryan ha revocato la vittoria di Carmella e ha annunciato un altro Money in the Bank Ladder match per la settimana successiva, vinto ancora una volta da Carmella. Nella puntata di \"SmackDown\" del 7 novembre Ellsworth \u00e8 stato sconfitto da Becky Lynch e, dopo il match, \u00e8 stato colpito da un \"Superkick\" di Carmella, segnando cos\u00ec la fine della loro collaborazione.\nIl 17 giugno 2018, a Money in the Bank, James Ellsworth ha fatto il suo ritorno dopo sette mesi, interferendo nel match tra Asuka e la SmackDown Women's Champion Carmella, favorendo la sua ex alleata e permettendole di mantenere il titolo. Nella puntata di \"SmackDown\" del 10 luglio \u00e8 stato sconfitto da Asuka in un Lumberjack match. Il 24 luglio \u00e8 stato licenziato dalla General Manager Paige dopo aver interrotto il momento della firma del contratto per il nuovo sfidante al WWE Championship di AJ Styles (\"kayfabe\").\nCircuito indipendente (2018\u2212presente).\nTorna a calcare il ring, nella federazione indipendente sfidando per il titolo massimo il campione, perdendo.\nIl 20 febbraio si autoproclama World Inter-Gender Champion, difendendo anche questo titolo contro Joey Ryan il 22 Febbraio, riuscendo a batterlo.\nDecide di sfidare Gillberg per il titolo High Stikes vincendolo il 17 marzo dopo aver usato un colpo scorretto sull'avversario ed averlo atterrato con due \"No Chin Music\", perdendola la sera stessa contro Gambino.\nIl 28 febbraio 2020 viene sconfitto da Gillberg dopo una Jackhammer.\nQuesto match si rivel\u00f2 poi essere l'ultimo match di Gillberg.\nVita privata.\nJames Ellsworth Morris ha due figlie. Anche il fratello, Chris, \u00e8 un wrestler professionista.\n\u00c8 un grande fan della band statunitense The Offspring, tanto da essersi fatto tatuare sul braccio sinistro il teschio simbolo del gruppo."}
{"id": "6119916", "revid": "1982", "url": "https://it.wikipedia.org/wiki?curid=6119916", "title": "Federico Wenner", "text": ""}
{"id": "6119917", "revid": "1543377", "url": "https://it.wikipedia.org/wiki?curid=6119917", "title": "Tsering Woeser", "text": "\u00c8 una dei pochi autori tibetani a scrivere in cinese sulle problematiche sociali del suo Paese, un modo questo per superare le barriere spaziali e linguistiche e raggiungere indistintamente sia il popolo tibetano che quello cinese.\nBiografia.\nWoeser nacque a Lhasa da madre tibetana e padre in parte tibetano e in parte di etnia Han. Suo nonno, anch'egli di etnia Han, fu un ufficiale nell'Esercito Nazionale di Kuomintang, mentre suo padre fu un alto ufficiale nell'Esercito Popolare di Liberazione. Da bambina la sua famiglia si trasfer\u00ec a Kham, nell'area est della provincia di Sichuan. Qui, per volere del nonno, ricevette un'educazione prettamente cinese e atea.\nNel 1988 si laure\u00f2 alla Southwest University for Nationalities a Chengdu con una tesi in letteratura cinese. Lavor\u00f2 come reporter a Kardz\u00e9 e pi\u00f9 tardi a Lhasa, per poi trasferirsi nel 2003 a Pechino a causa di problemi politici dopo la pubblicazione del suo saggio \"Notes on Tibet\".\nWoeser \u00e8 sposata con Wang Lixiong, un noto autore cinese specialista delle questioni tibetane. Entrambi sostengono la causa delle minoranze etniche e sono impegnati nella sensibilizzazione dell'opinione pubblica su questi temi. Fa parte del \"Tibet\u2019s Chinese Writers\u2019 Group\" una piccola \u00e9lite di autori Tibetani che scrivono in cinese.\nCarriera.\nWoeser \u00e8 l'autrice del libro \"Notes on Tibet\" (\u897f\u85cf\u7b14\u8bb0; \"X\u012bz\u00e0ng B\u01d0j\u00ec\"), una raccolta di 38 storie brevi pubblicate dalla Huacheng Publishing House a Guangzhou, nelle quali dimostra una certa simpatia per il Dalai Lama. Per la direzione del General Bureau of Journalism and Publication il libro fu ritenuto un'offesa alla Cina. Contro la scrittrice furono mosse le accuse di idolatria nei confronti del XIV Dalai Lama, di incoraggiamento all'osservanza e al credo della religione, di nostalgia verso il vecchio Tibet. Il Tibet Information Network cita fonti sconosciute secondo cui il libro sarebbe stato bandito dal governo nel settembre 2003.\nSecondo UNPO, subito dopo le accuse ricevute, Woeser fu anche licenziata dal suo lavoro come editrice presso il \"Xizang Wenxue\" (Letteratura Tibetana)\",\" un giornale in lingua cinese di Lhasa, e perse lo status di \"work unit\". Radio Free Asia riporta che continu\u00f2 a postare vari poemi e articoli dall'appartamento di Pechino nei suoi due blog: \"Maroon Map\" (\u7edb\u7ea2\u8272\u7684\u5730\u56fe), visitato - secondo l'autrice - principalmente da tibetani, e il \"Woeser blog\", visitato principalmente da appartenenti all'etnia Han (A ottobre 2016 il blog risulta visitato da oltre 5 milioni di utenti). Secondo RFA, il 28 luglio 2006, entrambi i blog sarebbero stati chiusi per ordine del governo, apparentemente in risposta a dei post nei quali Woeser espresse i suoi ringraziamenti per gli auguri di compleanno da parte del Dalai Lama toccando anche altri argomenti sensibili. In quell'occasione Woeser dichiar\u00f2 che avrebbe continuato a scrivere e parlare.\nTsering Woeser difese le azioni del popolo tibetano durante la ribellione del 2005, sostenendo che Zhao Erfeng, alto ufficiale del Governo imperiale Qing, invase la regione \"fermando brutalmente le proteste dei tibetani\" ed elencando una serie di atrocit\u00e0 da lui commesse.\nNel 2006 pubblic\u00f2 \"Forbidden memory. Tibet during the Cultural Revolution\", una raccolta di foto e interviste nelle quali denunci\u00f2 i danni che l'occupazione cinese del Tibet ha causato a livello culturale, nonostante le promesse di un \"abbagliante nuovo Tibet\". Secondo Woeser mai come ora la societ\u00e0 tibetana si trova divisa non solo tra etnie ma anche tra classi che un tempo convivevano pacificamente.\nDurante le agitazioni del 2008, la scrittrice e suo marito furono messi sotto arresto per aver parlato con dei reporters. Nel dicembre 2008 furono tra i primi dei 303 firmatari al Charta 08, ai quali si sono aggiunti ad oggi migliaia di altri firmatari. Liu Xiaobo, l'autore di Charta 08, fu condannato a undici anni di prigione, e ricevette il Nobel per la pace nel 2010. Sempre nel 2008 pubblic\u00f2 \"Tibet's True Heart: Selected Poems\", un'antologia di poesie che copre vent'anni (1988-2007) di creazioni poetiche divise in 42 poemi. Grazie a quest'opera si pu\u00f2 ripercorrere tutta la vita letteraria dell'autrice, dalla crisi identitaria e religiosa delle prime pubblicazioni fino all'impegno politico che la contraddistinguer\u00e0 dal bando del 2003 ad oggi.\nNel luglio 2009 Woeser e suo marito furono due dei 100 e pi\u00f9 firmatari di una petizione contro le autorit\u00e0 cinesi per chiedere il rilascio del prigioniero di etnia uigura, il professore di economia Ilham Tohti.\nNel 2011 fu premiata con il Prince Claus Awards, ma le fu vietato di ricevere il premio presso l'ambasciata danese.\nNel luglio 2014 Woeser e il marito furono arrestati dalle autorit\u00e0 cinesi al fine di impedire un importante incontro a Pechino con il segretario di Stato americano John Kerry. La notizia dell'arresto fu data dalla stessa scrittrice via Facebook.\nNell'aprile 2016 furono posti nuovamente sotto arresto in occasione della visita a Pechino dell'American Himalayan Foundation, un'associazione americana di aiuto verso tibetani, sherpa e nepalesi di tutta l'Himalaya, con la quale la scrittrice sostiene di non aver avuto mai contatti."}
{"id": "6119918", "revid": "33751", "url": "https://it.wikipedia.org/wiki?curid=6119918", "title": "Stadio Llu\u00eds Sitjar", "text": "Lo Stadio Llu\u00eds Sitjar () \u00e8 stato uno stadio di calcio situato a Palma di Maiorca, in Spagna. \u00c8 stato sostituito dall'attuale Stadio de Son Moix nel 1999.\nNel 2011 \u00e8 stato danneggiato da un incendio."}
{"id": "6119921", "revid": "119451403", "url": "https://it.wikipedia.org/wiki?curid=6119921", "title": "Spaatz", "text": ""}
{"id": "6119928", "revid": "52953", "url": "https://it.wikipedia.org/wiki?curid=6119928", "title": "Recettori \u03bc-oppioidi", "text": "I recettori \u03bc-oppioidi (MOR) sono una classe di recettori degli oppioidi con un'alta affinit\u00e0 per encefaline e beta-endorfina, ma una bassa affinit\u00e0 per dinorfine. Essi sono anche denominati peptidi (MOP) recettori \u03bc-oppioidi. La morfina, alcaloide psicoattivo principale contenuto nell'oppio, \u00e8 l'agonista prototipico in grado di attivare i recettori \u03bc.\nTipi.\nTre varianti del recettore \u03bc-oppioidi sono ben caratterizzate, anche se la trascrittasi inversa PCR ha identificato fino a 10 varianti negli esseri umani.\nCollocazione.\nPossono trovarsi sia in posizione presinaptica che postsinaptica a seconda del tipo di cellule.\nI recettori \u03bc-oppioidi esistono principalmente nelle presinapsi nella sostanza grigia periacqueduttale, e nel corno dorsale superficiale del midollo spinale (specificamente la sostanza gelatinosa di Rolando). Altre aree dove sono stati individuati includono lo strato plessiforme esterno del bulbo olfattivo, il nucleus accumbens, diversi strati della corteccia cerebrale e alcuni dei nuclei dell'amigdala, cos\u00ec come il nucleo del tratto solitario.\nAlcuni MORs si trovano anche nel tratto intestinale. L'attivazione di questi recettori inibisce l'azione peristaltica che provoca costipazione, un importante effetto collaterale dei farmaci \u03bc agonisti.\nAttivazione.\nIl MOR pu\u00f2 mediare i cambiamenti acuti in eccitabilit\u00e0 neuronale attraverso la soppressione del rilascio presinaptico del GABA. L'attivazione del MOR porta ad effetti diversi su spine dendritiche dipendenti dall'agonista, e pu\u00f2 essere un esempio di selettivit\u00e0 funzionale al \u03bc-recettore. I ruoli fisiologici e patologici di questi due meccanismi distinti restano da chiarire. Forse, entrambi potrebbero essere coinvolti nella dipendenza da oppioidi e nel deficit indotto dagli oppioidi nella cognizione.\nL'attivazione del recettore \u03bc-oppioidi per un agonista come la morfina provoca l'analgesia, sedazione, riduzione modesta della pressione del sangue, prurito, nausea, euforia, rallentamento della respirazione, miosi (pupille ristrette), e una diminuzione della motilit\u00e0 intestinale che spesso conduce a costipazione. Alcuni di questi effetti, come l'analgesia, la sedazione, euforia, prurito e rallentamento della respirazione, tendono a diminuire con l'uso continuato per la tolleranza che si sviluppa. Miosi e ridotta motilit\u00e0 intestinale tendono a persistere; poca tolleranza si sviluppa per questi effetti.\nLa tipica isoforma MOR1 \u00e8 responsabile per l'analgesia morfina-indotta, mentre \u00e8 richiesta l'isoforma MOR1D (attraverso eterodimerizzazione con il recettore del peptide di rilascio della gastrina) per il prurito indotto da morfina.\nDisattivazione.\nCome con altri recettori accoppiati a proteine G (RGS), il segnale dal recettore \u03bc-oppioidi \u00e8 bloccato attraverso diversi meccanismi, che sovraesposti con l'uso cronico, portano a tachifilassi rapida. Le pi\u00f9 importanti proteine regolatrici per il MOR sono le beta-arrestine arrestina beta 1 e arrestina beta 2, e le proteine RGS RGS4, RGS9-2, RGS14 e RGSZ2.\nIl lungo termine o l'uso ad alte dosi di oppiacei possono portare a coinvolgere ulteriori meccanismi di tolleranza. Questo include la \"downregulation\" dell'espressione genica MOR, quindi il numero di recettori presenti sulla superficie cellulare \u00e8 effettivamente ridotto, in contrasto con la desensibilizzazione pi\u00f9 di breve durata indotta da beta-arrestine o proteine RGS. Un altro adattamento a lungo termine per l'uso di oppiacei pu\u00f2 essere una \"upregulation\" del glutammato e altri percorsi nel cervello che possono esercitare un effetto opposto all'oppioide, in modo da ridurre gli effetti di farmaci oppiacei, alterando i percorsi a valle, a prescindere dalla attivazione del MOR.\nTolleranza e overdose.\nL'overdose da oppiacei uccide spesso attraverso le apnee e le ipossie fatali, spesso causate da assunzioni combinate con etanolo, benzodiazepine e barbiturici . Comunque la tolleranza alla depressione respiratoria si sviluppa rapidamente, e gli individui diventano capaci di sopportare dosi maggiori. Tuttavia, la tolleranza alla depressione respiratoria \u00e8 persa altrettanto rapidamente durante la disintossicazione. Molte overdose si verificano in persone che abusano di questi farmaci dopo essere stato in privazione abbastanza a lungo per perdere la tolleranza alla depressione respiratoria. Meno comunemente, si osserva il collasso circolatorio nelle severe overdose. Le overdose da oppiacei possono essere rapidamente convertite attraverso l'uso di antagonisti degli oppiacei, il naloxone \u00e8 il pi\u00f9 largamente usato."}
{"id": "6119929", "revid": "111433", "url": "https://it.wikipedia.org/wiki?curid=6119929", "title": "Udupi Ramachandra Rao", "text": "Biografia.\nNato nel 1932 nel piccolo villaggio di Adamaru, nel sud-occidentale Stato Karnataka, ha compiuto gli studi universitari presso la Universit\u00e0 di Madras e la Banaras Hindu University (1953). Ha conseguito il Ph.D presso la Gujarat University (1960), quindi \u00e8 partito come ricercatore nel settore spaziale per gli Stati Uniti (precisamente, per il MIT), dove \u00e8 ha successivamente anche insegnato (presso la Universit\u00e0 del Texas a Dallas).\nRientrato in India nel 1966, ha lavorato presso Physical Research Laboratory di Ahmedabad (che oggi presiede) sotto la supervisione di Vikram Sarabhai, il fondatore del programma spaziale indiano. Aryabhata, il primo satellite artificiale indiano (al quale U. R. Rao ha lavorato) \u00e8 stato lanciato nel 1975, facendo dell'India la prima Nazione del cosiddetto \"Terzo mondo\" ad avere un proprio satellite in orbita (ovvero, la prima tra quei Paesi che non si erano schierati palesemente con gli Stati Uniti n\u00e9 con l'URSS). Si trattava di un satellite scientifico la cui messa in orbita fu resa possibile dalla collaborazione sovietica, della quale Rao fu un sostenitore.\nNove anni dopo, Rao divenne \"chairman\" della Space Commission nel Department of Space indiano e dal 1984 al 1994 anche Presidente dell'Indian Space Research Organisation (ISRO).\nIl suo lavoro \u00e8 stato fondamentale per lo sviluppo dell'IT in India, nel quale settore l'India \u00e8 oggi una delle principali Nazioni al mondo.\n\u00c8 stato anche Presidente della Commissione delle Nazioni Unite sull'uso pacifico dello spazio extra-atmosferico e Vicepresidente della Federazione astronautica internazionale.\nSotto la sua presidenza sono stati sviluppati l'INSAT (ovvero, l'Indian National Satellite System) e i vettori \"nazionali\" Satellite Launch Vehicle, ASLV e Polar Satellite Launch Vehicle. L'India si \u00e8 cos\u00ec munita di telecomunicazioni e modernizzata, preparandosi a concorrere nell'industria IT (della quale oggi \u00e8 uno dei protagonisti mondiali).\nSi \u00e8 successivamente occupato del miglioramento della qualit\u00e0 dell'istruzione tecnica in India e di ambiente (ha pubblicato \"Space and Agenda 21 \u2013 Caring for Planet Earth and Space Technology for Sustainable Development\").\nAttualmente Chairman del Physical Research Laboratory presso Ahmedabad e Cancelliere dell'Indian Institute of Space Science and Technology presso Thiruvananthapuram.\nRiconoscimenti.\nNel 1976, ovvero a un anno dal lancio del Aryabhata, primo satellite artificiale indiano, gli \u00e8 stata conferita dallo Stato la prestigiosa onorificenza Padma Bhushan. Oltre all'Aryabhata, ha lavorato alla progettazione di oltre 20 altri satelliti nazionali (alcuni dei quali da Presidente dell'ISRO).\n\u00c8 stato inserito nella Satellite Hall of Fame a Washington D.C. nel 2013. \u00c8 il primo indiano ad aver ricevuto tale riconoscimento internazionale"}
{"id": "6119947", "revid": "666668", "url": "https://it.wikipedia.org/wiki?curid=6119947", "title": "Montagu Island", "text": ""}
{"id": "6119951", "revid": "77695", "url": "https://it.wikipedia.org/wiki?curid=6119951", "title": "Johann Balmer", "text": ""}
{"id": "6119963", "revid": "1543377", "url": "https://it.wikipedia.org/wiki?curid=6119963", "title": "Gongylomorphus bojerii", "text": "La scinco di Bojer (Gongylomorphus bojerii ()) \u00e8 un sauro della famiglia Scincidae, endemico di Mauritius. \u00c8 l'unica specie nota del genere Gongylomorphus .\nIl nome della specie \u00e8 un omaggio al naturalista ceco Wenceslas Bojer (1795-1856).\nBiologia.\nAlimentazione.\n\u00c8 una specie onnivora: si nutre prevalentemente di invertebrati, ma anche di frutta, carogne di piccoli vertebrati, cibo abbandonato dai turisti che visitano il loro habitat. Sono stati inoltre documentati comportamenti cannibalistici.\nRiproduzione.\n\u00c8 una specie ovipara che depone due uova per ogni covata, nascondendole sottoterra. \nHa una aspettativa di vita di 3-4 anni. \nDistribuzione e habitat.\nIn passato ampiamente diffuso su tutta l'isola di Mauritius, lo scinco di Bojer attualmente sopravvive solo su alcune delle isole minori di Mauritius quali l'Isola dei Serpenti, Round Island, Coin de Mire, \u00celot Gabriel, Rocher aux Pigeons e \u00celot Vacoas. Due piccole popolazioni, frutto di reintroduzione, esistono inoltre su \u00cele de la Passe e \u00cele aux Fouquets.\nConservazione.\nLa \"IUCN Red List\" classifica \"Gongylomorphus bojerii\" come specie in pericolo critico di estinzione (\"Critically Endangered\").\nLa specie \u00e8 stata decimata dalla introduzione di specie alloctone quali il serpente lupo (\"Lycodon capucinus\") e il toporagno muschiato (\"Suncus murinus\"), voraci predatori di questo sauro. Sono in atto specifici programmi di conservazione gestiti dal Durrell Wildlife Conservation Trust, dalla Mauritian Wildlife Foundation e dal National Parks and Conservation Service che prevedono la reintroduzione della specie in alcune delle isole minori di Mauritius."}
{"id": "6119970", "revid": "118588583", "url": "https://it.wikipedia.org/wiki?curid=6119970", "title": "Verein Deutscher Ingenieure", "text": "Verein Deutscher Ingenieure (VDI) (\"Associazione degli ingegneri tedeschi\") \u00e8 un'organizzazione tedesca che conta pi\u00f9 di 150000 ingegneri e scienziati. Pi\u00f9 di 12000 esperti onorari elaborano ogni anno le ultime scoperte per promuovere l'innovazione tecnologica.\nFondato nel 1856 \u00e8 la pi\u00f9 grande associazione di ingegneri dell'Europa occidentale. Il ruolo di VDI in Germania \u00e8 paragonabile a quello dell'American Society of Civil Engineers (ASCE) negli Stati Uniti o della Engineers Australia (EA) in Australia, anche se il suo campo di attivit\u00e0 rimane pi\u00f9 ampio. La VDI non \u00e8 un sindacato, ma supporta, promuove e rappresenta gli ingegneri e le imprese di ingegneria in Germania.\nStoria.\nL'associazione viene fondata il 12 maggio 1856, a Alexisbad, da ricercatori della Akademischer Verein H\u00fctte; la prima rivista ufficiale viene pubblicata nel 1857. Nel 1866 contribuisce a creare il predecessore del Technischer \u00dcberwachungsverein (T\u00dcV), l'associazione \"Gesellschaft zur Ueberwachung und Versicherung von Dampfkesseln mit dem Sitze a Mannheim\" (Associazione per l'ispezione e l'assicurazione delle caldaie a vapore, con sede centrale a Mannheim). Nel 1899, grazie alla VDI, l'ingegneria viene riconosciuta in Germania allo stesso livello delle discipline scientifiche, con la conversione della Technische Hochschule in universit\u00e0. Nel 1923 viene fondata la VDI Verlag, la casa editrice che pubblica la rivista mensile distribuita ai soci membri. Dopo la seconda guerra mondiale VDI trasferisce la propria sede da Berlino a D\u00fcsseldorf, dove risiede nel ventunesimo secolo. Nel 1956 contribuisce alla creazione della Arbeitsgemeinschaft f\u00fcr Kerntechnik (Societ\u00e0 per la tecnologia nucleare) che diventer\u00e0, nel 1959, Deutsches Atomforum. Successivamente ha collaborato con EXPO 2000 Hannover GmbH per stabilire il primo giorno mondiale dell'ingegneria.\nOrganizzazione.\nMembri.\nNel 2013 VDI conta 150000 membri, iscritti da tutto il mondo. I membri possono chiedere il supporto in merito a prospettive o opportunit\u00e0 di lavoro, ricevere news e aggiornamenti per l'attivit\u00e0 professionale (specialmente in Germania) e usufruire di altri servizi come, ad esempio, formule assicurative dedicate.\nAi membri viene ufficialmente riconosciuta la possibilit\u00e0 di applicare al proprio nome il suffisso \"VDI\"."}
{"id": "6119982", "revid": "287204", "url": "https://it.wikipedia.org/wiki?curid=6119982", "title": "Ceccarella Minutolo", "text": "Biografia.\nLe poche notizie riguardanti la biografia si possono desumere dal suo epistolario, scritto a Napoli presumibilmente tra il 1460 e il 1470.\nCeccarella nacque probabilmente a Napoli nella prima met\u00e0 del XV secolo e apparteneva ad una famiglia patrizia. Il padre era Francesco, soprannominato il Monaco, signore d\u2019Issico, presso Otranto, e la madre era Agnesella Filomarino, seconda moglie di Francesco. La famiglia Minutolo apparteneva al \"seggio\" dei Capuana, un centro culturale molto importante a Napoli. \nSi spos\u00f2 due volte, prima con Francesco Brancaccio, di cui rimase vedova, e poi con Camillo Piscicelli. \nL'epistolario.\nLa Minutolo \u00e8 stata identificata da Benedetto Croce come l'autrice di un epistolario, di argomento per lo pi\u00f9 amoroso, e solo in minima parte autobiografico.\nI tre manoscritti dell'Epistolario sono conservati a Parigi, presso la Biblioteca Nazionale, nel \"Fonds italien\"; a Vibo Valentia, nella Biblioteca Capialbi e il terzo conservato nella Biblioteca della Societ\u00e0 napoletana di storia patria, nel \"Fondo Percopo\".\nNell'Epistolario Ceccarella Minutolo prestava la sua abilit\u00e0 di scrittrice ad amici e amiche e solo un paio di lettere sembrano essere personali.\nLa quantit\u00e0 e qualit\u00e0 delle missive denotano una capacit\u00e0 e bravura tali da farle guadagnare il titolo di \"Sibilla Partenopea\" attribuitole da Alfonso, duca di Calabria, al quale Ceccarella aveva indirizzato due missive."}
{"id": "6119983", "revid": "729019", "url": "https://it.wikipedia.org/wiki?curid=6119983", "title": "Battaglia di Mons-en-P\u00e9v\u00e8le", "text": "La battaglia di Mons-en-P\u00e9v\u00e8le fu combattuta a Mons-en-P\u00e9v\u00e8le il 18 agosto 1304 tra le truppe francesi di Filippo IV di Francia e quelle fiamminghe agli ordini di Filippo di Dampierre e di Guglielmo di Juliers. La vittoria riportata dai francesi fece s\u00ec che questa fosse l'ultima battaglia della guerra di Fiandra, cui pose fine il successivo trattato di Athis-sur-Orge.\nAntefatti.\nLa guerra di Fiandra, nata come ribellione degli abitanti della contea contro i francesi occupanti, si era svolta inizialmente con alcune vittorie dei primi, ma la battaglia navale di Zierikzee aveva segnato una svolta nello svolgimento della guerra a favore dei francesi, che erano sempre pi\u00f9 determinati a domare la ribellione fiamminga.\nSvolgimento.\nNon lontano da Orchies, i due eserciti s'incontrarono vicino al villaggio di Mons-en-P\u00e9v\u00e8le, dominato da una collina. Si stima che si trattasse in totale di 15\u00a0000 uomini, con una leggera prevalenza numerica fiamminga.\nIl 14, 15 e 16 agosto si svolsero negoziati, che tuttavia non portarono a nulla. Il giorno 17 i due schieramenti si formarono preparandosi alla battaglia, che tuttavia ebbe luogo solo il giorno dopo.\nI lanci di quadrelli e quelli di pietre lanciate dalle fionde fecero numerose vittime; la cavalleria francese riusc\u00ec a circondare il fronte nemico e ad occupare la sommit\u00e0 della collina, appropriandosi degli approvvigionamenti nemici. I combattenti fiamminghi si trovarono cos\u00ec privi di cibi e bevande per tutta la giornata e si trovarono perci\u00f2 affamati ed assetati. Per altro essi non disponevano di cavalleria poich\u00e9 i partigiani del conte diffidavano dei nobili, temendo che si schierassero per il re, e quindi proibirono del tutto l'intervento di armati a cavallo.\nL'esercito di Filippo il Bello fece numerose vittime nei fiamminghi grazie ai trabucchi, anche se questi ultimi riuscirono a distruggerne quattro su cinque.\nLa stanchezza era generale e si stabil\u00ec una pausa, essendo ciascuna delle parti convinta che la battaglia non sarebbe stata ripresa che il giorno successivo. Due contingenti fiamminghi, spossati, decisero di lasciare il campo di battaglia e, sotto la guida di Giovanni I di Namur, si rifugiarono a Lille. In quel momento i fiamminghi si accordarono per intraprendere due attacchi. La prima, condotta dal conte Guglielmo di Juliers il Giovane, riusc\u00ec a scompigliare l'esercito reale, ma l'intervento della cavalleria francese port\u00f2 all'accerchiamento dei fiamminghi e il Juliers rimase ucciso. Il secondo attacco, quello dei combattenti di Brouges, per poco non fu un dramma per il re: essi gli si avvicinarono mentre era circondato solo da una cinquantina dei suoi uomini ed egli dovette combattere come un forsennato per scongiurare il pericolo mortale che lo minacciava. Anche qui fu la cavalleria a salvare la situazione, respingendo i fiamminghi.\nQuesti ultimi si raggrupparono sulla collina per poi ripartire per Lille, abbandonando il campo di battaglia e lasciando la vittoria al re.\nConseguenze.\nIl 20 agosto Filippo il Bello prese la strada per la grande citt\u00e0, passando da Seclin, che sub\u00ec il saccheggio come prezzo per la fedelt\u00e0 al conte di Fiandra. L'assedio di Lille dur\u00f2 un mese, poi la citt\u00e0 capitol\u00f2. La Fiandra, a poco a poco, si trov\u00f2 nuovamente sotto il controllo reale.\nI negoziati si conclusero nel giugno 1305, con il trattato di Athis-sur-Orge. La contea di Fiandra conserv\u00f2 la sua autonomia, ma dovette pagare forti ammende. Il trattato fu riveduto nel 1310, poi nel 1312 e poi ancora nel 1320.\nRoberto di B\u00e9thune, che successe al padre, Guido di Dampierre, deceduto in cattivit\u00e0 nel 1305, rinunci\u00f2 alle castellanie strategiche di Lille, Douai e Orchies. Esse passarono sotto dominio borgognone nel 1369, ma rimasero sotto la sovranit\u00e0 francese fino al regno di Francesco I.\nFilippo il Bello attribu\u00ec questa vittoria alla Vergine e nella navata centrale della Cattedrale di Notre Dame a Parigi fece erigere una statua lignea equestre come ex-voto accollata alla prima colonna orientale, lato sud, di fronte all'altare della Madonna. La statua, scomparsa durante la rivoluzione francese, rappresentava un cavaliere con l'elmo, montante un cavallo riccamente ingualdrappato."}
{"id": "6119984", "revid": "21880", "url": "https://it.wikipedia.org/wiki?curid=6119984", "title": "Gongylomorphus", "text": ""}
{"id": "6119992", "revid": "287204", "url": "https://it.wikipedia.org/wiki?curid=6119992", "title": "Kepler-413", "text": "Kepler- 413 \u00e8 una stella binaria distante 2300 anni luce dalla Terra nella costellazione del Cigno. Il sistema \u00e8 composto da due stelle classificate come nana arancione e nana rossa, che orbitano attorno al comune centro di massa in un periodo di 10,1 giorni. Nel 2013, tramite il telescopio spaziale Kepler, \u00e8 stato scoperto un pianeta extrasolare orbitare attorno alle due componenti..\nCaratteristiche.\nLe due stelle che compongono il sistema doppio sono pi\u00f9 piccole e fredde del Sole; hanno una massa rispettivamente dell'82 e del 54% rispetto a quella solare ed un raggio del 78 e del 48% di quello della nostra stella. Orbitano attorno al comune centro di massa in poco pi\u00f9 di 10 giorni, separate tra loro da circa 0,1 UA, vale a dire 15 milioni di chilometri. Essendo il piano orbitale delle due componenti visto di taglio dalla Terra, esse compongono un sistema di binarie a eclisse del tipo Algol.\nSistema planetario.\nL'esopianeta Kepler-413 (AB)b, \u00e8 un pianeta circumbinario, orbita cio\u00e8 attorno ad entrambe le componenti stellari, in un periodo di 66,2 giorni. Considerando la sua massa, 67 volte quella terrestre e il suo raggio, pari a , si tratta quasi certamente di un pianeta gigante gassoso senza superficie solida. "}
{"id": "6119994", "revid": "33751", "url": "https://it.wikipedia.org/wiki?curid=6119994", "title": "Ludogorec Arena", "text": "La Ludogorec Arena (in bulgaro: \u041b\u0443\u0434\u043e\u0433\u043e\u0440\u0435\u0446 \u0410\u0440\u0435\u043d\u0430) \u00e8 il principale stadio di Razgrad, citt\u00e0 a nord est della Bulgaria. Ospita le partite interne della squadra di calcio locale, il Ludogorec, e, dal 2015, della nazionale di calcio bulgara Under-21.\nIl progetto iniziale prevedeva che la capienza dello stadio fosse di 8 800 spettatori, prima che nel 2014 l'impianto fosse ristrutturato per ospitare i match del club nelle competizioni europee, arrivando alla capienza attuale di 12 500 spettatori. \nStoria.\nLo stadio fu inaugurato il 25 settembre 2011 alla presenza del primo ministro bulgaro Bojko Borisov e del presidente della federcalcio bulgara Borislav Mihajlov.\nNell'agosto 2013 iniziarono i lavori di ammodernamento dello stadio, volti al raggiungimento di una capienza di 12 500 posti e all'adeguamento ai criteri UEFA.\nIl 15 maggio 2015, nella partita di campionato vinta per 4-1 dal Ludogorec contro il , valsa la vittoria del titolo, fu inaugurato un nuovo settore, della capienza di 2 038 posti, intitolato al difensore rumeno Cosmin Mo\u021bi.\nIl 12 agosto 2017 fu inaugurata la rinnovata Tribuna Est, prima di un match casalingo contro il . Costruita in cinque mesi, la tribuna aggiunse altri 3 500 posti a sedere alla struttura, portando la capienza totale dello stadio a 9 000 posti a sedere. In questo modo lo stadio divenne utilizzabile per le partite della fase a gironi di UEFA Champions League e UEFA Europa League, a partire dalla stagione 2017-2018.\nIl 28 settembre seguente lo stadio ospit\u00f2 per la prima volta una partita di una coppa europea, l'Europa League, quella tra Ludogorec e , conclusasi con la vittoria dei padroni di casa per 2-1 di fronte a 6 155 spettatori.\nL'11 luglio 2018 fu inaugurata la Tribuna Nord, prima del turno preliminare di UEFA Champions League contro i . Il settore, della capienza di 2 208 posti, ha portato la capacit\u00e0 complessiva della Ludogorec Arena a 10 442 posti a sedere."}
{"id": "6120004", "revid": "80030", "url": "https://it.wikipedia.org/wiki?curid=6120004", "title": "Muiderpoort", "text": ""}
{"id": "6120015", "revid": "2184720", "url": "https://it.wikipedia.org/wiki?curid=6120015", "title": "Virginia d'Errico", "text": "Biografia.\nFiglia di Michele Antonio d'Errico (1790-1852) di Palazzo San Gervasio e Irene De Novellis di Miglionico, nipote di Vincenzo d'Errico (fratello del padre) e zia di Ernestina d'Errico Ciccotti, nasce a Napoli in vico Birri a Toledo numero 19, l'attuale vico Teatro Nuovo. Fin dalla giovane et\u00e0 si dedic\u00f2 alla lettura di autori quali Dante, Francesco Petrarca, Torquato Tasso, Parini, Metastasio, Ugo Foscolo, La Fontaine, Victor Hugo, Madame de S\u00e9vign\u00e9, Sofia Cottin, Madame de Sta\u00ebl, George Sand, John Milton e George Gordon Byron. Tali letture le consentirono di alimentare il suo senso artistico, che si manifest\u00f2 nella scrittura di componimenti in prosa e in versi e di una serie di novelle sulla rivista \"Omnibus\". I suoi scritti in prosa, consistenti prevalentemente in lettere ad amiche e compagne di collegio, furono pubblicati postumi, cos\u00ec come le sue liriche raccolte nel volume intitolato \"Lacrime e fiori\", a cura di Carlo De Cesare, per i tipi di Pasquale Ambrosio, Napoli 1847.\nUn grande amore leg\u00f2 Virginia d'Errico e Carlo de Cesare, giurista e poeta, senatore e sottosegretario di stato, noto per il suo attivismo nel processo di revisione della battaglia di Lissa. Alla morte della giovane a soli 27 anni, De Cesare volle dedicarle la pubblicazione delle sue liriche. Su di lei scrissero, oltre a De Cesare, Giovanni Prati e le poetesse Ida Rossi, Adelina Panfili, Anna Pesce e Teresa Orsi Ferretti.\nNote.\nCfr. Camilla Hoffmann d'Errico e AA.VV. \"Il ramo femminile della famiglia d'Errico\", in La Borghesia tra Ottocento e Novecento in Basilicata. Storie di famiglie, Rionero, Calice 2006."}
{"id": "6120020", "revid": "400694", "url": "https://it.wikipedia.org/wiki?curid=6120020", "title": "Jeanne-Paule Marie Deckers", "text": ""}
{"id": "6120025", "revid": "640048", "url": "https://it.wikipedia.org/wiki?curid=6120025", "title": "MSC Bellissima", "text": "MSC Bellissima \u00e8 una nave da crociera costruita presso i Chantiers de l'Atlantique della STX France a Saint-Nazaire, Francia, per la compagnia di navigazione svizzera MSC Crociere, seconda di una classe di due navi gemelle di cui fa parte anche \"MSC Meraviglia\" che ne \u00e8 l'unit\u00e0 capoclasse. \u00c8 stata ammiraglia della flotta, scalzando MSC Seaview, da Marzo ad Ottobre 2019, quando poi \u00e8 divenuta MSC Grandiosa.\nStoria.\nIl taglio della prima lamiera \u00e8 avvenuto il 28 novembre 2016 nello stabilimento di Saint-Nazaire, in Francia, dando il via alla costruzione della nave, mentre circa un anno dopo, il 15 novembre 2017 ha avuto luogo la tradizionale cerimonia della moneta saldata in un blocco di 1.100 tonnellate impostato sul bacino del cantiere navale francese.\n\u00c8 stata battezzata il 2 marzo 2019 a Southampton come madrina Sophia Loren.\nCaratteristiche.\n\u00c8 una nave moderna e tecnologica: si sviluppa su ben 19 ponti, gran parte dei quali dedicati alle cabine. La nave dispone di bar, ristoranti \u00e0 la carte, piscine, spa, una galleria per lo shopping con un soffitto proiettato che imita quello della Galleria Vittorio Emanuele di Milano, sale giochi e aree per bambini, vari programmi ad intelligenza artificiale, ampi atri e zone di intrattenimento. "}
{"id": "6120027", "revid": "266224", "url": "https://it.wikipedia.org/wiki?curid=6120027", "title": "Universit\u00e0 di Rieti", "text": ""}
{"id": "6120028", "revid": "266224", "url": "https://it.wikipedia.org/wiki?curid=6120028", "title": "Polo universitario di Rieti", "text": ""}
{"id": "6120030", "revid": "399", "url": "https://it.wikipedia.org/wiki?curid=6120030", "title": "Karl Kehrle", "text": ""}
{"id": "6120057", "revid": "110157", "url": "https://it.wikipedia.org/wiki?curid=6120057", "title": "Okeh Records", "text": "La Okeh Records \u00e8 un'etichetta discografica statunitense specializzata in musica jazz e blues, fondata nel 1916 dalla Otto Heinemann Phonograph Corporation. Sin dal 1926, \u00e8 sussidiaria della Columbia Records (ora a sua volta sussidiaria della Sony Corporation).\nStoria.\nLa Okeh venne fondata da Otto K. E. Heinemann (1877\u20131965), dirigente della divisione statunitense della tedesca Odeon Records. Heinemann incorpor\u00f2 la Otto Heinemann Phonograph Corporation nel 1916, costruendo il proprio studio di registrazione e impianto di produzione vinili a New York, cominciando la commercializzazione e distribuzione dei propri prodotti nel settembre 1918. Heinemann form\u00f2 il nome dell'etichetta discografica dalle proprie iniziali; sulle primissime etichette dei dischi, il nome era trascritto OkeH. Nel 1919, la societ\u00e0 partner della compagnia venne rinominata \"General Phonograph Corporation\", e quindi il nome dell'etichetta fu cambiato in OKeh. Il primo direttore musicale fu Fred Hager, spesso accreditato sotto lo pseudonimo \"Milo Rega\".\nInizialmente la Okeh pubblic\u00f2 canzoni popolari, balli, e numeri di vaudeville, ma Heineman volle anche distribuire generi musicali \"negletti\" dalla maggior parte delle altre case discografiche. Cos\u00ec la Okeh produsse serie di registrazioni in tedesco, ceco, polacco, svedese, e yiddish destinate alle comunit\u00e0 di immigrati negli Stati Uniti. Alcune venivano importate dall'Europa, altre venivano incise ex-novo dalla Okeh a New York.\nNel 1920, la registrazione di Ralph Peer della cantante blues afroamericana Mamie Smith in \"Crazy Blues\", si rivel\u00f2 un successo inaspettato per la Okeh. Quindi, la compagnia decise di concentrarsi sul mercato del blues e del jazz. Nel 1922, venne assunto Clarence Williams come direttore del dipartimento \"Race record\" (essenzialmente dei 78 giri destinati prevalentemente al pubblico afroamericano contenenti musica jazz, gospel e blues) presso gli studi di New York. In seguito, la Okeh apr\u00ec uno studio a Chicago, capitale del jazz negli anni venti, dove il direttore era Richard M. Jones. Molti classici del jazz di artisti rilevanti quali King Oliver, Lucille Bogan, Sidney Bechet, Hattie McDaniel, Louis Armstrong, e Duke Ellington furono incisi per la Okeh. In quanto parte della Carl Lindstrom Company, i dischi della Okeh venivano distribuiti da altre consociate della Lindstrom, inclusa la Parlophone in Gran Bretagna.\nBasandosi sulla quantit\u00e0 di dischi prodotti, le star principali della Okeh furono Louis Armstrong, Duke Ellington, Lonnie Johnson, Joe Venuti &amp; Eddie Lang, Victoria Spivey, Clarence Williams, Miff Mole, Sophie Tucker, e Seger Ellis. Anche King Oliver e Bennie Moten incisero per la Okeh prima di trasferirsi ad altre etichette.\nNel 1926, la Okeh fu venduta alla Columbia Records. La Columbia e le sue successive consociate (ARC, CBS e Sony Music) sono proprietarie dell'etichetta da allora.\nRace record.\nL'incisione originale del brano \"Crazy Blues\" da parte di Mamie Smith ebbe luogo nel 1920. La General Phonograph Corp, casa madre della Okeh, sfrutt\u00f2 il successo della Smith per coltivare un nuovo mercato. Fotografie della Smith, e liste dei suoi dischi furono stampati in svariati giornali riservati ai neri come \"Chicago Defender\", \"Atlanta Independent\", \"New York Colored News\", ed altri. Con il passare del tempo, la Okeh inizi\u00f2 a specializzarsi sempre pi\u00f9 nel mercato della musica afroamericana scritturando in esclusiva artisti quali Sara Martin, Eva Taylor, Shelton Brooks, Esther Bigeou, e Handy\u2019s Orchestra. Quindi, cominci\u00f2 la produzione della serie speciale 8000 dedicata esclusivamente alle incisioni di artisti \"di colore\". Il successo della serie port\u00f2 la Okeh ad effettuare registrazioni \"sul posto\", dove la musica in questione veniva eseguita.\nLa serie 8000, iniziata nel 1921, si protrasse fino alla fine del 1934 con ultimo numero di catalogo 8966. \u00c8 attualmente molto ricercata dagli appassionati ed ha raggiunto importanti quotazioni sul mercato del collezionismo, in parte perch\u00e9 molti artisti blues e jazz che incisero su etichetta Okeh, successivamente registrarono solo pochi altri dischi."}
{"id": "6120059", "revid": "212348", "url": "https://it.wikipedia.org/wiki?curid=6120059", "title": "Inverno In-Ver", "text": "Inverno In-Ver \u00e8 una composizione per orchestra di Niccol\u00f2 Castiglioni nel 1973. La partitura sub\u00ec una revisione nel 1978. Come indicato dal compositore stesso il brano consiste in una raccolta di \"undici poesie musicali\", l'una strettamente legata all'altra. Il titolo dell'opera mostra come il brano composto dall'autore muova i suoi passi in un'atmosfera musicale legata all'inverno, al freddo, al ghiaccio. Gli stessi titolo degli undici numeri sono eloquenti: Fiori di ghiaccio, Il ruscello, Danza invernale, Salterello, La brina, Il lago ghiacciato, Nenia prima, Nenia seconda, Silenzio, Un vecchio adagio, Il rumore non fa bene. Il bene non fa rumore."}
{"id": "6120060", "revid": "1214201", "url": "https://it.wikipedia.org/wiki?curid=6120060", "title": "Eric Larsson", "text": "Carriera.\nClub.\n\u00c8 cresciuto nelle giovanili del G\u00e4vle GIK.\nPassato al maggiore club cittadino, il Gefle, il 5 aprile 2010 ha esordito nella massima serie subentrando nei minuti finali della sfida esterna contro il Mj\u00e4llby. Nel corso dell'Allsvenskan 2010 ha collezionato due presenze, nell'Allsvenskan 2011 ha giocato dieci partite (anch'esse partendo dalla panchina), mentre nel 2012 \u00e8 sceso in campo in 24 incontri di cui 8 da titolare. In questa stagione ha segnato anche il suo primo gol, decidendo la partita contro l'\u00d6rebro con un tiro al volo al 90' minuto.\nRimasto senza squadra una volta terminato il contratto con il Gefle, Larsson ha firmato un contratto di tre anni con il GIF Sundsvall appena retrocesso in Superettan. Al secondo tentativo la squadra \u00e8 riuscita a tornare in Allsvenskan. Nel settembre 2015 il giocatore ha prolungato fino al termine della stagione 2017. Nel 2017 si \u00e8 guadagnato una nomination per il premio di difensore dell'anno dell'Allsvenskan, nonostante abbia giocato in una squadra che ha lottato per la salvezza.\nAlla conclusione del campionato 2017, i campioni di Svezia del Malm\u00f6 FF hanno annunciato che Larsson sarebbe stato il sostituto del partente Anton Tinnerholm a partire dall'anno successivo, con un contratto quadriennale firmato a parametro zero. In occasione dell'Allsvenskan 2020, nella quale ha giocato in tutte e 30 le giornate previste da calendario, ha vinto il suo primo titolo nazionale.\nNazionale.\nLarsson ha collezionato 4 apparizioni con la Nazionale svedese Under-17, tutte ottenute nel 2006."}
{"id": "6120068", "revid": "765509", "url": "https://it.wikipedia.org/wiki?curid=6120068", "title": "Tokyo Mew Mew - \u00c0 la mode", "text": ""}
{"id": "6120070", "revid": "1424383", "url": "https://it.wikipedia.org/wiki?curid=6120070", "title": "Giovanni Hautmann", "text": "Biografia.\nNasce nel 1927 a Firenze, dove si \u00e8 laureato in medicina nel 1952. Dal 1963 \u00e8 psicoanalista della Societ\u00e0 psicoanalitica italiana, di cui \u00e8 stato presidente dal 1986 al 1990. Ha fondato nel 1974 il Centro Psicoanalitico di Firenze insieme a Stefania Manfredi Turillazzi, Arrigo Bigi, Giordano Fossi, Franco Mori. Ha pubblicato diversi contributi clinici e teorici, in gran parte sulla Rivista di Psicoanalisi. Ha svolto attivit\u00e0 clinica, di direzione e di consulenza in ambiti universitari, del Servizio sanitario nazionale e di Istituzioni di Neuropsichiatria Infantile.\nDal 1974 al 1982 \u00e8 stato segretario del Comitato Generale del Training della SPI. Dal 1982 al 1986 \u00e8 stato vicepresidente della SPI, per poi diventarne presidente fino al 1990. \nDal punto di vista teorico ha sviluppato gli apporti di A. Segal, H. Rosenfeld, B. Joseph, I. Pick, S. Resnik, M. Spira, D. Meltzer e M. Harris. Si \u00e8 inoltre sempre riconosciuto come debitore verso il pensiero di W. Bion.\nCome scrivono Gregorio Hautmann e Andrea Marzi nel capitolo a lui dedicato nel volume \"La Societ\u00e0 Psicoanalitica Italiana\" a cura di Fabio Castriota (2020), Giovanni Hautmann sin dai primi anni '60, in anticipo sui tempi, si occupa anche di psicoanalisi dei bambini e degli adolescenti, oltre che di adulti anche con problematiche psicotiche e borderline. E\u2019 da quegli anni anche consulente e supervisore di varie strutture psicopedagogiche e psichiatriche per adulti, bambini ed adolescenti mettendo via via a punto una sua tecnica di intervento che concettualizza come \"gruppo di supervisione\" venendo ad occuparsi, quindi, anche di dinamiche gruppali.\nIl pensiero.\nGregorio Hautmann e Andrea Marzi scrivono - nel capitolo dedicato al suo pensiero contenuto nel volume \"Giovanni Hautmann e la passione del pensiero\" a cura di Gabriellini, Luperini e Nissim - che Hautmann intende l'essenza della psicoanalisi come un'operazione che conduce a crescita e trasformazione. Essa si realizza al suo ottimo nella situazione analitica. Quest\u2019ultima, concetto centrale nella sua teorizzazione, rappresenta l\u2019unit\u00e0 elementare vivente della psicoanalisi, analogamente a quello che \u00e8 la cellula per un organismo biologico ed \u00e8 da intendersi come metodo che trascende i singoli modelli e teorie usate dagli psicoanalisti. Essa \"\u00e8 costituita dal legame indiscongiungibile tra l'oggetto del lavoro analitico, lo strumento peculiare del lavoro analitico e la condizione in cui tale lavoro analitico necessariamente opera\"\". Nessuno di questi tre elementi, da solo, \u00e8 sufficiente a fondare la situazione analitica, per la cui costituzione \u00e8 necessaria la relazione integrativa tra questi tre elementi. Loggetto\" della situazione analitica \u00e8 il fantasma (o fantasia), conscio e inconscio, che viene trasformato dall\u2019interpretazione, che \u00e8 lo \"strumento\" dell'analisi, mentre la \"condizione\" entro cui si svolge il lavoro analitico \u00e8 il setting. Esso \u00e8 contenitore ludico che assicura un isolamento parziale dal mondo esterno, e consente una sorta di accecamento funzionale atto a stabilire un miglior contatto con il mondo emotivo del paziente. La situazione analitica \u00e8 quindi rappresentabile da un triangolo equilatero ai cui vertici si trovano Interpretazione (I), Fantasia (F) e Setting (S). I lati di tale triangolo sono rappresentati dal Processo Analitico (IF), dal Senso di Realt\u00e0 (SF) e dalla Relazione Analitica (IS)\"'.\nAll\u2019interno della situazione analitica, rifacendosi ai concetti di Bion di legame \"simbiotico\", \"conviviale\" e \"parassitario,\" Hautmann considera una dimensione puntuale e discreta quella della relazione conviviale o parassitaria, mentre attribuisce una dimensione continua al legame simbiotico. Tenendo presente la relazione tra \"pensiero (K)\" e \"realt\u00e0 ultima (O),\" in cui il pensiero\u00a0 o cerca di non modificarsi (O -&gt; K) o di arrivare alla Verit\u00e0 o Realt\u00e0 Ultima (K -&gt; O), \u00e8 dal tipo di rapporto tra questi due elementi che dipende la qualit\u00e0 relazione: conviviale, simbiotica o parassitaria. L'interpretazione deve quindi tendere a riassorbire O in K. E' in questa oscillazione O&lt;-&gt;K che avviene la trasformazione analitica, attraverso la formazione di una pellicola di pensiero su cui Hautmann stesso scrive:\n\"La situazione analitica si pone come il luogo che garantisce il formarsi, nella continuit\u00e0, della pellicola di pensiero che integra i momenti discreti della evoluzione mentale, pure organizzati dalla situazione analitica medesima; essa di pone come equivalente di un tessuto mentale in formazione, prodotto dal contatto della mente dell'analizzando e della mente dell'analista, in cui si possono differenziare i fenomeni inerenti alla formazione del S\u00e9 ed all'evoluzione relazionale, costituitivi della crescita mentale.\" (Hautmann, 2002, p. 287)\nLa pellicola di pensiero ha quindi a che fare con il formarsi del S\u00e9, \u00e8 concetto che richiama la pelle (alcuni anni prima dell'IO-pelle di Anzieu) e al contempo la pellicola fotografica. Nella relazione analista-paziente, cos\u00ec come in quella madre-neonato, si ha una prima forma di contatto creativo che porta alla formazione di una pellicola di pensiero. La formazione di tale pellicola rappresenta un momento integrativo di stimoli sensoriali, emotivi ed ideativi ed \u00e8 dalla formazione di tale pellicola che comincia il processo di separazione-individuazione del bambino. Questo processo avviene\u00a0 certo nell\u2019ambito della \"Funzione Alpha\", grazie alla capacit\u00e0 materna e analitica di creare rappresentazioni l\u00ec dove mancavano. Si tratta, scrivono Hautmann e Marzi (2020). \"\"della condizione in cui un'emozione speculare al sentirsi contenuto nel corpo e nella mente della madre sia raffigurabile con l'abbozzarsi di un contenitore [...]. Si costituirebbe, in altre parole, una sorta di film atto a simbolizzare protoemozioni e/o protosensazioni attraverso una sorta di rispecchiamento, che produrrebbe il primitivo abbozzo del senso di S\u00e9, poi replicatesi nel rispecchiamento del bambino al seno, nello sguardo della madre, con reciproca mutualit\u00e0\".\" (p. 281)\nHautmann ipotizza, inoltre, l'esistenza di elementi gamma, (oltre agli elementi Alpha e Beta di Bion) che aiuterebbero la comprensione di quelle patologie dove il deficit della \"Funzione Alpha\" riguarda solo alcuni \"elementi\", in particolare, quelli precursori delle emozioni (elementi Gamma appunto) e non i precursori delle sensazioni (elementi Beta). Questa specificazione aiuta la comprensione di alcune patologie in cui a risultare compromesso \u00e8, in particolare, la rappresentazione emozionale e non quella sensoriale in generale (per esempio disturbi dello spettro autistico). \nLo splitting cognitivo primario, altro concetto introdotto da Hautmann (1982), \u00e8 l'espressione di un malfunzionamento di questa pellicola e che si manifesta come una condizione patologica in cui non avviene un'integrazione di elementi Beta e Gamma, ad opera della funzione Alfa, dando luogo a pseudo-percezioni e pseudo-rappresentazioni."}
{"id": "6120074", "revid": "83784534", "url": "https://it.wikipedia.org/wiki?curid=6120074", "title": "Giusto di Volterra", "text": ""}
{"id": "6120075", "revid": "83784570", "url": "https://it.wikipedia.org/wiki?curid=6120075", "title": "Clemente di Volterra", "text": ""}
{"id": "6120077", "revid": "765509", "url": "https://it.wikipedia.org/wiki?curid=6120077", "title": "Mint Aizawa", "text": ""}
{"id": "6120078", "revid": "61051", "url": "https://it.wikipedia.org/wiki?curid=6120078", "title": "Cardiff City Ladies Football Club", "text": "Il Cardiff City Ladies Football Club \u00e8 una squadra di calcio femminile con sede a Cardiff, capitale del Galles, nel Regno Unito. Pur non essendo un club inglese \u00e8 iscritta al campionato inglese di calcio femminile e nella stagione 2018-2019 gioca in FA Women's National League South, girone sud del terzo livello del campionato di categoria, e gioca le partite interne al Cardiff International Sports Stadium.\nLa squadra, rimasta affiliata per breve tempo all'omonimo club maschile, ne conserva nome e colori sociali senza tuttavia conservare alcuna collaborazione.\nIl miglior risultato sportivo ottenuto dalla squadra sono le dodici FAW Women's Cup.\nStoria.\nLa squadra trae origine dal Llanedeyrn L.F.C., originariamente fondata nel 1975 dopo una partita di beneficenza, e ha cambiato pi\u00f9 volte denominazione nel corso della sua storia. Nel 1981 il nome fu cambiato in \"Cardiff L.F.C.\", e nel 1993 si affili\u00f2 all'Inter Cardiff Football Club. Da allora la squadra ha come terreno di gioco il Cardiff Athletic Stadium, che ancora viene utilizzato come impianto per gli incontri casalinghi. Nel 1997 si interruppe la collaborazione con l'Inter Cardiff e la squadra cambi\u00f2 nuovamente denominazione in \"Cardiff County L.F.C\" affiliandosi al County Council di Cardiff. Nel 2001 il club ha ottenuto l'affiliazione con il Cardiff City, il club di calcio maschile professionistico della stessa citt\u00e0.\nAll'inizio della stagione 2003, per\u00f2, il club recise il legame con la sua controparte maschile quando i responsabili della squadra femminile votarono contro le proposte della dirigenza del maschile per la gestione del Cardiff City LFC, diventando nuovamente una societ\u00e0 totalmente indipendente. Anche se la nuova realt\u00e0 societaria ha ottenuto l'autorizzazione a conservare il nome e i colori sociali del Cardiff City, lo stemma ha una grafica molto diversa e non utilizza pi\u00f9 il famoso appellativo 'Bluebirds', pur se ancora indicate come tali dai media come BBC Sport, incorporando invece il dragone rosso gi\u00e0 presente nella bandiera del Galles.\nNel 2006 il Cardiff City Ladies vinse la FA Women's Premier League Southern Division con la conseguente promozione National Division per la prima volta nella sua storia sportiva, bissando l'impresa gi\u00e0 riuscita ad un'altra squadra gallese, l'oramai scomparso Barry Town, nel 2001. Retrocesso in FA Women's Premier League nella stagione 2007-2008, il club riesce ad accedere ancora alla National Division al termine della stagione 2010-2011.\nGrazie alla vittoria in FAW Women's Cup, il club ha pi\u00f9 volte rappresentato il Galles in UEFA Women's Cup e Champions League."}
{"id": "6120079", "revid": "765509", "url": "https://it.wikipedia.org/wiki?curid=6120079", "title": "Pudding Wong", "text": ""}
{"id": "6120100", "revid": "76963", "url": "https://it.wikipedia.org/wiki?curid=6120100", "title": "Roberto Aguire", "text": "Biografia.\nRoberto Aguire nasce nel 1988 in Messico da genitori messicani. Successivamente, si trasferisce in Svizzera con la sua famiglia, a Ginevra, dove viene cresciuto. Per poter frequentare la prestigiosa Tisch School of the Arts dell'Universit\u00e0 di New York si trasferisce dunque negli Stati Uniti dove, una volta terminati gli studi, si stabilisce ed intraprende la sua carriera di attore. Raggiunge la popolarit\u00e0 con i ruoli di Emilio in \"Struck by Lightning\" (di cui \u00e8 anche produttore) e di Leo in \"Boulevard\", dove recita al fianco di Robin Williams, uno degli ultimi film in cui il grande attore recita prima della sua morte. Per interpretare il ruolo di Leo, Aguire ha dovuto perdere quasi quindici chilogrammi.\nHa avuto una relazione con Emma Watson, conosciuta nel 2005 quando Aguire era impegnato in uno stage nel dipartimento effetti speciali del film \"Harry Potter e il calice di fuoco\"."}
{"id": "6120104", "revid": "1936754", "url": "https://it.wikipedia.org/wiki?curid=6120104", "title": "Libri della Scala", "text": "I Libri della Scala sono stati una serie di libri escatologici, per lo pi\u00f9 in lingua araba, dovuti alla penna di diversi scrittori musulmani. Essi narravano la mirabolante ascesa (il termine \"scala\" indica per l'appunto una \"scalata\" al Cielo) che avrebbe portato il profeta islamico Maometto, su su fino all'Ottavo Cielo, fino a giungere al cospetto ravvicinatissimo di Allah. Tale evento viene descritto sommariamente nel Corano, col \"viaggio notturno\" (\"isr\u0101\u02be\") di Maometto che lo avrebbe portato dal \"Tempio sacro\" della Mecca al \"Tempio ultimo\", identificato poi in Gerusalemme, e con la sua successiva salita (\"mi\u02bfr\u0101j\") al Settimo Cielo, fino a giungere col volere divino a \"due archi\" (\"qaws\u0101ni\") appena di distanza dal Suo Volto. Maometto scende poi all'Inferno (catabasi).\nStoria del testo.\nEntrata presto a far parte della letteratura popolare d'ispirazione religiosa, bench\u00e9 ricca di elementi mitici, tra il 1264 e il 1277 re Alfonso X di Castiglia dette disposizioni affinch\u00e9 si approntasse una traduzione in volgare castigliano di una delle versioni in lingua araba di un \"Kit\u0101b al-mi\u02bfr\u0101j\" (\u0643\u062a\u0627\u0628 \u0627\u0644\u0645\u0639\u0631\u0627\u062c) che circolavano in al-Andalus e ne affid\u00f2 l'incarico a un sapiente medico ebreo, di nome Abraham alfaqu\u00edm (\"al-\u1e25ak\u012bm\", ossia \"il medico\").\nDa essa (non giunta fino a noi) il notaio Bonaventura da Siena ricav\u00f2, in Castiglia, dove era probabilmente giunto esule, una versione in lingua latina (\"Liber Scalae Machometi\") e una in volgare francese, ricordata come \"Livre de l'Eschi\u00e8le Mahomet\", conservatesi in un manoscritto membranaceo ospitato nella Biblioteca Bodleiana dell'Universit\u00e0 di Oxford (Laudensis Misc. 537), della fine del XIII secolo ma anche in un codice cartaceo del XIV secolo conservato a Parigi (BnF, lat. 6064) e in un terzo manoscritto, sempre del XIV secolo, tradotto dal Bretone Herveus Keynhouarn, presente nella Biblioteca apostolica vaticana (nel Codice Vaticano Latino 4072, che comprende anche la \u00abCollezione Toledana\u00bb dei testi fatti tradurre da Pietro il Venerabile, abate di Cluny), oggetto nel 1949 di un acuto studio storico e linguistico da parte di Enrico Cerulli, che - partendo da uno studio di Ugo Monneret de Villard del 1944 - offr\u00ec all'attenzione del mondo internazionale degli studiosi una versione castigliana di San Pedro Pascual (1229-1301), presente in un codice dell'Escurial di Madrid (h II 25) e risalente al XVI secolo.\nLa questione delle fonti islamiche della Commedia dantesca.\nBonaventura da Siena - secondo un'ipotesi di Cerulli, giudicata verosimile dalla quasi totalit\u00e0 degli studiosi - potrebbe essere stato l'anello di congiunzione tra i libri della Scala scritti in latino e in volgare francese e Dante Alighieri nella sua ispirazione puramente \"topografica\" dei luoghi infernali e nella sua \"legge del contrappasso\", pur restando del tutto originale l'afflato poetico e mistico cristiano del poeta fiorentino.\nEra d'altronde stata questa l'ipotesi che, decenni prima, aveva esposto il sacerdote studioso spagnolo Miguel As\u00edn Palacios nel suo \"La escatolog\u00eda musulmana en la \u00abLa Divina Comedia\u00bb\" tanto da suscitare acutissime e talora addirittura violente polemiche tra i dantisti pi\u00f9 convinti della totale originalit\u00e0 del capolavoro dantesco e chi riteneva invece pi\u00f9 che credibile, addirittura probabile, un'ispirazione islamica della \"Divina Commedia\" da parte di un fine e curioso intellettuale qual era Dante.\nIl contenuto del \"mi\u02bfr\u0101j\" di Maometto.\nSecondo una delle pi\u00f9 antiche versioni riportata dal grande tradizionista Bukhari, Maometto fu scortato dall'Gibr\u012bl, mentre era trasportato sulla sua groppa da Bur\u0101q, percorrendo quindi in successione sette Cieli, fino a giungere al miracoloso cospetto di Allah.\nI Cieli da lui osservati secondo la tradizione islamica come trasmessa dalla traduzione castigliana dell'opera, sono tutti presidiati da un profeta:"}
{"id": "6120105", "revid": "1543377", "url": "https://it.wikipedia.org/wiki?curid=6120105", "title": "Slovacchi di Romania", "text": "Gli slovacchi di Romania (in lingua slovacca: \"slov\u00e1ci\") sono uno dei gruppi etnici in Romania minoritario, che conta 17.199 persone, secondo censimento 2002. \nDemografia.\nRappresentano lo 0,1% della popolazione totale della Romania. Vivono per la maggior parte nella parte nord occidentale del paese, nei distretti di Bihor e Arad, con percentuali rispettivamente del 1,22% e 1,25% della popolazione totale. Nella comunit\u00e0 slovacca di S\u0103laj c'\u00e8 la popolazione pi\u00f9 \"assimilata\", con eccezione di F\u0103getu (S\u0103laj), che nel censimento 2002 contava circa 700 slovacchi.\nIl municipio di Plopi\u0219, slovacco, ha inaugurato nel 2006 un centro telefonico e internet amministrato dalla Chiesa cattolica di Slovacchia.\nSecondo censimento del 2002 la popolazione totale slovacca di Plopi\u0219 (incluso F\u0103get) era di 901 individui.\nLa comunit\u00e0 pi\u00f9 grande della Romania risiede nella citt\u00e0 N\u0103dlac (distretto di Arad), con una maggioranza relativa. Su 8.144 individui, 3.844 si dichiaravano slovacchi (47,20%), 3.696 romeni (45,38%), 264 magiari (2,24%) \u0219.a.m.d.\nIl comune con la maggioranza assoluta di slovacchi \u00e8 \u0218inteu, Bihor, con 1.287 individui totali e 1.264 dichiaratisi slovacchi, 19 romeni e 4 magiari.\nEducazione.\nIn localit\u00e0 Budoi (Bihor) \u00e8 stato istituito il \"Liceul Teoretic \"Josef Kozacek\"\" in lingua slovacca. In questo istituto viene assicurato tutto il ciclo dalle primarie al liceo in lingua madre slovacca.\nReligione.\nSotto l'aspetto confessionale nel distretto di Bihor vi \u00e8 la maggioranza di individui che professa religione romano-cattolica, mentre nel distretto di Arad sono luterani.\nRappresentanza politica.\nCome minoranza etnica riconosciuta, quella slovacca e quella ceca, hanno un rappresentante nella Camera Deputa\u021bilor. Nel 2008 il deputato era Adrian Merka.\nNel 2008 i sindaci di Plopi\u0219, Francisc Pisek, sono stati condannati per fatti di corruzione.\nVari.\nIn dialetto romeno il nome dato agli slovacchi di Romania \u00e8 \"t\u0103u\u021bi\", che deriva dal magiaro \"t\u00f3th\"."}
{"id": "6120106", "revid": "1494169", "url": "https://it.wikipedia.org/wiki?curid=6120106", "title": "Stormtrooper (disambigua)", "text": ""}
{"id": "6120108", "revid": "486946", "url": "https://it.wikipedia.org/wiki?curid=6120108", "title": "Inter Cardiff Football Club", "text": ""}
{"id": "6120109", "revid": "729019", "url": "https://it.wikipedia.org/wiki?curid=6120109", "title": "Unione Sportiva Itala San Marco 2009-2010", "text": "Questa pagina raccoglie le informazioni riguardanti l'Unione Sportiva Itala San Marco nelle competizioni ufficiali della stagione 2009-2010."}
{"id": "6120124", "revid": "6923", "url": "https://it.wikipedia.org/wiki?curid=6120124", "title": "Note del guanciale", "text": "Note del guanciale (\u6795\u8349\u5b50 \"Makura no S\u014dshi\") \u00e8 un'opera di Sei Sh\u014dnagon\",\" scrittrice e poetessa giapponese, dama di compagnia dell'imperatrice Teishi dal 993 al 1001. Databile intorno all'anno 1000, il libro \u00e8 ritenuto con Genji Monogatari uno dei classici della letteratura giapponese del periodo Heian.\nTitolo e diffusione.\nEsistono diverse opinioni riguardo al titolo. \"Makura\" (\u6795) \u00e8 un termine generico che indica il cuscino usato dalla nobilt\u00e0 per non rovinare l'acconciatura. Nel suo incavo potevano essere inseriti dei fogli per riportare eventuali annotazioni. \nLa nascita del \"Makura no S\u014dshi\" viene descritta dall'autrice nell'epilogo del libro, nel quale molti studiosi individuano una probabile fonte del titolo: \nIl riferimento a una divulgazione promossa da terzi di queste Note, che l'autrice dichiara aver compilato solo per se stessa, rivelerebbe la sua funzione di artificio letterario in un altro passaggio dell'opera, dal quale risulterebbe invece chiara l'intenzionalit\u00e0 della composizione e della sua destinazione pubblica: \n\u00c8 probabile che il lavoro cominciasse a circolare all'interno della corte imperiale gi\u00e0 dal 995 e 996. Anche se non commissionato direttamente dall'entourage di corte, le \"Note del guanciale\" rispondono compiutamente ai gusti e ai desideri di uno specifico pubblico.\nGenere e valore storico.\nDal punto di vista del genere, l'opera si presta a diverse classificazioni, perch\u00e9 estremamente composita nello stile e nei contenuti: descrizioni della vita di corte si alternano ad aneddoti, ricordi di persone, luoghi ed eventi, a rappresentazioni di animali e piante, a elenchi di \"cose\" (es. \"Cose che stancano, Cose odiose, Cose spiacevoli, Cose imbarazzanti\"). Ci\u00f2 che unifica il testo e che lo rende particolare \u00e8 lo stile dell'autrice, leggero e raffinato, giocoso ed elegante, capace di isolare nei particolari e rendere bella \"ogni cosa piccola\".\nPer il suo contenuto variegato il testo \u00e8 stato ritenuto il precursore del genere chiamato zuihitsu (\u968f\u7b46), costituito da miscellanee di pensieri, note sparse, citazioni, prosa libera. Tale metodo di scrittura verr\u00e0 ripreso, nel periodo Kamakura, dallo \"H\u014dj\u014dki\" (1212) di Kamo no Ch\u014dmei e dallo \"Tsurezuregusa\" (1331) di Yoshida Kenk\u014d.\nAlcuni studiosi hanno sottolineato il valore storico di quest'opera. Il traduttore e orientalista britannico Arthur Waley ha definito \"Le Note del guanciale\" \"il documento pi\u00f9 importante che possediamo del periodo\", ritenendolo per la sua mole e variet\u00e0 di contenuto una fonte estremamente ricca di informazioni sul contesto sociale e sulla vita culturale e artistica dell'epoca Heian.\nAttraverso le letture citate da Sei, possiamo ricavare informazioni sui \"monogatari\" in circolazione al tempo, che oggi in gran parte abbiamo perduto. Tra quelli che si possono ancora leggere elenca: il \"Sumiyoshi Monogatari\" (\u4f4f\u5409\u7269\u8a9e) e l\"'Utsuho Monogatari\" (\u5b87\u6d25\u4fdd\u7269\u8a9e). Fra le raccolte di poesie, il \"Man'y\u014dsh\u016b\" (VIII secolo) e il \"Kokinshu\" (X secolo).\nIl periodo in cui si colloca il libro corrisponde a una fase di lotte politiche interne al clan Fujiwara che domin\u00f2 per secoli la corte imperiale grazie al ruolo di reggenti (\u6442\u95a2 Sessh\u014d) ricoperto dai membri maschi della famiglia. Nel 995 la morte del padre dell'imperatrice Teishi Fujiwara no Michitaka, che aveva governato come reggente dal 990 al 993 e come Cancelliere dal 993 al 995, e la conseguente ascesa al potere del fratello Fujiwara no Michinaga, indebolirono notevolmente la posizione dell'imperatrice, fino a quel momento beneficiaria dei massimi privilegi a corte.\nQuando Sei inizia a scrivere il suo libro, l'influenza di Teishi e della sua cerchia \u00e8 in progressivo declino, ma ne \"Le note del guanciale\" compaiono solo deboli e rare tracce del conflitto in atto. Grande spazio viene invece assegnato alla descrizione delle glorie di corte e al mecenatismo dell'imperatrice, e il tono del libro risulta nel complesso allegro e scanzonato, in contrasto con quello dolente prevalente in altre opere del periodo Heian.\nAlcuni studiosi ritengono che Sei abbia voluto deliberatamente allontanare l'attenzione dalle lotte politiche in corso, con l'obbiettivo di offrire attraverso i suoi scritti un'immagine idilliaca ed armoniosa del microcosmo di corte dell'imperatrice Teishi, sua protettrice. La lealt\u00e0 e l'ammirazione nei confronti di quest'ultima renderebbero l'opera \"un racconto di finzione del passato\", una ri-presentazione storica, un ritratto immutabile degli splendori della corte. La descrizione selettiva degli eventi narrati confermerebbe questo intento: se confrontato con altre opere dello stesso periodo (\"Eiga monogatari, \u014ckagami\") nel quale vengono descritte l'ascesa di Michinaga al potere e la difficile situazione politica di Teishi, il libro presenterebbe numerose lacune ed omissioni. A scomparire non sarebbero solo le lotte fratricide: pi\u00f9 in generale, ne \"Le Note del guanciale\" non ci sarebbe traccia delle calamit\u00e0 che si stavano abbattendo sul paese: incendi, come quello del palazzo di \"Michitaka\", padre dell'imperatric Teishi nel terzo mese del 993 e quello successivo che interess\u00f2 il palazzo che ospitava l'Imperatrice, nel sesto mese del 996; epidemie, come quella di vaiolo che contagi\u00f2 l'imperatore nell'ottavo mese del 993; il terremoto che tocc\u00f2 la capitale nel quinto mese del 997; il tifone abbattutosi nell'ottavo mese del 998, e altri eventi funesti accaduti nel corso dell'anno mille, un anno difficile che si concluder\u00e0 con la morte dell'imperatrice Teishi, protettrice di Sei Sh\u014dnagon.\nLe diverse versioni.\nAlcuni studi su \"Le Note del guanciale\" negli ultimi decenni si sono occupati della questione dell'organizzazione del testo. Il testo originale di \"Le Note del guanciale\" \u00e8 scomparso prima della fine del periodo Heian, e nei secoli successivi sono state numerose le versioni circolate e le modifiche apportate da parte di singoli copisti, influenzati dalle diverse tendenze letterarie del tempo.\nIl classicista Ikeda Kikan (1896-1956) ha per primo proposto una classificazione delle diverse tradizioni testuali esistenti, individuando 4 principali versioni, riunite in due raggruppamenti distinti sulla base dell'ordine assegnato ai diversi frammenti di cui \u00e8 composto il testo: struttura mista e casuale nel caso delle versioni \"N\u014dinbon\" \u80fd\u56e0\u672c e \"Sankanbon\" \u4e09\u5dfb\u672c, in cui anche le sezioni databili non si presentano disposte in ordine cronologico; riarrangiamento delle sezioni, organizzate in raggruppamenti (Liste, Diari, Brevi saggi) nelle versioni \"Maedabon\" e \"Sakaibon\".\nStudiosi come Ikeda Kikan, Watsuji Tetsuro e Haduo Shirane ritengono che la disposizione \"ordinata\" del contenuto dell'opera sia quella pi\u00f9 attendibile in termini di autenticit\u00e0, per altri invece la struttura originaria del testo sarebbe quella \"casuale\". Sebbene non sia ancora stato stabilito in termini definitivi un testo standard, nelle istituzioni accademiche in Giappone viene usato maggiormente il \"Sankanbon\" come testo base per la ricerca.\nI lettori di lingua inglese hanno conosciuto \"Makura no soshi\" attraverso due traduzioni: quella di Arthur Waley (1928), che si \u00e8 avvalso di un testo N\u014dinbon e ha tradotto solo un quarto dell'opera, e quella - 40 anni dopo - di Ivan Morris (1967), che non ha seguito un'unica linea testuale ma ha utilizzato entrambe le versioni, creando in un certo senso una propria interpretazione di \"Makura no soshi.\"\nNella traduzione italiana Lydia Origlia ritiene essere pi\u00f9 fedele all'originale la trascrizione del 1228 attribuita al politico e letterato Fujiwara no Sadaie.\nLe liste (164 capitoletti) rappresentano la parte pi\u00f9 corposa e numerosa dei frammenti contenuti nel volume. Liste descrittive, genealogiche, descrizione di paesaggi, di animali, di categorie di persone, ma anche liste caratterizzate da un sostantivo e dalla particella enclitica \"wa\" presente ad esempio nel famoso incipit: "}
{"id": "6120125", "revid": "481666", "url": "https://it.wikipedia.org/wiki?curid=6120125", "title": "Street of Shadows", "text": ""}
{"id": "6120166", "revid": "287204", "url": "https://it.wikipedia.org/wiki?curid=6120166", "title": "Tasselli", "text": ""}
{"id": "6120172", "revid": "1305772", "url": "https://it.wikipedia.org/wiki?curid=6120172", "title": "Lenne", "text": ""}
{"id": "6120188", "revid": "1782831", "url": "https://it.wikipedia.org/wiki?curid=6120188", "title": "Unione Sportiva Poggibonsi 2009-2010", "text": "Questa pagina raccoglie le informazioni riguardanti l'Unione Sportiva Poggibonsi nelle competizioni ufficiali della stagione 2009-2010."}
{"id": "6120189", "revid": "827882", "url": "https://it.wikipedia.org/wiki?curid=6120189", "title": "Cry Baby Tour", "text": "Il Cry Baby Tour \u00e8 il secondo tour mondiale della cantautrice statunitense Melanie Martinez, atto a promuovere il suo album in studio di debutto \"Cry Baby\".\nScaletta.\nL'elenco dei brani segue l'ordine in cui essi sono disposti nel disco, in modo da rispettare la cronologia narrativa della storia di \"Cry Baby\"."}
{"id": "6120196", "revid": "44876", "url": "https://it.wikipedia.org/wiki?curid=6120196", "title": "Sacilese Calcio 2009-2010", "text": "Questa voce raccoglie le informazioni riguardanti la Sacilese Calcio nelle competizioni ufficiali della stagione 2009-2010."}
{"id": "6120197", "revid": "767487", "url": "https://it.wikipedia.org/wiki?curid=6120197", "title": "Fai bei sogni (film)", "text": "Fai bei sogni \u00e8 un film del 2016 diretto da Marco Bellocchio, interpretato da Valerio Mastandrea, Barbara Ronchi e B\u00e9r\u00e9nice Bejo\nIl film \u00e8 basato sul romanzo autobiografico omonimo \"Fai bei sogni\" di Massimo Gramellini ed \u00e8 stato presentato alla Quinzaine des R\u00e9alisateurs del Festival di Cannes 2016.\nTrama.\nTorino, anni '60: Massimo, 9 anni, \u00e8 uno studente delle elementari ed accanito tifoso del Torino (che segue con il padre al Comunale, vicino al loro condominio). Ha l'abitudine di invocare l'aiuto di Belfagor (che segue nell'omonimo sceneggiato in televisione) quando qualcosa va male. Una notte sua madre, dopo essersi congedata da lui dicendogli \u00abfai bei sogni\u00bb, muore in circostanze misteriose. L'arrivo della polizia allerta il bambino, che non riceve spiegazioni dal padre. Massimo non crede che la madre sia defunta, arrivando a contraddire il sacerdote ed urlando il suo nome nel corso della cerimonia funebre.\nLa trama si snoda quindi attraverso dei flashback: Massimo, ora divenuto adulto, \u00e8 un affermato giornalista sportivo de \"La Stampa\". Ha un legame sentimentale con Agnese, ma la loro relazione \u00e8 in bilico. Una sera del 1992, per il tramite di un collega del giornale, viene invitato a casa di un ricco speculatore finanziario, Athos Giovanni, che vuole affidargli la sua autobiografia. Mentre sono a colloquio, si presentano alla porta gli agenti della Guardia di Finanza con un'ordinanza di custodia cautelare e Athos, entrato in camera con la scusa di prendere alcuni effetti personali, si suicida con un colpo d'arma da fuoco. Massimo telefona al giornale la notizia e viene incaricato di scrivere un pezzo che la mattina dopo esce in prima pagina. Abbandonate le cronache di calcio, l'anno seguente viene inviato a Sarajevo come corrispondente di guerra.\nRientrato a Torino, viene colto da un attacco di panico che lui scambia per tachicardia parossistica e, temendo un infarto, si mette in comunicazione con il pronto soccorso, ma viene rassicurato da Elisa, una giovane dottoressa, che riesce a farlo calmare. Recatosi poi in ospedale, fa amicizia con Elisa la quale, tra l'altro, mette in dubbio che la madre di lui possa essere morta per un infarto fulminante, come gli aveva sempre detto il padre.\nIn seguito, durante una riunione di lavoro, il giornalista che si occupa delle risposte ai lettori si dimette dall'incarico leggendo una lettera, secondo lui incommentabile, in cui un tale Simone dichiara di odiare la propria madre e di preferirla morta; il direttore, conoscendo la storia personale di Massimo, lo invita a scrivere la risposta che poi viene pubblicata suscitando interesse e commozione.\nAnni dopo, mentre svuota l'appartamento lasciatogli in eredit\u00e0 dal padre, Massimo viene riassalito dai ricordi dell'infanzia e in lui cresce il dubbio sulla reale causa di morte della madre. Chiede quindi alla zia di raggiungerlo e di dirgli la verit\u00e0. La donna gli consegna un articolo di giornale dell'epoca e da questo viene a sapere che sua madre si suicid\u00f2 a 38 anni buttandosi dal balcone del quinto piano: la donna, che soffriva di depressione perch\u00e9 affetta da un tumore, mor\u00ec sul colpo ma nessuno ebbe il coraggio di rivelarlo al bambino.\nPromozione.\nIl primo trailer del film viene diffuso il 12 ottobre 2016.\nRiferimenti e citazioni.\nIl film include varie citazioni di programmi televisivi e fatti realmente accaduti:"}
{"id": "6120200", "revid": "76963", "url": "https://it.wikipedia.org/wiki?curid=6120200", "title": "June Lang", "text": "Biografia.\nNel 1923 la sua famiglia si trasfer\u00ec da Minneapolis a Hollywood dove June Vlasek studi\u00f2 alla Hollywood Professional School e, dotata di un certo talento di cantante e di ballerina, nel 1930 fece parte del cast del musical \"Temptations of 1930\", in scena all'Orpheum Theater di Los Angeles. Debutt\u00f2 al cinema nel 1931 interpretando piccoli ruoli, spesso nemmeno accreditata. Ottenne una parte consistente nel 1934, in \"Musica nell'aria\", dove per la prima recit\u00f2 con il nome di June Lang, accanto a Gloria Swanson e John Boles. Da allora ottenne parti di primo piano, come in \"Every Saturday Night\", \"White Hunter\" (1936), \"Senza perdono\" (1937), \"L'ultima nave da Shanghai\" e \"Meet the Girl\" (1938).\nNel 1938, mentre si trovava a Londra per girare il film \"So This Is London\", abbandon\u00f2 il set quando si fecero insistenti le voci di una guerra imminente. La 20th Century Fox rescisse allora il suo contratto e June Lang continu\u00f2 a lavorare come indipendente. Il suo ultimo film fu \"Lighthouse\", uscito nel 1947. Negli anni Cinquanta e Sessanta apparve in alcune serie televisive.\nNel giugno 1937 June Lang spos\u00f2 il produttore e talent scout Victor Orsatti, da cui divorzi\u00f2 l'anno seguente. Nell'aprile del 1940 spos\u00f2 un altro produttore di Hollywood, l'italiano naturalizzato John Roselli, il cui vero nome era Filippo Sacco. Divorzi\u00f2 tre anni dopo, quando seppe che egli era un mafioso. Roselli, che lavor\u00f2 per la CIA con l'incarico di uccidere Fidel Castro, e fu anche implicato nell'omicidio del presidente John Kennedy, fu assassinato nel 1976 in circostanze mai chiarite. June Lang si spos\u00f2 ancora nel 1946, ebbe una figlia e divorzi\u00f2 nel 1954. Mor\u00ec nel 2005 nella sua casa di Valley Village, e fu sepolta nel Forest Lawn Cemetery di Los Angeles.\nCollegamenti esterni.\n "}
{"id": "6120201", "revid": "36426", "url": "https://it.wikipedia.org/wiki?curid=6120201", "title": "Chiesa di Ges\u00f9 e Maria (Furnari)", "text": "La chiesa di Ges\u00f9 e Maria \u00e8 ubicata in via Chiusa a Furnari. Appartenente all'arcidiocesi di Messina-Lipari-Santa Lucia del Mela, vicariato di Montalbano Elicona sotto il patrocinio del Sacro Cuore, parrocchia di Santa Croce.\nStoria.\nL'edificio risale alla met\u00e0 del XV secolo, con primitive strutture in con annesso oratorio, costruzione edificata in onore della Vergine del Soccorso, raffigurata in una pala di Antonello da Saliba ora custodita nel duomo di Santa Croce. L'altare \u00e8 sormontato da una grande cupola originariamente coperta da tegole.\nNell'Ottocento fu commissionata e posta nell'oratorio la statua in cartapesta della \"Madonna Addolorata\".\nL'edificio fu colpito da un fulmine nel 1900, pertanto la cupola coi lavori di restauro fu privata della copertura, mentre l'ultimo ordine del campanile ricostruito in forma di terrazzino.\nNel 1910 fu trasferita la tavola della \"Vergine del Soccorso\" nel magazzino della chiesa, in seguito nella chiesa madre, fu costruito un altare in marmo e la statua dell'Addolorata collocata in chiesa.\nInterno.\nAltare maggiore.\nIl basamento dell'altare in marmi policromi con medaglione in rilievo nel paliotto, presenta nella sopraelevazione, una nicchia delimitata da lesene in stucco con decorazioni floreali. Il cornicione \u00e8 sormontato da timpano ad arco spezzato con riccioli interni con stemma intermedio coronato. Il vano con teste di putto nei pennacchi e conchiglia del pellegrinaggio nella calotta, ospita la statua della \"Vergine Addolorata\" commissionata per l'adiacente oratorio. Nell'edicola \u00e8 documentata la pala d'altare raffigurante la \"Madonna del Soccorso\", opera realizzata da Antonello de Saliba, oggi custodita nella chiesa madre di Santa Croce.\nNella nicchia destra del presbiterio \u00e8 custodita la statua dell'\"Immacolata\".\nNavata destra.\nI quattro altari laterali conservano quattro tele risalenti alla seconda met\u00e0 del Settecento.\nCripta.\nFossa funeraria chiusa con pietra ospitante le sepolture dei membri del sodalizio.\nOratorio di Ges\u00f9 e Maria.\nL'oratorio presenta il pavimento originale in maiolica, le statue lignee raffiguranti \"Sant'Antonio Abate\" e \"Ges\u00f9 Bambino\" Redentore, quest'immagine veniva chiamata dai furnaresi \"u santu Sabbaturi\", opere entrambi provenienti dalla chiesa del Carmine, insieme alla statua in cartapesta di \"Santa Lucia\".\nConfraternita di Ges\u00f9 e Maria.\nSodalizio istituito intorno al 1700 con sede presso l'oratorio. In onore dell'Addolorata venne costituita una confraternita che si riuniva nell'oratorio di Ges\u00f9 e Maria, cos\u00ec chiamato per la presenza di un quadro del Settecento, raffigurante il Risorto con la Vergine Maria."}
{"id": "6120202", "revid": "1573940", "url": "https://it.wikipedia.org/wiki?curid=6120202", "title": "Aenigmatinea glatzella", "text": "Aenigmatinea glatzella \u00e8 un lepidottero endemico dell'Australia, unico rappresentante del genere \"Aenigmatinea\" e della famiglia Aenigmatineidae .\nEtimologia.\nIl nome del genere fa riferimento all'enigmatica combinazione di caratteri, in abbinamento al termine \"Tinea\" che, nell'accezione linneiana, stava a indicare tutti i piccoli lepidotteri omoneuri in cui la posizione delle ali a riposo ricorda una forma cilindrica.\nL'epiteto specifico \u00e8 stato dato in onore dello scopritore della falena, R. V. Glatz, oltre che per sottolineare l'insolita scarsit\u00e0 di scaglie sul capo dell'insetto, dal momento che \"Glatze\", in tedesco, significa appunto \"testa calva\".\nDescrizione.\nSi tratta di piccole falene diurne, alquanto primitive, caratterizzate da una nervatura alare di tipo omoneuro e con una serie di caratteri morfologici decisamente peculiari, tali da fare ipotizzare una prossimit\u00e0 filogenetica con la famiglia Neopseustidae.\nI principali caratteri distintivi sono a carico dell'ala anteriore e si possono riassumere nella presenza di un lobo jugale pronunciato, di un settore radiale suddiviso in due soli rami terminali e di una media non ramificata.\nAdulto.\nCapo.\nLa capsula cefalica appare lucida, biancastra nel maschio e tendente al giallino nella femmina, ma marroncina nella parte inferiore. Si nota una singola macchia ialina tra i punti di inserzione delle antenne. La capsula risulta chiusa, se vista posteroventralmente, da un ponte ipostomale di lunghezza e spessore ragguardevoli, almeno per quanto riguarda i Lepidoptera. \u00c8 possibile che questo distretto anatomico includa anche parte dei tessuti di pertinenza del \"labium\", qui insolitamente ridotto. Non si nota la presenza di una \"cresta\" di scaglie in prossimit\u00e0 del vertice.\nLe antenne hanno una lunghezza pari circa ai due terzi dell'ala anteriore, con lo scapo a forma di botte, di lunghezza pi\u00f9 che doppia rispetto a quella del pedicello; sono rivestite di scaglie nere, piliformi sullo scapo e lamellari sul flagello. Si nota uno sclerite intercalare tra scapo e pedicello, la cui membrana \u00e8 riccamente pigmentata e munita di \"microtrichia\". I flagellomeri sono pressoch\u00e9 cilindrici e provvisti di lunghi sensilli.\nGli ommatidi degli occhi, la cui superficie \u00e8 smussata, appaiono parzialmente separati da sottili strisce di cuticola fortemente pigmentata. Gli ocelli sono sviluppati e la loro cuticola forma lenti inspessite, caratteristica tipica dei Lepidoptera pi\u00f9 evoluti, e al contrario alquanto insolita nelle poche famiglie di Homoneura che conservano gli ocelli.\nLe appendici boccali esternamente visibili appaiono fortemente ridotte, pi\u00f9 che nelle altre famiglie di Lepidoptera Homoneura non-Hepialoidea. Il \"labrum\" risulta piccolo, stretto e non sclerificato, con una larghezza via via crescente verso l'apice e provvisto di \"microtrichia\" solo sulla superficie esterna. Le mandibole appaiono robuste ma non funzionali, essendo molli e prive di dentellatura; durante la fase farata, tuttavia, sono stati osservati dei movimenti mandibolari. Le mascelle sono costituite da piccole protuberanze bilobate, situate posteriormente alle mandibole, ai lati del processo mediano prelabio-ipofaringeo; il lobo interno (lacinia) risulta vestigiale, mentre quello esterno (galea) si mostra per la maggior parte non sclerificato ma provvisto di sensilli di vario genere, ravvicinati in prossimit\u00e0 dell'apice. Il suddetto processo prelabio-ipofaringeo \u00e8 costituito da un lobo conico non slerificato, munito all'apice di un pronunciato orifizio che porta ad una piccola invaginazione, avente la funzione di \"salivarium\" vestigiale. Al momento non \u00e8 stata identificata alcuna ghiandola salivare, bench\u00e9 siano presenti residue fibre muscolari molto assottigliate, probabilmente associate un tempo a questo tipo di struttura anatomica. I palpi labiali sono del tutto assenti, ma \u00e8 possibile comunque identificare una \"ligula\" vestigiale. Il sitoforo appare robusto e privo di evidenti sensilli gustativi, decisamente affusolato nella parte anteriore e tronco nel margine interno. I muscoli addetti alla funzione succhiante sono ben sviluppati. A differenza di quanto osservato di norma nelle altre famiglie di non-Glossata, non si rileva alcuna commissura tritocerebrale al di sotto del tratto esofageo precerebrale.\nTorace.\nGli scleriti laterocervicali sono assottigliati ma mantenuti rigidi da robusti ispessimenti che corrono per tutta la loro lunghezza; rivelano inoltre dei processi subapicali che reggono setole con funzione propiocettiva. Il ponte precoxale \u00e8 presente e molto sviluppato. Il primo spiracolo toracico \u00e8 del \"tipo Coelolepida\" proposto da Davis nel 1975, in cui si osserva una sclerificazione atriale in un semplice apodema con la struttura di una \"leva\"; l'apertura \u00e8 garantita da un legamento elastico che mette in connessione il pronoto con l'apice dell'apodema, mentre la chiusura \u00e8 dovuta alla contrazione delle fibre muscolari poste tra l'apice apodemale e la parete atriale adiacente. Il rapporto tra la lunghezza del metanoto e quella del mesonoto \u00e8 pari a circa\u00a00,8. Il basisterno \u00e8 rinforzato da una cresta mediana e risulta lievemente convesso nella sezione anteriore.\nL'ala anteriore \u00e8 lunga 4\u00a0mm, con un rapporto lunghezza/larghezza pari a circa\u00a02.8; \u00e8 priva di macchie o bande colorate, ma ricoperta di scaglie iridescenti la cui colorazione apparente muta repentinamente dal brunastro all'oro e via via fino al porpora, a seconda dell'angolo di incidenza della luce. Le scaglie sono pi\u00f9 o meno triangolari, con margine esterno pressoch\u00e9 diritto e appaiono perforate. Sul margine alare si notano sottili scaglie piliformi grigio-brunastre, con qualche sfumatura di porpora. Il lobo jugale appare molto sviluppato.\nL'ala posteriore \u00e8 grigio-brunastra, con lievi iridescenze dorate, e priva di lobo jugale. Sulla costa (C) non sono presenti le setole del \"frenulum\", ma al contrario si osserva un piccolo ciuffo di scaglie piliformi rivolte all'indietro, una struttura fino ad ora mai riportata nelle famiglie di falene omoneure.\nLe nervature alari appaiono semplificate ad un livello insolito per gli Homoneura. Le venature omerali sono estremamente fragili e apprezzabili solo previa colorazione, oppure con la tecnica della microscopia a contrasto interferenziale. Nell'ala anteriore, la subcosta (Sc) non \u00e8 ramificata, come pure la radio (R); il settore radiale (Rs) \u00e8 rappresentato da un'unica biforcazione posta nel terzo centrale, mentre nell'ala posteriore la suddetta biforcazione si pu\u00f2 trovare in posizione pre-apicale oppure essere addirittura assente; la media (M) non \u00e8 ramificata nell'ala anteriore, mentre mostra due soli rami in quella posteriore. Certamente insolita \u00e8 la configurazione delle nervature che raggiungono il \"termen\" nella parte posteriore delle ali, anteriormente alla cellula Cup: si tratta di tre sole nervature, ma nell'ala anteriore sono la M e i due rami della cubito (CuA1 e CuA2), mentre nell'ala posteriore si tratta dei due rami della media (M1 ed M2) e della singola CuA, priva di ramificazioni. Infine le nervature anali (A) si uniscono sia nell'ala anteriore sia in quella posteriore, giungendo al \"termen\" con un'unica nervatura A1+2.\nIl margine anteriore del primo tergite toracico \u00e8 appiattito; la parte anteriore sclerificata del tergite si ripiega vistosamente all'indietro.\nNella tibia del primo paio di zampe, l'epifisi \u00e8 poco sviluppata (meno di un terzo della lunghezza tibiale) e situata distalmente, cos\u00ec da estendersi oltre il limite della tibia stessa; la formula degli speroni tibiali \u00e8 0-2-4.\nLo stomodeo \u00e8 breve e semplice, con valvola cardiaca ben sviluppata.\nAddome.\nLa ghiandola sul V sternite addominale si apre verso l'esterno con una sorta di papilla appiattita pseudocircolare, a differenza di quanto avviene solitamente nei Lepidoptera. Nei tergiti e negli sterniti dei segmenti da II a VII si possono osservare delle \"finestre\" ovali, prive di pigmentazione, in prossimit\u00e0 dei margini laterali.\nL'apparato genitale maschile \u00e8 caratterizzato dalla presenza dei \"transtilla\", ossia processi laterali delle valve. L'edeago ha una sclerificazione molto ridotta e rivela, poco prima dell'estremit\u00e0 anteriore, una fascia non sclerotizzata e flessibile che non trova corrispondenze tra le altre forme di Homoneura provviste di fallo sclerificato. Non si nota la presenza di \"cornuti\" lungo la \"vesica\".\nNel genitale femminile, l'ovopositore \u00e8 del \"tipo Eriocrania\" (\"sensu\" Davis, 1975), con l'urite VIII che va a formare una sorta di cono asimmetrico uniformemente sclerificato, i cui margini reggono robuste apofisi anteriori; la porzione dorso-mediana del suddetto cono si estende vistosamente all'indietro, andando a formare un lobo dorso-terminale piegato verso il basso. L'ultima parte dell'addome \u00e8 costituita da una sorta di collare non sclerificato di forma pseudocilindrica, segnato da una netta plica trasversale. L'estremit\u00e0 posteriore rivela due processi laterali che convergono a formare una robusta apofisi posteriore. La \"bursa copulatrix\" risulta essere delicata e priva di sclerificazioni. L'estremit\u00e0 dell'ovopositore \u00e8 provvista di una dentellatura ridotta e morbida, particolare coerente col fatto che le uova vengono deposte nelle parti libere della pianta nutrice, anzich\u00e9 inserite all'interno dei tessuti, come in altre famiglie di Lepidoptera.\nIl mesentero \u00e8 ampio e sviluppato. Si osservano sei tubi malpighiani, ciascuno adducente alla regione di transizione tra mesentero e proctodeo.\nUovo.\nDati non disponibili.\nLarva.\nIl bruco presenta segmenti toracici e addominali non sclerificati e privi di pigmentazione; non sono presenti n\u00e9 zampe n\u00e9 pseudozampe; sui segmenti toracici, in corrispondenza delle regioni che ospiterebbero i punti di inserzione delle zampe, si osservano piccole protuberanze tronche. La capsula cefalica appare stretta e non pigmentata, tranne che sulla superficie antero-dorsale e nelle parti boccali. Sono visibili piccole antenne, affiancate da evidenti strisce di cuticola cranica. Il tentorio \u00e8 molto meno sviluppato di quello dei Micropterigidae, soprattutto nelle due branche anteriori che appaiono assottigliate, ma rappresenta comunque una struttura robusta.\nNon sono distinguibili i palpi labiali. Il lobo prelabio-ipofaringeo appare arrotondato, con all'apice l'apertura della ghiandola labiale.\nPupa.\nLa pupa \u00e8 exarata e dectica. Sul capo \u00e8 visibile un'area \"rugosa\" mediale, dovuta alla presenza di piccolissimi coni ravvicinati; \u00e8 probabile che questa struttura, senza simili nel gruppo dei lepidotteri omoneuri, giochi un ruolo, assieme alle mandibole, nell'apertura di una via che permetta l'emersione dell'adulto dal bozzolo. Le mandibole sono robuste e funzionali; il \"labrum\" \u00e8 setoso ma non \u00e8 possibile distinguere alcuna struttura paragonabile ad un anteclipeo.\nBiologia.\nCiclo biologico.\nIl maschio vola attivamente al mattino sopra le foglie della pianta ospite.\nGli adulti sono diurni e presumibilmente hanno vita breve. Sono stati osservati esclusivamente in prossimit\u00e0 delle piante di \"Callitris preissii\", sulle cui foglie la femmina deposita le uova dopo l'accoppiamento. Il lungo ovopositore della femmina le permette di inserire le uova sotto una brattea, nel punto di contatto tra lo stelo centrale ed un meristema laterale.\nIl forte sviluppo dei muscoli addetti alla suzione (non rilevabile nella larva) lascia presumere che l'adulto sia in grado di assumere acqua e altri fluidi dalle gocce presenti sulle foglie, sebbene questo fenomeno non sia ancora stato osservato finora.\nI segni lasciati dall'alimentazione della larva sono visibili sul lato inferiore della corteccia, in corrispondenza delle camere larvali.\nLa giovane larva crea la propria camera all'interno del tessuto dello stelo, pi\u00f9 o meno in prossimit\u00e0 del punto di ovoposizione; l'allungamento del rametto in cui si trova determina la distanza maggiore o minore tra la posizione definitiva della camera e la punto di inserzione, non essendo stati trovati tunnel che indichino un percorso della larva prima dell'inizio della formazione della camera; la larva si nutre del floema e del tessuto della superficie interna della corteccia.\nSi \u00e8 notata la contemporanea presenza di larve a diversi stati di sviluppo e si presume che l'accrescimento larvale possa richiedere pi\u00f9 di una stagione.\nPeriodo di volo.\nLa specie sembra essere univoltina, con il periodo di volo limitato ai soli mesi di settembre e ottobre.\nAlimentazione.\nLa sola pianta nutrice riportata \u00e8 \"Callitris preissii\" (Cupressaceae).\nDistribuzione e habitat.\n\"Ae. glatzella\" \u00e8 endemica dell'isola dei Canguri, a sud dell'Australia.\nL'habitat \u00e8 rappresentato da una fascia di territorio immediatamente retrostante la costa, in cui l'umidit\u00e0 rimane spesso a livelli elevati. Le piante di \"Callitris\" si trovano inframmezzate a eucalipti e ad altro genere di vegetazione erbosa o arbustiva, su una base costituita da terreni calcarei o dune sabbiose non consolidate. \u00c8 possibile che la presenza di sabbia attorno a ogni pianta di \"Callitris\" abbia protetto questo micro-habitat dal propagarsi di incendi tra la vegetazione.\nTassonomia.\nSebbene la struttura fortemente ridotta delle parti boccali non consenta di prendere una decisione chiara sulla posizione tassonomica della famiglia, tuttavia altri particolari anatomici, oltre all'analisi molecolare (vedi paragrafo Filogenesi), consentono di ascrivere questo taxon all'interno dei Glossata; in particolare, i caratteri morfologici che vengono presi in considerazione sono: l'assenza di commissura tritocerebrale libera, lo spessore cuticolare della lente dell'ocello, la peculiare struttura del primo spiracolo toracico, il contorno del mesobasisterno, e la presenza di perforazioni nelle scaglie delle ali. In questa chiave, le piccolissime galee di \"Aenigmatinea\" sono da considerarsi il risultato della riduzione funzionale di una spirotromba, anzich\u00e9 un suo carattere precursore. Pertanto, i pochi caratteri apparentemente riconducibili a una posizione precedente ai Glossata, vanno invece considerati come modificazioni secondarie. \u00c8 ad esempio il caso delle ghiandole colleteriche femminili di \"tipo 1\" anzich\u00e9 di \"tipo 3\" (caratteristica comune a tutti i non-Glossata), oppure il \"corpotentorium\" tozzo e rigido della larva, in qualche modo simile a quello dei Micropterigidae. \"Aenigmatinea\" condivide con i Neopseustidae la presenza di un robusto ponte precoxale situato tra pleura e sterno del protorace, caratteristica da considerarsi basale anche per gli Heteroneura, mentre condivide con gli Acanthopteroctetidae la caratteristica struttura dei \"transtilla\" nel genitale maschile, impossibile da riscontrare tra gli altri gruppi di Homoneura. Altre similitudini con Neopseustidae e Acanthopteroctetidae riguardano la struttura fine delle antenne.\nPertanto si \u00e8 ritenuto opportuno inquadrare tassonomicamente la famiglia Aenigmatineidae nel modo seguente:\nSpecie.\nL'unica specie nota \u00e8:\nSinonimi.\nNon sono stati riportati sinonimi.\nFilogenesi.\n\u00c8 mostrato di seguito un cladogramma dei gruppi basali di Lepidoptera, ricavato dal lavoro di N. P. Kristensen \"et al.\" (2015), analizzando un set di geni attraverso il software MrBayes (v. 3.2), dopo aver escluso i siti a pi\u00f9 rapida evoluzione, grazie al programma \"Tiger\". Si noti la maggiore affinit\u00e0 tra Aenigmatineidae e Neopseustidae e la posizione del gruppo Acanthopteroctetidae+Aenigmatineidae+Neopseustidae come sister group (clade parallelo) degli Heteroneura, a conferma di quanto ipotizzato gi\u00e0 in lavori precedenti (Mutanen et al., 2010; Regier et al., 2013).\nConservazione.\nLa specie non \u00e8 stata inserita nella Lista rossa IUCN.\nPoche informazioni sono disponibili riguardo alla fauna dell'isola dei Canguri, ma dal momento che sono note 19 specie di \"Callitris\", non \u00e8 da escludere la possibilit\u00e0 di scoprire in futuro altre popolazioni o specie di \"Aenigmatinea\".\n\"Callitris preissii\" \u00e8 alquanto diffusa con due sottospecie nell'Australia sudorientale (Nuovo Galles del Sud e Victoria), nell'Australia Meridionale e in alcune zone orientali dell'Australia Occidentale.\nVa sottolineato che \"Ae. glatzella\" \u00e8 presente sull'isola solo con un piccolo areale, mentre tentativi mirati di trovare ulteriori esemplari nelle zone in cui la pianta nutrice \u00e8 presente, si sono sempre rivelati infruttuosi. Per i motivi suddetti, appare certamente urgente attuare misure di protezione dell\"'habitat\" della specie."}
{"id": "6120205", "revid": "751106", "url": "https://it.wikipedia.org/wiki?curid=6120205", "title": "Doctrine (PHP)", "text": "Il progetto Doctrine (o semplicemente Doctrine) \u00e8 un insieme di librerie PHP principalmente focalizzata sul fornire servizi di persistenza e funzionalit\u00e0 correlate. Il suo progetto principale \u00e8 un ORM e un livello di astrazione del database su cui \u00e8 costruito.\nUna delle caratteristiche fondamentali di Doctrine \u00e8 la possibilit\u00e0 di scrivere query al database in Doctrine Query Language (DQL), un dialetto orientato agli oggetti di SQL.\nStoria.\nDoctrine \u00e8 stato avviato da Konsta Vesterinen, noto anche come zYne-. Il primo commit del progetto \u00e8 stato fatto il 13 aprile 2006 e quando il progetto \u00e8 diventato pi\u00f9 maturo, \u00e8 stato adottato via via da altri progetti. In poco tempo, la comunit\u00e0 era attiva e lo sviluppo riceveva contributi regolari, tra gli altri, dal progetto Google Summer of Code.\nDoctrine 1.0.0 \u00e8 stato rilasciato il 1\u00ba settembre 2008.\nLa prima versione stabile di Doctrine 2.0 \u00e8 stata pubblicata il 22 dicembre 2010, dopo 2,5 anni di sviluppo dedicato, partito all'inizio del 2008.\nCaratteristiche.\nUna caratteristica di Doctrine \u00e8 il basso livello di configurazione necessario per avviare un progetto. Doctrine pu\u00f2 generare classi di oggetti da un database esistente e il programmatore pu\u00f2 quindi specificare le relazioni e aggiungere funzionalit\u00e0 personalizzate alle classi generate. Non vi \u00e8 alcuna necessit\u00e0 di generare o mantenere complessi schemi XML di database, come visto in molti altri framework.\nUn'altra caratteristica fondamentale di Doctrine \u00e8 la capacit\u00e0 di scrivere, in modo facoltativo, query di database in un SQL dialetto, orientato agli oggetti, chiamato DQL (Doctrine Query Language), ispirato al linguaggi HQL di Hibernate. In alternativa, la classe QueryBuilder (corrispondente a Doctrine_Query in Doctrine 1.x) permette di creare query attraverso un'interfaccia fluida. Queste interfacce forniscono agli sviluppatori potenti alternative a SQL, mantengono flessibilit\u00e0 e permettono di cambiare facilmente il database usato, senza richiedere alcuna duplicazione del codice.\nTuttavia non \u00e8 sempre necessario scrivere esplicitamente le query, poich\u00e9 Doctrine esegue join e fetch di oggetti correlati in modo automatico. Si possono facilmente scrivere piccoli progetti senza scrivere alcuna query.\nAltre caratteristiche:\nEsempi.\nLe entit\u00e0 in Doctrine sono semplici oggetti PHP che contengono propriet\u00e0 da persistere. Una propriet\u00e0 \u00e8 una variabile dell'entit\u00e0, che viene salvata in e recuperata da un database, tramite le funzionalit\u00e0 di mappatura dei dati di Doctrine, usando un Entity Manager (un'implementazione del pattern \"data mapper\"):\n $utente = new Utente();\n $utente-&gt;nome = \"Mario\";\n $utente-&gt;password = \"rossi\";\n $entityManager-&gt;persist($utente);\n $entityManager-&gt;flush();\n echo \"L'utente con id $utente-&gt;id \u00e8 stato salvato.\";\nLa vecchia versione di Doctrine (la 1.x) seguiva il pattern \"active record\" per lavorare con i dati, per cui una classe corrisponde a una tabella di database. Per esempio, per creare un nuovo oggetto \"Utente\" in un database, si potrebbe utilizzare il seguente codice PHP:\n $utente = new Utente();\n $utente-&gt;nome = \"Mario\";\n $utente-&gt;password = \"rossi\";\n $utente-&gt;save();\n echo \"L'utente con id $utente-&gt;id \u00e8 stato salvato.\";\nInfluenze.\nDoctrine \u00e8 stato influenzato da decine di progetti e molte persone diverse. Le maggiori influenze sono stati l'ORM Hibernate di Java e ActiveRecord di Ruby on Rails. Entrambe queste soluzioni ORM hanno implementato una soluzione completa in Java e Ruby rispettivamente. Lo scopo del progetto Doctrine \u00e8 quello di costruire una soluzione altrettanto potente per PHP per i siti web ad alto carico, che devono sopportare un flusso costante di visitatori. Doctrine pu\u00f2 essere utilizzato per migliorare le prestazioni di tali siti web."}
{"id": "6120208", "revid": "606039", "url": "https://it.wikipedia.org/wiki?curid=6120208", "title": "Aenigmatinea", "text": ""}
{"id": "6120209", "revid": "1013476", "url": "https://it.wikipedia.org/wiki?curid=6120209", "title": "Aenigmatineidae", "text": ""}
{"id": "6120210", "revid": "599013", "url": "https://it.wikipedia.org/wiki?curid=6120210", "title": "Kristoffer Halvorsen", "text": "Nel 2016 si \u00e8 laureato campione del mondo in linea Under-23 ai mondiali di Doha. \u00c8 professionista dal 2018.\nCarriera.\nA inizio 2016 si mette in luce, in maglia Joker, con alcuni piazzamenti in gare dell'Europe Tour: secondo alla Nokere Koerse, nono alla Kattekoers, quarto allo ZLM Tour. Nel finale di stagione vince, sempre in volata, la terza tappa del Tour de l'Avenir, il Grand Prix d'Isbergues, due tappe all'Olympia's Tour e infine, grazie all'ottima punta di velocit\u00e0, anche i campionati del mondo Under-23 di Doha, battendo Pascal Ackermann e Jakub Mareczko.\nNel 2017 si aggiudica la Handzame Classic e una tappa e la classifica a punti del Tour de l'Avenir. Per il 2018 viene messo sotto contratto dal team World Tour Sky, e in stagione ottiene il secondo posto alla Handzame Classic; nel 2019 vince invece una frazione allo Herald Sun Tour e si piazza secondo alla Bredene Koksijde Classic."}
{"id": "6120212", "revid": "124216883", "url": "https://it.wikipedia.org/wiki?curid=6120212", "title": "Giovanni Antonio Ricca (il Vecchio)", "text": "Lavina, attualmente frazione del comune di Rezzo, ha dato i natali a tre architetti che appartengono alla stessa famiglia: Giovanni Antonio Ricca \"il Vecchio\" (1651-1725), suo nipote Giovanni Antonio Ricca \"il Giovane\" (1688-1748) e suo fratello minore Antonio Maria Ricca (1660-1725). Sono stati attivi in Liguria, in particolare a Genova, e Giovanni Antonio \"il Vecchio\" anche a Torino. Giovanni Antonio Ricca \"il Giovane\" ha progettato la chiesa di San Torpete (1730-31) a Genova e chiese a Zoagli, a Nozarego e la chiesa della Nativit\u00e0 di Maria Santissima a Bogliasco. Il suo stile volge al barocchetto.\nBiografia.\nGiovanni Antonio Ricca \"il Vecchio\" ha disegnato la chiesa parrocchiale di Sori, dedicata Santa Margherita, che fu edificata tra il 1711 e il 1714. Ha una sola una navata ed \u00e8 a pianta ellittica, come molte chiese liguri del tempo. Ha progettato il Santuario della Madonnetta a Genova, edificato tra il 1695 e il 1696, per i frati dell'Ordine degli agostiniani scalzi. Il profilo, compatto e lineare, riflette la semplicit\u00e0 di vita degli agostiniani. \nLa locale Confraternita del Rosario decise nel 1682 di riedificare la chiesa parrocchiale di San Nicol\u00f2 a Novi Ligure e ne affid\u00f2 la realizzazione a Giovanni Antonio Ricca \"il Vecchio\".\nPer la chiesa dei Santi Nazario e Celso di Arenzano fu scelto il suo progetto e la direzione dei lavori fu affidata in un primo tempo a suo fratello Giovanni Antonio, poi a Giacomo Viano, poich\u00e9 Giovanni Antonio dopo la morte della moglie si era ritirato nel convento dei Padri Agostiniani Scalzi, assumendo il nome di Padre Marino.\nIl palazzo dell'Universit\u00e0 di Torino.\nRealizzato per volere di Vittorio Amedeo II, come espressione visibile delle riforme del sistema scolastico sabaudo settecentesco, il palazzo della Regia Universit\u00e0 di Torino fu progettato dall'architetto Michelangelo Garove nel 1712. Non soddisfatto del progetto, Vittorio Amedeo affid\u00f2 la commessa agli architetti torinesi Pietro e Giorgio Sardi, cui fu anche firmato un contratto. Non contento, chiese un disegno al pittore e architetto Pietro Francesco Garoli; infine si rivolse a Giovanni Antonio Ricca \"il Vecchio\" che si incaric\u00f2 di realizzare l'opera, aiutato da Filippo Juvarra che la port\u00f2 a termine disegnando la facciata in cotto. Il cortile d'onore, progettato da Ricca, \u00e8 articolato in un doppio loggiato: al piano terreno, tra le colonne a rocchi lisce, ci sono statue a figura intera e busti; la loggia soprastante ha colonne con fusto a rocchi alternati, lisci e scanalati, nel gusto del barocchetto francese.\nAll'archivio di Stato di Torino si conserva una ricevuta di 200.000 lire, datata 7 luglio 1713 ed emessa dal Consiglio dell'Artiglieria fabbriche e fortificazioni, a favore di Giovanni Antonio Ricca.\nAveva contatti con una ditta che eseguiva lavori di edilizia, oppure ne era il titolare: infatti nel 1712 sottoscrisse il contratto, per l'importo di 3.940 lire, per realizzare il progetto dell'architetto Bisignami, riguardante il deposito di polveri piriche a Genova.\nGiovanni Antonio Ricca \"il Vecchio\" si era stabilito a Genova qui \u00e8 morto. \u00c8 sepolto nella chiesa di San Nicola da Tolentino degli agostiniani scalzi."}
{"id": "6120240", "revid": "999533", "url": "https://it.wikipedia.org/wiki?curid=6120240", "title": "Adam Carroll", "text": "Carriera.\nA1 GP.\nNel 2007-08 debutta nella A1 Grand Prix, dove ottiene il titolo iridato l'anno successivo grazie a 5 vittorie.\nIndycar.\nNel 2010 il britannico disputa alcune gare nella Indycar con Andretti ma senza ottenere punti.\nFormula E.\nNel 2016, il britannico, inizia la sua carriera in Formula E, in seno alla Jaguar Racing. Porta a termine tutte le gare in calendario, andando a punti in due occasioni. Chiude la stagione al ventunesimo posto con cinque punti ottenuti ma a fine stagione non sar\u00e0 riconfermato per l'anno successivo."}
{"id": "6120241", "revid": "124123", "url": "https://it.wikipedia.org/wiki?curid=6120241", "title": "Fran\u00e7ois-Louis Fran\u00e7ais", "text": "Pittore della Scuola di Barbizon, fu uno dei paesaggisti pi\u00f9 rinomati della sua epoca. La sua citt\u00e0 natale gli ha intitolato un museo.\nBiografia.\nFran\u00e7ois-Louis Fran\u00e7ais nacque in una famiglia di umili condizioni e a quindici anni fu messo a fare il fattorino presso un libraio. Conobbe le asperit\u00e0 della vita, e dovette esprimere la sua grande passione per il disegno e la pittura facendo vignette e piccole illustrazioni e dipingendo sulle pietre. Quando la sua condizione finanziaria miglior\u00f2, egli pot\u00e9 recarsi a Parigi e \nstudiare pittura sotto la guida di Jean Gigoux e di Jean-Baptiste Camille Corot, debuttando al \"Salon\" del 1837. Le sue prime opere tradivano una sorta di pesantezza narrativa, di cui peraltro egli si sbarazz\u00f2 rapidamente. Il suo primo paesaggio, \"Une Chanson sous les saules\", realizzato con la collaborazione di Henri Charles Antoine Baron, fu subito notato. Gli si debbono ancora \"Jardin antique\", \"Le Parc de Saint-Cloud\" (con figure di Ernest Meissonier), \"Soleil couchant en Italie\", \"La Fin de l'hiver\", \"Le Ravin de Nepi\".\nRiapparve all'Esposizione universale del 1855 con le sue quattro tele pi\u00f9 recenti e i quadri \"Sentier dans les bl\u00e9s\" e \"Le Ruisseau de Neuf-Pr\u00e9\", che rivelano quanto Fran\u00e7ais fosse un artista di prim'ordine. Fra le altre numerose opere importanti l\"'Orph\u00e9e\" (1863), la tela pi\u00f9 ammirata di Fran\u00e7ais, e quindi il suo \"Bois sacr\u00e9\", nella quale l'artista dipinge una vera festa della natura, un'alba di primavera. E poi: \"Environs de Paris\", \"Environs de Rome\" (1866), le \"Regains\" (1868), \"Le Mont-Blanc\" visto da Saint-Cergues (1866), \"Vue prise aux Vaux-de-Cernay\" (1872), \"Souvenir de Nice\" (1873), \"Source\", \"Terrasse \u00e0 Nice\" (1874), \"Le Ravin du Puits-Noir\", \"Le Ruisseau du Puits-Noir\" (1875), \"Le Miroir de Scey\".\nNel 1884 Fran\u00e7ais espose \"L'\u00c9tang de Clisson\", paesaggio pieno di freschezza poetica; nel 1885 fu la volta di \"Vue du bord du lac de N\u00e9mi\" e di un piccolo \"Dessous de bois\". Nel 1890, Fran\u00e7ais fu il primo paesaggista ad essere ammesso all'Accademia di belle arti, prendendo il posto di Joseph-Nicolas Robert-Fleury. In quello stesso anno ottenne la medaglia d'onore al Salon dei Champs-Elys\u00e9es, dove aveva esposto due paesaggi.\nFran\u00e7ais illustr\u00f2 numerose opere letterarie dei suoi tempi, in particolare il \"Robinson Crusoe\", collabor\u00f2 con diversi giornali e incise molti testi d'interpretazione, fra i quali quelli di Prosper Marilhat.\nFu nominato Cavaliere della Legion d'onore nel 1853, e promosso Ufficiale nel 1867.\nLouis Fran\u00e7ais visse e mor\u00ec a Parigi in \"Boulevard du Montparnasse\". Una targa posta dai pittori della Lorena lo commemora."}
{"id": "6120250", "revid": "1568601", "url": "https://it.wikipedia.org/wiki?curid=6120250", "title": "D\u00fcssel", "text": "Il D\u00fcssel \u00e8 un corso d'acqua tedesco, affluente del fiume Reno. \nEtimologia.\nIl nome proviene da \"Thusila\", una parola del tedesco arcaico che significa \"fragoroso\". Menzionato nel 1065 come \"Tussale\", da questo torrente proviene il nome della citt\u00e0 di D\u00fcsseldorf (lett. Villaggio del D\u00fcssel).\nInoltre, all'incirca fino al 1950, una birra della zona portava lo stesso nome.\nPercorso.\nIl torrente nasce presso W\u00fclfrath, e attraversa varie citt\u00e0 quali Velbert-Neviges, Wuppertal, Haan-Gruiten, Mettmann, Erkrath e D\u00fcsseldorf, dove sfocia nel Reno dopo essersi diviso in quattro rami (\"N\u00f6rdliche Dussel\", \"S\u00fcdliche Dussel\", \"Kittelbach\", \"Br\u00fcckerbach\").\nScorrendo verso ovest, il corso d'acqua attraversa la valle di Neander, dove nel 1856 furono trovati i primi fossili dell'uomo di Neanderthal."}
{"id": "6120257", "revid": "123701408", "url": "https://it.wikipedia.org/wiki?curid=6120257", "title": "Rilu Rilu Fairilu", "text": " \u00e8 un franchise giapponese ideato da Sanrio e Sega Sammy Holdings. Una serie televisiva anime, sottotitolata e prodotta da Studio Deen per la regia di Sakura Goj\u014d, \u00e8 stata trasmessa tra il 6 febbraio 2016 e il 25 marzo 2017. Una seconda stagione, sottotitolata , ha avuto inizio il 7 aprile 2017.\nPersonaggi.\nUna Fairilu tulipano di colore rosa.\nUna Fairilu di girasole di colore giallo.\nUna Fairilu viola di colore violetto.\nUna Fairilu rosa di colore rosso.\nUna Fairilu delle oliva di colore verde oliva."}
{"id": "6120258", "revid": "287204", "url": "https://it.wikipedia.org/wiki?curid=6120258", "title": "Agguato nell\u2019invisibile", "text": ""}
{"id": "6120259", "revid": "287204", "url": "https://it.wikipedia.org/wiki?curid=6120259", "title": "Chiesa dell\u2019Inviolata", "text": ""}
{"id": "6120260", "revid": "287204", "url": "https://it.wikipedia.org/wiki?curid=6120260", "title": "Banca d\u2019America e d\u2019Italia", "text": ""}
{"id": "6120261", "revid": "287204", "url": "https://it.wikipedia.org/wiki?curid=6120261", "title": "Despite What You\u2019ve Been Told", "text": ""}
{"id": "6120263", "revid": "287204", "url": "https://it.wikipedia.org/wiki?curid=6120263", "title": "Ernest Alexandre Dominique d\u2019Arenberg", "text": ""}
{"id": "6120264", "revid": "287204", "url": "https://it.wikipedia.org/wiki?curid=6120264", "title": "Ettore Veuillet d\u2019Yenne", "text": ""}
{"id": "6120265", "revid": "287204", "url": "https://it.wikipedia.org/wiki?curid=6120265", "title": "Mus\u00e9e de l\u2019\u0152uvre Notre-Dame", "text": ""}
{"id": "6120270", "revid": "74415", "url": "https://it.wikipedia.org/wiki?curid=6120270", "title": "Locomotive SFSS 1-46", "text": ""}
{"id": "6120274", "revid": "1123126", "url": "https://it.wikipedia.org/wiki?curid=6120274", "title": "Santa Felicissima", "text": ""}
{"id": "6120280", "revid": "29044", "url": "https://it.wikipedia.org/wiki?curid=6120280", "title": "Stati gerarchici di privilegio", "text": ""}
{"id": "6120283", "revid": "132266", "url": "https://it.wikipedia.org/wiki?curid=6120283", "title": "James Caird (scialuppa)", "text": ""}
{"id": "6120291", "revid": "1718925", "url": "https://it.wikipedia.org/wiki?curid=6120291", "title": "Aptoide", "text": "Aptoide \u00e8 un negozio online che offre applicazioni mobili compatibili con il sistema operativo Android.\nAptoide \u00e8 disponibile in 3 versioni:\nL'applicazione Android utilizzata per accedere negli store \u00e8 open source, con diverse ramificazioni come F-Droid. La comunicazione tra il client e il server \u00e8 effettuata usando un protocollo aperto basato su XML.\nIl concetto dell'applicazione \u00e8 ispirato dal gestore di pacchetti software APT, il quale pu\u00f2 lavorare con diverse sorgenti (le repository). Quando l'utente desidera un pacchetto, pu\u00f2 usare il client per ricercare sorgenti dove l'applicazione \u00e8 immagazzinata.\nIl nome Aptoide \u00e8 formato dalla parola \"APT\" (l'amministratore pacchetti Debian) e \"oide\" (l'ultima sillaba di \"Androide\").\nStoria.\nAptoide nasce come una proposta di Felice Vincenzo al Caixa Magica Summer Camp del 2009. La proposta fu accettata diventando conseguentemente ci\u00f2 che oggi \u00e8 conosciuto come Aptoide. Il primo stadio di sviluppo fu approntato pi\u00f9 tardi in prospettiva dei Sapo Summerbits.\nL'idea dietro Aptoide proviene da tre sorgenti differenti: Mancoosi European Project, Paulo Trezentos e Portugal Telecom A5 Phone.\nAlla fine del 2010 il progetto iniziale viene realizzato nel sito Bazaar Android: Bazaar Android garantiva la possibilit\u00e0 ai singoli utenti di creare il loro store personale. Nell\u2019Agosto 2012 i brand Aptoide e Bazaar Android furono uniti per permettere una comunicazione pi\u00f9 agevole. Nel novembre 2011 Aptoide venne rilasciata in Europa.\nNel 2013 Aptoide ricevette un totale di 750.000 euro in fondi da Portugal Ventures.\nNel 2015 la compagnia si \u00e8 assicurata un round di finanziamento \"Series A\" di 3,7 milioni di euro (4 milioni di dollari), guidato dal capitale di rischio del brand tedesco E.ventures con co-investimenti da Gobi Partners (Cina) e Golden Gate Ventures (Singapore). Tale investimento ha permesso ad Aptoide di aumentare il proprio personale, arrivando ad avere 60 impiegati.\nNel 2014 Aptoide ha presentato una denuncia contro Google all' Unione Europea Antitrust, sostenendo che Google ostacoli gli utenti nell'installazione di app stores di terze parti, colleghi servizi essenziali ai Google Play Services (ostacolando nuovamente i suddetti app stores) e blocchi l'accesso al sito di Aptoide dal web browser Google Chrome.\nNel maggio 2015 Aptoide ha annunciato che avrebbe iniziato ad ufficializzare le proprie operazioni in Asia aprendo un ufficio a Singapore.\nA partire dalla versione 9.13.0.0 rilasciata nel febbraio 2020 l\u2019applicazione dello store supporta la modalit\u00e0 scura.\nFunzionamento.\nAndroid client.\nIl Client di Aptoide permette di cercare, esplorare e installare applicazioni su telefoni Android. Aptoide \u00e8 disponibile in 17 lingue. Per installare Aptoide l\u2019utente deve scaricare L\u2019APK (ovvero il file di Installazione per le applicazioni Android) dal sito ufficiale. Non \u00e8 possibile installare Aptoide dal Google Play Store a causa della Clausola 4.5 di Non Competizione dell\u2019Accordo di Distribuzione del Google Play Store, la quale \u00e8 anche la ragione per cui l\u2019applicazione \u201cAmazon Appstore\u201d non \u00e8 disponibile nel Google Play. L\u2019installazione di Aptoide richiede che l\u2019utente attivi l\u2019opzione (presente nelle impostazioni del telefono) che permette l\u2019installazione di applicazioni da \u201cSorgenti Sconosciute\u201d.\nDopo l\u2019installazione di Aptoide l\u2019utente pu\u00f2 iscriversi a differenti store (repository). Quando uno store viene aggiunto attraverso il suo URL Aptoide recupera la lista delle sue applicazioni e la salva localmente. A quel punto l\u2019utente pu\u00f2 esplorare le applicazioni o cercare altri store da aggiungere.\nNel giugno 2011 lo stesso gruppo di sviluppo rilascia Aptoide Uploader come applicazione \u201csorella\u201d. Aptoide Uploader \u00e8 un\u2019applicazione Android che permette all\u2019utente di caricare altre applicazioni su uno store Aptoide esistente. Aptoide Uploader utilizza Aptoide Webservices per caricare l\u2019applicazione. Il file APK caricato viene contenuto nello store dell\u2019utente dove egli pu\u00f2 organizzare gli APK liberamente.\nPer gli utenti che desiderino fare un backup (salvataggio) delle loro applicazioni su uno store privato, \u00e8 consigliabile usare l\u2019applicazione Aptoide Apps Backup, la quale salva un elenco delle applicazioni salvate nello store. Tutte le applicazioni nello store sono organizzate usando un centro di controllo nel sito di Aptoide. Aptoide Apps Backup usa i webservices per caricare i file APK sullo store. Per sapere quali applicazioni sono correntemente salvate Aptoide Apps Backup usa il file XML \u201cinfo.xml\u201d disponibile nello store.\nInterfacce.\nLa comunicazione tra il client delle applicazioni Aptoide e lo store \u00e8 effettuata usando un file XML chiamato info.xml. Questo file elenca tutte le applicazioni disponibili nello store insieme alle informazioni base disponibili per ogni applicazione elencata. codice_1 \u00e8 un file aperto ed \u00e8 disponibile una definizione pi\u00f9 dettagliata. Parte del file info.xml:\n&lt;apklst&gt;\n &lt;version&gt;5&lt;/version&gt;\n &lt;repository&gt;\n &lt;basepath&gt;http://mirror.apk10.aptoide.com/apks/10/aptoide-f63c6f2461f65f32b6d144d6d2ff982e/aptoidedev/&lt;/basepath&gt;\n &lt;appscount&gt;1&lt;/appscount&gt;\n &lt;/repository&gt;\n &lt;package&gt;\n &lt;name&gt;Aptoide&lt;/name&gt;\n &lt;/package&gt;\n&lt;/apklst&gt;\nEsistono altri due file XML: codice_2 e codice_3. Extra.xml contiene informazioni aggiuntive riguardo alle applicazioni (ad esempio la descrizione completa), mentre il file codice_3 contiene il numero di download e il numero di likes ricevuti dall\u2019applicazione.\nStatistiche di Utilizzo.\nLe statistiche di Aptoide sono riportate come segue:"}
{"id": "6120296", "revid": "827882", "url": "https://it.wikipedia.org/wiki?curid=6120296", "title": "Baule di Oxford", "text": "Il baule di Oxford (o anche baule di Courtrai) \u00e8 una cassa in legno di quercia di fattura medievale rinvenuta nel 1909 presso il New College di Oxford. Sulla parte anteriore del baule sono incise scene della battaglia di Courtrai e delle mattinate di Bruges, del periodo della guerra di Fiandra. Il baule \u00e8 uno dei pochi reperti illustrati risalenti a quel periodo e illustranti le relative vicende. Le misure frontali sono 107\u00a0cm per 71\u00a0cm. \nOra \u00e8 esposto ad Oxford, presso l'Ashmolean Museum.\nL'autore \u00e8 sconosciuto, sebbene si ritenga che si tratti di un fiammingo grazie ai dettagli delle scene, eventi cui egli ha probabilmente partecipato."}
{"id": "6120299", "revid": "729019", "url": "https://it.wikipedia.org/wiki?curid=6120299", "title": "George Washington Cullum", "text": "Ingegnere e scrittore, serv\u00ec come generale brevet nell'Union Army (Esercito dell\u2019Unione) durante la guerra civile americana e divenne poi, dal 1864 al 1866, Sovrintendente dell'Accademia militare di West Point.\nBiografia.\nNacque a New York City nel 1809 e si diplom\u00f2 presso l\u2019Accademia Militare di West Point (USMA) nel 1833 classificandosi 3\u00ba del suo corso. Laureato in ingegneria, come tutti i cadetti dell\u2019Accademia suddetta, supervision\u00f2 numerosi progetti e partecip\u00f2 alla progettazione e costruzione di Fort Trumbull a New London (Connecticut).\nPromosso capitano nel 1838, mantenne tale grado effettivo fino alla fine della Guerra Civile. Fu insegnante di ingegneria a West Point dal 1848 al 1855 e durante tale periodo gett\u00f2 le basi di quel che sarebbe poi diventato il registro, o meglio l'annuario, che porter\u00e0 il suo nome, il \u201cCullum\u2019s Register\u201d, istituito come documento ufficiale dell\u2019accademia quando ne divenne sovrintendente e direttore. Nel 1850, per questioni di salute, si assent\u00f2 dal servizio per due anni durante i quali comp\u00ec viaggi in Europa, Asia, Africa e nelle Indie Occidentali.\nDal 1864 al 1866 fu sovrintendente dell\u2019Accademia Militare di West Point e venne nominato major general brevet. Nel 1866, all'atto dello scioglimento del reparto, fu congedato dai volontari degli Stati Uniti.\nDopo la Guerra Civile Cullum continu\u00f2 a prestare servizio nell\u2019esercito regolare supervisionando la realizzazione delle difese costiere statunitensi. Si conged\u00f2 definitivamente dal servizio attivo nel 1874 con il grado di colonnello. Successivamente al suo congedo, spos\u00f2 Elizabeth Hamilton, sorella del maggior generale Schuyler Hamilton (1822-1903) e vedova del maggior generale Henry W. Halleck (1815-1872).\nAlla sua morte, nel 1892, lasci\u00f2 parte della sua eredit\u00e0 all\u2019Accademia di West Point per la costruzione del locale Memorial Hall e per la continuazione del Cullum\u2019s Register. Lasci\u00f2 altres\u00ec un'altra parte di eredit\u00e0 per un premio, a suo nome (Cullum Geographical Medal), alla \"American Geographical Society\", di cui era stato vicepresidente, per \u00abcoloro che si fossero distinti nelle scoperte geografiche e nello studio avanzato delle scienze connesse\u00bb. \u00c8 sepolto nel cimitero di Green-Wood a Brooklin (New York City).\nLa Guerra Civile.\nDall\u2019aprile al novembre 1861 fu tenente e aiutante di campo del generale Winfield Scott prima di diventare capo ingegnere del Dipartimento del Missouri. Nominato brigadier general dei Volontari degli Stati Uniti nel 1863, sovrintese lavori di ingegneria sulla costa ovest e fu ingegnere capo per il ripristino dello strategico snodo ferroviario di Corinth (Mississippi), ove si incrociavano le due linee tra Mobile (Alabama) e l\u2019Ohio e Memphis, (Tennessee) e Charleston, (Mississippi), dopo la battaglia detta \u201cSiege of Corinth\u201d."}
{"id": "6120337", "revid": "301422", "url": "https://it.wikipedia.org/wiki?curid=6120337", "title": "Mew Mew - Amiche vincenti", "text": ""}
{"id": "6120341", "revid": "287204", "url": "https://it.wikipedia.org/wiki?curid=6120341", "title": "L'incendio nella stanza", "text": "L'incendio nella stanza \u00e8 un romanzo giallo del 1995 scritto da Morna Doris MacTaggart\n(scritto con lo pseudonimo Elizabeth Ferrars).\n\u00c8 il numero 2433 della serie Il Giallo Mondadori.\nTrama.\nHenrietta insieme al marito Patrick, organizza un party a cui sono invitati i colleghi del marito professore universitario. Due sono le cose che Henrietta non si aspetta, il primo evento durante il tardo pomeriggio quando compare una donna che sostiene di essere la moglie di Patrick. Dopo un primo momento di smarrimento, la donna comprende di essere stata raggirata dal fratello di Patrick. Capendo il problema la donna decide di andarsene per non disturbare ulteriormente la coppia.\nDurante la serata arrivano tutti gli invitati, compresa la professoressa Franks, un evento considerato raro da tutti coloro che la conoscono. Durante la serata la casa della professoressa Franks viene devastata da un incendio e nello spegnere le fiamme si scopre che nell'incendio \u00e8 rimasta uccisa anche la donna che stava cercando il fratello di Patrick.\nQualche giorno dopo la professoressa Franks viene trovata morta. Lo stesso giorno il signor Quinn, decide di raccontare la verit\u00e0 sull'accaduto. Ammette di avere incendiato la casa della Franks, d'accordo con quest'ultima, per frodare l'assicurazione, ma vedendo una donna nella casa, convinto che si tratti della Franks, decise di chiuderla dentro e di dare fuoco alla casa. Scoperto l'errore e temendo di essere denunciato dalla Franks, la uccise."}
{"id": "6120343", "revid": "158913", "url": "https://it.wikipedia.org/wiki?curid=6120343", "title": "1Tm", "text": ""}
{"id": "6120346", "revid": "158913", "url": "https://it.wikipedia.org/wiki?curid=6120346", "title": "2Tm", "text": ""}
{"id": "6120350", "revid": "767487", "url": "https://it.wikipedia.org/wiki?curid=6120350", "title": "Non si ruba a casa dei ladri", "text": "Non si ruba a casa dei ladri \u00e8 un film del 2016 diretto da Carlo Vanzina.\nTrama.\nAntonio, sposato con Daniela, ha un'impresa di pulizie; ma un giorno inspiegabilmente, perde un grosso appalto e si ritrova senza un soldo n\u00e9 un tetto. Trasferitosi temporaneamente dall'anziana zia Titina, si mette alla ricerca di un nuovo lavoro finch\u00e9, per una serie di circostanze, finisce a casa di Simone Santoro, un disonesto pezzo grosso della politica, fidanzato con la bella e giovane Lori, che si offre di prendere lui e Daniela come camerieri a 5.000 euro al mese. I due accettano volentieri l'incarico, ma dopo qualche tempo ecco che salta fuori una clamorosa verit\u00e0: Simone \u00e8 la persona che ha fatto in modo che Antonio perdesse il lavoro revocandogli l'appalto. Antonio e Daniela allora, venuti a sapere che Simone ha nascosto in una banca svizzera i proventi delle sue malefatte, decidono di organizzare una truffa per vendicarsi e riprendersi quello che gli \u00e8 stato rubato. Mettono quindi su una piccola banda formata da non professionisti, anch'essi truffati dalla politica corrotta.\nIl piano riesce, e mentre Simone viene arrestato, Antonio e Daniela gli portano via 5.000.000 di euro. Ma ritornati a Roma, zia Titina scopre tutto il loro bottino e, di nascosto, se ne appropria e fugge per un giro del mondo, lasciando Antonio e Daniela nella stessa situazione di prima.\nDue anni dopo Antonio e Daniela, a seguito di una lunga vicenda legale, riescono a riottenere l'appalto, e durante una passeggiata incontrano Simone, ormai povero e lasciato da Lori, che per campare fa il dog-sitter. Antonio allora, impietositosi, gli lascia un biglietto da visita dicendogli che se ha bisogno di soldi sar\u00e0 ben lieto di assumerlo, e poco prima di andarsene gli fa capire che era stato lui a truffarlo per vendetta, dicendogli che ora sono pari.\nDistribuzione.\nIl film \u00e8 stato distribuito nelle sale cinematografiche il 3 novembre 2016."}
{"id": "6120364", "revid": "287204", "url": "https://it.wikipedia.org/wiki?curid=6120364", "title": "Casa delle Teste (Colmar)", "text": "La Casa delle Teste, in francese \"Maison des T\u00eates\", \u00e8 un caratteristico e storico edificio della citt\u00e0 di Colmar, nella regione francese dell'Alsazia.\nSituata al numero 19 della Rue des T\u00eates, costituisce un bell'esempio dell'architettura rinascimentale, venne classificata Monumento storico il 6 dicembre 1898.\nStoria e descrizione.\nQuesto edificio venne costruito nel 1609 per il ricco mercante Anton Burger (Antoine Burger), stettmeister di Colmar dal 1626 al 1628. L'architetto Hans Burger la concep\u00ec in un raffinato stile rinascimentale con una facciata ad alto frontone. Spicca il bell'erker in pietra a due piani, finemente scolpito. Tutta la facciata \u00e8 popolata da ben 106 piccole teste scolpite che le hanno meritato il nome.\nNel 1698 la casa venne acquistata da Baudoin de Launoy, poi Guillier, tesoriere straordinario di guerra, che la fece restaurare nel 1738.\nDal 1898 la casa \u00e8 stata classificata Monumento storico di Francia e da quel momento divenne propriet\u00e0 della \"Bourse aux Vins\" (Borsa dei Vini) di Colmar.\nNel 1902 il celebre scultore cittadino Auguste Bartholdi aggiunse la statua del Bottaio, in stagno, sulla cima del frontone."}
{"id": "6120367", "revid": "305330", "url": "https://it.wikipedia.org/wiki?curid=6120367", "title": "Capicannonieri della Ligue 1", "text": ""}
{"id": "6120370", "revid": "93556", "url": "https://it.wikipedia.org/wiki?curid=6120370", "title": "Giudici associati della Corte suprema degli Stati Uniti d'America", "text": "I giudici associati della Corte suprema degli Stati Uniti d'America sono tutti i membri della Corte suprema degli Stati Uniti d'America escluso il presidente. Il numero dei giudici associati \u00e8 fissato dal Congresso ed attualmente \u00e8 di otto. \nCos\u00ec come il presidente, i giudici associati sono nominati dal Presidente degli Stati Uniti e sono confermati dal Senato. Rimangono in carica a vita."}
{"id": "6120377", "revid": "2184720", "url": "https://it.wikipedia.org/wiki?curid=6120377", "title": "Unici (album Nek)", "text": "Unici \u00e8 il tredicesimo album in studio del cantautore italiano Nek, pubblicato il 14 ottobre 2016 dalla Warner Music Italy.\nTracce.\n\"\u00danicos\".\nGli adattamenti dei brani 1-2, 4-9 sono firmati da Jorge Ballesteros"}
{"id": "6120378", "revid": "71155", "url": "https://it.wikipedia.org/wiki?curid=6120378", "title": "Giudice associato della Corte suprema degli Stati Uniti d'America", "text": ""}
{"id": "6120382", "revid": "1573940", "url": "https://it.wikipedia.org/wiki?curid=6120382", "title": "Harry Blackmun", "text": " Nominato da Richard Nixon, \u00e8 diventato col tempo uno dei giudici pi\u00f9 liberal. \u00c8 ricordato in particolare come autore della sentenza Roe contro Wade."}
{"id": "6120384", "revid": "1543377", "url": "https://it.wikipedia.org/wiki?curid=6120384", "title": "Comitato organizzativo del campionato mondiale di calcio", "text": "La seguente lista elenca i presidenti dei comitati organizzativi dei campionati mondiali di calcio e il contestuale presidente FIFA.\nOltre ad essere il presidente della FIFA e della Federcalcio francese, Jules Rimet \u00e8 stato anche presidente del comitato organizzatore della Coppa del Mondo FIFA 1938.\nFranz Beckenbauer, dopo aver vinto la Coppa del Mondo con la Germania Ovest nel 1974 come giocatore e capitano e come allenatore nel 1990, \u00e8 stato presidente del comitato organizzatore del Campionato mondiale 2006, giocato in Germania."}
{"id": "6120418", "revid": "767487", "url": "https://it.wikipedia.org/wiki?curid=6120418", "title": "180 (album)", "text": "180 \u00e8 l'album di debutto della band inglese Palma Violets."}
{"id": "6120422", "revid": "599013", "url": "https://it.wikipedia.org/wiki?curid=6120422", "title": "Cyrille Bayala", "text": ""}
{"id": "6120430", "revid": "1522738", "url": "https://it.wikipedia.org/wiki?curid=6120430", "title": "Ratto (personaggio)", "text": ""}
{"id": "6120436", "revid": "767487", "url": "https://it.wikipedia.org/wiki?curid=6120436", "title": "Quando hai 17 anni", "text": "Quando hai 17 anni (\"Quand on a 17 ans\") \u00e8 un film del 2016 diretto da Andr\u00e9 T\u00e9chin\u00e9\nLa sceneggiatura, scritta da T\u00e9chin\u00e9 e C\u00e9line Sciamma, \u00e8 liberamente ispirata al film per la televisione \"New Wave\", diretto nel 2008 da Ga\u00ebl Morel.\nTrama.\nDamien, uno studente di 17 anni, vive in un piccolo paese dei Pirenei con la madre Marianne, medico, mentre il padre, militare, \u00e8 in missione all'estero. Tom \u00e8 un ragazzo mulatto, figlio adottivo di una coppia di contadini che vive in una sperduta fattoria sulle montagne. Quando la madre di Tom rimane incinta, la madre di Damien si offre di ospitare il ragazzo per permettergli di finire l'anno scolastico con tranquillit\u00e0. Damien e Tom si ritrovano loro malgrado a vivere assieme e a frequentare la stessa scuola. Inizialmente non si sopportano, arrivando anche a scontri fisici, ma presto sar\u00e0 evidente che la loro ostilit\u00e0 era solo una sorta di ingenua difesa alla loro irrefrenabile attrazione reciproca, alla quale, abbattuta ogni remora, si abbandoneranno con il trasporto totalizzante dei loro 17 anni.\nProduzione.\nPer il suo 21\u00b0 lungometraggio, il regista Andr\u00e9 T\u00e9chin\u00e9 \u00e8 tornato sul tema della vita adolescenziale pi\u00f9 di vent'anni dopo il successo ottenuto con \"L'et\u00e0 acerba\" (1994). La sceneggiatura \u00e8 stata scritta da T\u00e9chin\u00e9 in collaborazione con C\u00e9line Sciamma, regista di tre film di formazione: \"Naissance des pieuvres\" (2007), \"Tomboy\" (2011) e \"Diamante nero\" (2014). Sulla loro collaborazione, T\u00e9chin\u00e9 ha spiegato: \"Ho avuto molta ammirazione per quello che ha portato al cinema francese, il lato innovativo del suo lavoro sull'adolescenza, e sapevo che il mio film ruotava attorno a due adolescenti. contenere il minor numero possibile di dialoghi, perch\u00e9 sia il pi\u00f9 fisico possibile, dato che hai questi personaggi che non sono in grado di esprimere a parole la loro esperienza. Nello scrivere la sceneggiatura, io e C\u00e9line siamo stati d'accordo su questo, sulla creazione qualcosa di estremamente minimalista quando si tratta di dialogo.\"\nIl film \u00e8 stato prodotto dalla Fid\u00e9lit\u00e9 Films. Le riprese si sono svolte a Bagn\u00e8res-de-Luchon e sono state suddivise in due periodi diversi: una sessione invernale, il 13 febbraio 2015 e alcune settimane in estate (dal 25 giugno al 31 luglio 2015). T\u00e9chin\u00e9 ha scelto di ambientare la storia nel sud-ovest della Francia, negli Alti Pirenei, con i suoi paesaggi montuosi, una regione del paese raramente rappresentata nei film. T\u00e9chin\u00e9 ha commentato: \"Pensavo che funzionasse visivamente molto bene, ma mi ha colpito anche il fatto che queste montagne, con il loro fascino malvagio e qualit\u00e0 incantevole, sembrino appartenere ad un mondo magico come quello dell'adolescenza, che si perde quando si entra nel pi\u00f9 complesso mondo adulto pragmatico\"\nAccoglienza.\nIl film \u00e8 stato presentato in anteprima alla 66\u00aa edizione del Festival internazionale del cinema di Berlino. Ha raccolto un ampio consenso della critica. Ha una valutazione positiva del 94% su Rotten Tomatoes sulla base di 31 recensioni.\nStephen Holden del \"New York Times\" ha descritto il film come \"Un commovente dramma sugli ormoni furiosi, il bullismo e il risveglio sessuale - e il film pi\u00f9 forte in molti anni dal regista francese del dopo-New Wave Andr\u00e9 T\u00e9chin\u00e9.\"\nSul \"Los Angeles Times\" Justin Chang ha commentato: \" \"Quando hai 17 anni\" si svolge nel corso di un anno diviso in tre capitoli, o \"trimestri\", come sono etichettati sullo schermo. \u00c8 un riferimento al term schedule del sistema scolastico francese, ma anche alla nuova vita che si sviluppa nel grembo di Christine \u2014 una scelta appropriata per un film che interpreta, alla fine, come il lavoro di un artista appena nato\".\nIl critico cinematografico Glenn Kenny da RogerEbert.com cita dal film: \"La necessit\u00e0 fa parte della natura \u2026 il desiderio non \u00e8 di origine naturale. \u00c8 superfluo. Cos\u00ec va una lettura in uno dei compiti scolastici di Thomas e Damien. Il progetto di \"Quando hai 17 anni\", che si realizza attraverso l'accrescimento di dozzine di dettagli meravigliosi, \u00e8 provare questa affermazione completamente sbagliata, per celebrare il desiderio come la cosa pi\u00f9 naturale e necessaria nelle nostre vite\".\nScrivendo per il \"The Hollywood Reporter\", David Rooney ha definito il film \"assolutamente straordinario ... una fetta ultra-naturalistica di vita adolescenziale e rocciosa che combina violenza e sensualit\u00e0, perdita straziante e tenera scoperta.\"\nDistribuzione.\nIl film \u00e8 stato distribuito nelle sale cinematografiche francesi il 30 marzo 2016 da Wild Bunch. In Italia \u00e8 stato distribuito da Cinema il 6 ottobre 2016."}
{"id": "6120437", "revid": "757396", "url": "https://it.wikipedia.org/wiki?curid=6120437", "title": "Maccabi Tel Aviv B.C. 2015-2016", "text": "Questa voce raccoglie le informazioni riguardanti il Maccabi Tel Aviv B.C. nelle competizioni ufficiali della stagione 2015-2016.\nStagione.\nLa stagione 2015-2016 del Maccabi Tel Aviv B.C. \u00e8 la 62\u00aa nel massimo campionato israeliano di pallacanestro, la Ligat ha'Al.\nRoster.\n\"Aggiornato al 27 luglio 2018\""}
{"id": "6120439", "revid": "1516566", "url": "https://it.wikipedia.org/wiki?curid=6120439", "title": "Carmen de Icaza", "text": "Le sue opere furono tradotte in diverse lingue e nel 1945 fu proclamata \"la scrittrice pi\u00f9 letta dell'anno\".\nBiografia.\nMar\u00eda Carmen de Icaza y de Le\u00f3n nacque il 17 maggio 1899 a Madrid. Fu la seconda dei sei figli nati dal matrimonio tra Francisco de As\u00eds de Icaza y Be\u00f1a e Beatriz de Le\u00f3n y Loynaz. Il padre era un ambasciatore messicano ed un poeta riconosciuto, la madre una cugina spagnola dei marchesi di Esquilache.\nFin da bambina si trov\u00f2 circondata da un ambiente letterario che influ\u00ec sulla sua crescita. Il circolo letterario di suo padre era frequentato da Juan Ram\u00f3n Jim\u00e9nez, Jos\u00e9 Ortega y Gasset e Rub\u00e9n Dar\u00edo. Successivamente suo padre fu mandato a Berlino, dove Carmen studi\u00f2 Lingue Classiche e Moderne. Oltre lo spagnolo, parlava inglese e tedesco con scioltezza.\nNel 1925 suo padre fall\u00ec, e Carmen diventata la maggiore dei figli dopo la morte della sorella, decise di aiutare economicamente la famiglia. Trov\u00f2 lavoro presso il quotidiano \"El Sol\" scrivendo per la rubrica femminile.\nNel 1930 si spos\u00f2 con Pedro Montojo Sureda, con il quale nel 1932 ebbe una figlia, Paloma, futura madre dei politici \u00cd\u00f1igo M\u00e9ndez de Vigo e Montojo e Beatriz M\u00e9ndez de Vigo.\nDalle pagine del quotidiano \"Ya\" nel 1935 Carmen lanci\u00f2 una campagna a favore delle madri single e dei bambini svantaggiati.\nNel 1936 fu cofondatrice a Valladolid dell\"'Auxilio Social\", un'organizzazione di aiuti umanitari nata durante la guerra civile spagnola per portare soccorso alla popolazione civile. Ricopr\u00ec la carica di segretaria generale di questa organizzazione per 18 anni. Nel 1936 fece il suo ingresso a Madrid a capo del vittorioso esercito nazionalista. Durante la dittatura franchista, nel gennaio 1940 venne nominata segretaria generale della Direzione Generale di Propaganda. Visit\u00f2 la Germania nazista e l'Italia fascista (fu ricevuta da Mussolini) con Pilar Primo de Rivera, sorella di Jos\u00e9 Antonio Primo de Rivera, fondatore della Falange spagnola.\nCollabor\u00f2 con la Croce Rossa per pi\u00f9 di venti anni, ricevendo il titolo di Baronessa di Claret. Mor\u00ec a Madrid nel 1979.\nCarriera come romanziera.\nScrisse il suo primo romanzo, \"La boda del Duque Kurt\" nel 1917, all'et\u00e0 di diciassette anni. Durante la sua collaborazione alla rivista madrilena \"El Sol\", il direttore F\u00e9lix Lorenzo le chiese di tradurre una novella di argomento femminile e lei gli propose il racconto che aveva scritto in precedenza e mai pubblicato, senza rivelare di esserne l'autrice. Alla fine degli anni '20 \"La boda del Duque Kurt\" venne data alle stampe sotto lo pseudonimo di Valeria L\u00e9on, il suo secondo nome. Considerato il successo ottenuto, l'editore catalano Juventud la pubblic\u00f2 nel 1935 nella collezione \"La novela rosa\". Raggiunge il successo con il suo secondo romanzo, \"Cristina Guzm\u00e1n, profesora de idiomas\". Pubblicato nel 1936 nella rivista \"Blanco y Negro\", divenne una delle serie radiofoniche di maggior successo del postguerra spagnolo. Tradotto in francese, apparve a puntate nel quotidiano \"Le Temps\".\nIl romanzo ebbe due adattamenti cinematografici: \"Cristina Guzm\u00e1n\" (1943), di Gonzalo Delgr\u00e1s, interpretato da Marta Santoalla, Ismael Merlo e Luis Garc\u00eda Ortega e \"Cristina Guzm\u00e1n\" (1968), di Luis C\u00e9sar Amadori, interpretato da Roc\u00edo D\u00farcal, Arturo Fern\u00e1ndez ed Emilio Guti\u00e9rrez Caba. Nel 1950 anche il romanzo \"La fuente enterrada\" venne adattato per il cinema.\nNel decennio del 1940 divenne un'autrice molto venduta, le sue opere furono tradotte in tutte le lingue dell'Europa occidentale. Nel 1945 fu proclamata \"la scrittrice pi\u00f9 letta dell'anno\" dalla Corporazione dei Librai.\nPer i rilevanti incarichi che rivest\u00ec nel dopoguerra durante il regime franchista e per la sua attivit\u00e0 di scrittrice e giornalista, Carmen de Icaza e la sua produzione letteraria sono divenuti oggetto di numerosi studi storici e di genere. La sua evoluzione, personale e letteraria, \u00e8 stata ritenuta utile materia di ricerca per indagare i progetti di una generazione e le diverse sfumature dell'ideologia del sistema dittatoriale franchista e dei membri che ne facevano parte.\nOpere.\nRomanzi\nOpere teatrali"}
{"id": "6120444", "revid": "71433", "url": "https://it.wikipedia.org/wiki?curid=6120444", "title": "Quand on a 17 ans", "text": ""}
{"id": "6120455", "revid": "757396", "url": "https://it.wikipedia.org/wiki?curid=6120455", "title": "Maccabi Tel Aviv B.C. 2012-2013", "text": "Questa voce raccoglie le informazioni riguardanti il Maccabi Tel Aviv B.C. nelle competizioni ufficiali della stagione 2012-2013.\nStagione.\nLa stagione 2012-2013 del Maccabi Tel Aviv B.C. \u00e8 la 59\u00aa nel massimo campionato israeliano di pallacanestro, la Ligat ha'Al.\nRoster.\n\"Aggiornato al 27 luglio 2018\""}
{"id": "6120459", "revid": "73843", "url": "https://it.wikipedia.org/wiki?curid=6120459", "title": "Microsoft FUSE Labs", "text": "Il Microsoft's FUture Social Experience (FUSE) Labs (Lett. \"Laboratorio per le esperienze sociali future di Microsoft\") \u00e8 un'azienda di ricerca appartenente a Microsoft.\nFondata da Ray Ozzie, \u00e8 attualmente diretta da Lili Cheng e ha come scopo l'implementare nuove funzionalit\u00e0 riguardo alle \"esperienze in tempo reale\". Ha uffici a Redmond, a Cambridge nel Massachusetts e a Cambridge nel Regno Unito.\nUn progetto simile fu il Microsoft Live Labs, una collaborazione fra Microsoft Research e MSN che termin\u00f2 nel 2010.\nFra i progetti pi\u00f9 importanti del gruppo troviamo Bing Twitter, Docs.com e So.cl."}
{"id": "6120460", "revid": "77695", "url": "https://it.wikipedia.org/wiki?curid=6120460", "title": "Ludwig E. Boltzmann", "text": ""}
{"id": "6120465", "revid": "1123217", "url": "https://it.wikipedia.org/wiki?curid=6120465", "title": "Ribellione dei Sette Regni", "text": ""}
{"id": "6120476", "revid": "1924342", "url": "https://it.wikipedia.org/wiki?curid=6120476", "title": "Rooftop (Zara Larsson)", "text": "Rooftop \u00e8 un singolo della cantante svedese Zara Larsson, pubblicato il 15 settembre 2014 come terzo estratto dal primo album in studio \"1\".\nVideo musicale.\nIl video musicale, diretto da M\u00e5ns Nyman, \u00e8 stato reso disponibile il 26 settembre 2014 tramite il canale YouTube della cantante."}
{"id": "6120490", "revid": "77695", "url": "https://it.wikipedia.org/wiki?curid=6120490", "title": "Niels H. D. Bohr", "text": ""}
{"id": "6120491", "revid": "76963", "url": "https://it.wikipedia.org/wiki?curid=6120491", "title": "Dylan Kussman", "text": "Biografia.\nNato e cresciuto a Los Angeles, ha studiato presso l'Universit\u00e0 della California di Berkeley.\nHa debuttato al cinema nel 1989, a 18 anni, nel film \"L'attimo fuggente\" interpretando la parte dello studente Richard Cameron, ruolo che lo ha reso noto.\nNel 2008 si \u00e8 trasferito nel Tennessee. "}
{"id": "6120498", "revid": "599013", "url": "https://it.wikipedia.org/wiki?curid=6120498", "title": "Giochi europei indoor 1967", "text": "I II Giochi europei indoor si sono svolti presso la Tipsport Arena di Praga, nell'allora Cecoslovacchia, dall'11 al 12 marzo 1967.\nSi disputarono ventitr\u00e9 gare, delle quali quattordici maschili e nove femminili. Rispetto all'edizione precedente le gare di velocit\u00e0 in rettilineo e ostacoli passarono da 60 a 50 metri per le minori dimensioni dell'impianto, le staffette 4\u00d72 giri (per gli uomini) e 4\u00d71 giro (per le donne) furono sostituite rispettivamente dalla 4\u00d7300 metri e dalla 4\u00d7150 metri, mentre la staffetta svedese pass\u00f2 da un totale di 1600 metri a 1500 metri e fu praticata anche dalle donne. Fu anche introdotta la staffetta 3\u00d71000 metri solo per gli uomini."}
{"id": "6120500", "revid": "1573940", "url": "https://it.wikipedia.org/wiki?curid=6120500", "title": "Lissotriton helveticus", "text": "Il tritone palmato (Lissotriton helveticus ), noto anche come tritone elvetico, \u00e8 un anfibio caudato appartenente alla famiglia dei Salamandridi.\nDescrizione.\nIl tritone palmato \u00e8 una specie esile e slanciata, con una banda longitudinale scura che si estende da sopra l'occhio alle tempie e 3 solchi longitudinali sul capo. Le parti superiori sono marroni chiare, giallastre o olivastre, con macchie scure o una marmorizzazione indistinta. Il lato ventrale \u00e8 arancione chiaro o giallognolo nella parte centrale, privo di macchie o al massimo con poche macchioline indistinte. La gola, biancastra o rosa, \u00e8 anch'essa priva di macchie. Nel periodo riproduttivo i maschi presentano una bassa cresta vertebrale a margine liscio, cresta caudale mediamente sviluppata e coda dall'estremit\u00e0 come mozzata, con un distinto filamento terminale lungo 5-8 mm. Un altro tratto caratteristico \u00e8 la palmatura scura e ben sviluppata presente sulle zampe posteriori. Le femmine in fase terrestre esibiscono spesso una linea mediana chiara sul dorso. La coda presenta lateralmente una fascia longitudinale arancione, mentre il lato superiore e inferiore portano ciascuno una fila di macchie scure, infine il bordo inferiore della coda \u00e8 azzurrognolo. Sotto le dita pi\u00f9 esterne delle zampe posteriori si trova, soprattutto nelle femmine, una minuscola macchiolina chiara. La lunghezza totale \u00e8 di 7-8,5 cm nei maschi e di 8-9,5 cm nelle femmine.\nBiologia.\nLa riproduzione di questo tritone ha luogo tra marzo e giugno in Europa centrale, mentre in Spagna e Portogallo pu\u00f2 avere inizio gi\u00e0 in inverno. Dopo un lungo rituale di corteggiamento, simile a quello del tritone punteggiato, la femmina depone 300-450 uova che distribuisce su piante acquatiche. La schiusa avviene dopo 2-3 settimane e le larve raggiungono la metamorfosi dopo ulteriori 6-7 settimane.\nDistribuzione e habitat.\nIl tritone palmato \u00e8 presente in Europa occidentale, dal Portogallo centrale e settentrionale e dal nord della Spagna, passando per Francia e Regno Unito fino alla Germania centrale e al nord-ovest della Repubblica Ceca (Monti Elster). Vive soprattutto su colline boscose ad altitudini fino a circa 1000 m, ma sui Pirenei anche fino a un massimo di 2400 m. Nella stagione riproduttiva si pu\u00f2 trovare in piccole raccolte d'acqua stagnante, generalmente fredde e spesso ricche di vegetazione, come stagni, acquitrini, pozzanghere, solchi di pneumatici o pianure alluvionali, mentre in estate vive sulla terraferma, in foreste miste rade.\nTassonomia.\nLa forma nominale \"L. h. helveticus\" popola la maggior parte dell'areale di distribuzione, mentre sono ancora dibattute le due sottospecie iberiche \"L. h. punctillatus\" (Sierra de la Demanda, nei pressi di Burgos) e \"L. h. alonsoi\" (Spagna nord-occidentale, centro e nord del Portogallo)."}
{"id": "6120503", "revid": "15756", "url": "https://it.wikipedia.org/wiki?curid=6120503", "title": "Hubert Haddad", "text": "Biografia.\nHubert Abraham Haddad \u00e8 nato a Tunisi il 10 marzo 1947, di un padre ebreo tunisino e madre di origine ebrea algerina, nata Guedj. Dopo aver vissuto a Sfax, Tunisi e Bona, i suoi genitori emigrarono a Parigi nel 1950. Scrittore, Hubert Haddad ha iniziato a pubblicare a fine degli anni sessanta, innanzitutto in riviste. Fonda lui stesso alcune riviste di letteratura, come Le Point d'\u00catre, rivista letteraria, o Le Horla. Rapidamente, investe tutti i generi letterari, a cominciare con la poesia con Le Charnier d\u00e9ductif (Debresse, 1968).\nLa novella e il romanzo rappresentano la parte maggiore della sua produzione, con da un lato le Nouvelles du jour et de la nuit (due cofanetti di cinque volumi ognuno che riuniscono sessanta novelle) e dall\u2019altra una ventina di romanzi come \"L\u2019Univers\", primo romanzo-dizionario pubblicato nel 1999 da Zulma e ristampato in edizione ampliata nel 2009, o \"Palestine\" (prezzo dei cinque continenti della Francofonia 2008 prezzo Renaudot Poche 2009), o Il pittore di ventagli (premio Louis Guilloux 2013, premio Oc\u00e9ans France \u00d4 du livre 2014).\nInoltre drammaturgo e storico dell'arte, Hubert Haddad \u00e8 anche un pittore (mostre a Parigi, Chaumont-en-Champagne, Ch\u00e2lons, Orl\u00e9ans, Marrakech, Voiron) e, occasionalmente, illustratore. Ha pubblicato numerosi saggi, come Saintes-Beuveries (Jos\u00e9 Corti, 1989), Les Scaphandriers de la ros\u00e9e (Fayard, 2002), cos\u00ec come un'enciclopedia in due volumi sulla passione letteraria e le tecniche di scrittura: Le Nouveau Magasin d'\u00e9criture (2006) et Le Nouveau Magasin d'\u00e9criture (2007).\nSotto lo pseudonimo di Hugo Horst, dal 1983 conduce la raccolta di poesie Double Hache alle Edizioni Bernard Dumerchez.\nHubert Haddad \u00e8 uno degli attori di Nouvelle fiction (con G-O. Ch\u00e2teaureynaud, Fr\u00e9d\u00e9rick Tristan o Marc Petit).\nPioniere di laboratori di scrittura, ne conduce moltissimi in tutta la Francia a partire dagli anni settanta in tutti gli spazi abitativi, scuole, centri sociali, biblioteche, universit\u00e0, carceri, ospedali, in particolare all'interno del Servizio psicoterapia per bambini e adolescenti dell'ospedale Robert-Debr\u00e9 di Reims, dove ha condotto per molti anni un workshop con Elizabeth Duntze (SLP) e Marie-Odile Hincky (psichiatra infantile) che porta alla realizzazione di un libro Dictionnaire imaginaire.\nMembro della giuria dei Cinque Continenti della Francofonia dal 2014, appassionato del Festival \u00c9tonnants voyageurs, \u00e8 molto impegnato nella difesa delle letterature del mondo e la lotta per la pace, i diritti umani e la democrazia."}
{"id": "6120506", "revid": "1305772", "url": "https://it.wikipedia.org/wiki?curid=6120506", "title": "Prince of Stride", "text": " \u00e8 una serie di romanzi edita da ASCII Media Works sotto l'etichetta Sylph Comics dal 22 novembre 2012. Un videogioco per PlayStation Vita, sviluppato da Kadokawa Games e Vridge, \u00e8 stato pubblicato il 30 luglio 2015, mentre un adattamento manga, sottotitolato \"Galaxy Rush\" e disegnato da Teruko Arai, ha iniziato la serializzazione sul \"Dengeki Maoh\" di Kadokawa Shoten il 27 novembre 2015. Un adattamento anime dal sottotitolo , prodotto da Madhouse e acquistato in Italia da Yamato Video, \u00e8 stato trasmesso in Giappone tra il 5 gennaio e il 22 marzo 2016."}
{"id": "6120507", "revid": "933835", "url": "https://it.wikipedia.org/wiki?curid=6120507", "title": "Sacerdote eponimo di Alessandro", "text": ""}
{"id": "6120510", "revid": "709406", "url": "https://it.wikipedia.org/wiki?curid=6120510", "title": "Standard urbanistici", "text": ""}
{"id": "6120512", "revid": "765341", "url": "https://it.wikipedia.org/wiki?curid=6120512", "title": "Oksana Zabuzhko", "text": "Figura di grande rilievo nella letteratura ucraina, le sue opere pi\u00f9 famose sono state tradotte in oltre 20 lingue\nBiografia.\nOksana Zabuzhko nasce il 19 settembre 1960 a Luts'k, in Ucraina. Studia filosofia all'universit\u00e0 nazionale di Kyiv Taras Shevchenko, dove nel 1987 completa il dottorato di ricerca. Nel 1992 insegna all'Universit\u00e0 statale della Pennsylvania. Nel 1994 vince il Fulbright scholarship e insegna letteratura ucraina all'universit\u00e0 di Harvard e all'universit\u00e0 di Pittsburgh. Attualmente lavora all'Istituto di Filosofia Hryhorij Skovoroda dell'Accademia Nazionale Ucraina delle Scienze.\nZabuzhko scrisse le sue prime poesie all'et\u00e0 di soli dieci anni, ma la sua prima collezione poetica, pronta ad essere pubblicata gi\u00e0 a met\u00e0 degli anni '70, vide le stampe solo nel 1985 a causa dell'ondata di repressione che port\u00f2 all'arresto di circa un centinaio di intellettuali ucraini e che colp\u00ec letterati, artisti, giornalisti e oppositori del regime sovietico, fra cui i genitori di Oksana. Le sue opere in prosa furono pubblicate inizialmente tra il 1988 e il 1992 in varie riviste letterarie, ma il vero punto di svolta fu costituito dal romanzo autobiografico \"Sesso ucraino: istruzioni per l'uso\" (1996). Da allora Zabuzhko scrisse altre opere minori in prosa, un numero cospicuo di saggi e tre opere maggiori di critica letteraria sui classici della letteratura ucraina: Taras \u0160ev\u010denko, Ivan Franko e Lesja Ukrainka.\nOksana Zabuzhko appartiene a quella generazione che la studiosa letteraria Tamara Hundorova chiama \"post-Chornobyl\". Secondo Hundorova il disastro di \u010cernobyl' del 1986, oltre ad essere una delle pi\u00f9 grandi catastrofi dei tempi moderni, \u00e8 anche un \"evento simbolico che proietta il testo \"post-apocalittico\" [\u2026] nell'era post-atomica. Chornobyl segna di fatto la fine dell'Unione Sovietica, o quantomeno la fine della sua legittimit\u00e0 ideologica, e marca l'inizio di una nuova societ\u00e0 e letteratura ucraina liberata dal realismo socialista. Una caratteristica importante delle opere di Zabuzhko \u00e8 appunto quella di essere \"rivolte verso l'esterno\", verso il resto del mondo, accessibili al lettore occidentale.\nLa partecipazione attiva ai vari forum locali ed internazionali, i numerosi premi e adattamenti teatrali e cinematografici contribuirono alla sua visibilit\u00e0 nella sfera pubblica e ad annoverarla fra le maggiori figure di spicco della letteratura ucraina.\nOpere.\nSecondo Uilleam Blacker le opere di Oksana Zabuzhko trattano principalmente i temi dell'identit\u00e0 nazionale e del genere.\nIl suo primo romanzo \"Sesso ucraino: istruzioni per l'uso\", pubblicato nel 1996, \u00e8 ritenuto una delle \"opere chiave nella letteratura post-sovietica in Ucraina\".\nCon questo libro Zabuzhko costrinse il pubblico ucraino e la comunit\u00e0 di intellettuali ad affrontare una scrittura femminista innovativa, provocatoria e complessa. Ci\u00f2 che sorprese maggiormente i critici non furono le discussioni esplicite sul sesso (peraltro scarse nel libro), ma il fatto che questa pungente analisi della disfunzione dello spazio nazionale ucraino e dei limiti posti sul soggetto di sesso femminile dall'immaginario collettivo nazionale, fosse costruita da una donna.\nLo status di bestseller che ottenne il libro testimonia il fatto che Zabuzhko riusc\u00ec, almeno in parte e almeno nel proprio paese, a far sentire la voce subalterna della donna ucraina. Il romanzo ispir\u00f2 alcuni studi comparativi, in cui venne analizzato accanto alle opere di Jamaica Kincaid, Assia Djebar, Angela Carter, Nicole Brossard, e studiato per la peculiarit\u00e0 del suo stile, caratterizzato dall'intreccio tra la voce \"poetica\" e quella \"intellettuale\", che mescolandosi crea una struttura intricata comprensiva di elementi di \"\u00e9criture f\u00e9minine\".\nIl suo libro pi\u00f9 recente \"Il museo dei segreti abbandonati\" (2009) volge lo sguardo verso la storia dell'Ucraina attraverso tre epoche diverse (la Seconda guerra mondiale, gli anni '70, e gli inizi del nuovo millennio). In particolare, tocca l'argomento dell'esercito insurrezionale ucraino attivo nel paese negli anni '40 e '50, demonizzato e zittito dalla storiografia sovietica. Quest'opera rappresenta la realt\u00e0 delle relazioni tra i paesi all'interno della struttura dell'URSS, prese in considerazione dall'Occidente solo nel contesto del mito dell'\"amicizia delle nazioni\".\n\"Il museo dei segreti abbandonati\" cerca di risolvere il problema dell'assenza delle fonti utili a ricostruire la storia di una nazione. La protagonista del romanzo, impegnata nel risolvere i misteri del passato proprio e quello del suo paese, non trovando gli archivi necessari, decide di far affidamento sui propri ricordi e quelli dei parenti o testimoni, su conversazioni casuali e speculazioni e persino sui sogni, per ricostruire tutte le possibili versioni del passato.\nQueste fonti \"alternative\" evidenziano come la memoria collettiva rappresenti una fonte importante per l'immaginario nazionale, soprattutto per le ex colonie che soffrono spesso dell'assenza di storie scritte e archivi strutturati. Ci\u00f2 che ne risulta \u00e8 una \"storia\" non convenzionale della nazione. \"Il museo dei segreti abbandonati\" pu\u00f2 essere considerato un romanzo \"postcoloniale\" e un'indagine sulla produzione della storia.\nL'opera di saggistica pi\u00f9 famosa scritta da Oksana Zabuzhko \u00e8 \"Notre Dame dell'Ucraina\" che si concentra sulla scrittrice ucraina Lesya Ukrayinka (1871-1913) attiva nel periodo fin de si\u00e8cle. Il libro rappresenta anche uno studio dell'intellighenzia ucraina di quei tempi e dei suoi valori culturali. In particolare, questa opera vuole dimostrare come le radici del movimento intellettuale ucraino moderno risiedano non nella tradizione socialista e marxista, ma nel Romanticismo europeo.\nOnorificenze e premi.\nA giugno del 2006 \"Let my people go\" vinse il premio del giornale Korrespondent come miglior libro documentario, mentre \"Il museo dei segreti abbandonati\" si aggiudic\u00f2 quello per il miglior libro ucraino nel 2010."}
{"id": "6120516", "revid": "1573940", "url": "https://it.wikipedia.org/wiki?curid=6120516", "title": "Oxychilus draparnaudi", "text": "Oxychilus draparnaudi () \u00e8 un mollusco gasteropode polmonato terrestre della famiglia Oxychilidae.\nL'epiteto specifico \u00e8 un omaggio al malacologo francese Jacques Draparnaud (1772\u20131804).\nDistribuzione e habitat.\nEndemico dell'Europa centrale e solo in seguito introdotto nell'arcipelago britannico"}
{"id": "6120517", "revid": "73843", "url": "https://it.wikipedia.org/wiki?curid=6120517", "title": "Giro delle Fiandre 1963", "text": "Il Giro delle Fiandre 1963, quarantasettesima edizione della corsa, fu disputato il 31 marzo 1963, per un percorso totale di 249\u00a0km. Fu vinto dal belga No\u00ebl For\u00e9, al traguardo con il tempo di 6h08'42\", alla media di 40,680\u00a0km/h, davanti a Frans Melckenbeeck e Tom Simpson.\nI ciclisti che partirono da Gand furono 127; coloro che tagliarono il traguardo a Gentbrugge furono 35."}
{"id": "6120530", "revid": "205250", "url": "https://it.wikipedia.org/wiki?curid=6120530", "title": "Egidio Musollino", "text": "Biografia.\nIl commendatore Egidio Musollino era un imprenditore dell'industria conciaria, ed \u00e8 stato uno dei migliori dirigenti del Napoli, ricoprendo la carica di presidente dal 1948 al 1951.\nDirigente sportivo.\nDisponendo di liquidit\u00e0, entr\u00f2 a far parte degli organici del club il 28 ottobre 1945 insieme con Alfonso Cuomo, Giuseppe Muscariello e Pasquale Russo.\nCon il nuovo riassetto societario del 20 febbraio 1947, fu uno dei consiglieri del sodalizio partenopeo.\nDopo il caos societario agli inizi del 1948, Musollino si ritrov\u00f2 ancora consigliere sotto la reggenza di Muscariello, ma in seguito ai fatti di Bologna divenne presidente del club il 10 agosto 1948.\nSi adoper\u00f2 per il pronto ritorno in A chiamando in panchina Felice Borel ma in campionato fu solo un 5\u00ba posto. Nel 1949-1950 con alla guida Eraldo Monzeglio ed una campagna acquisti che port\u00f2 all'ombra del Vesuvio giocatori come Delfrati, Vultaggio, De Andreis, Todeschini, Astorri, Dagianti e Gramaglia, il Napoli vinse il campionato davanti all'Udinese.\nCon il ritorno in A, Musollino acquist\u00f2 alcuni giocatori a fine carriera, per garantire al club la permanenza in massima serie, tra questi Amedeo Amadei, Leandro Remondini e Giuseppe Casari. Il Napoli termin\u00f2 il campionato al 7\u00ba posto.\nLa morte improvvisa.\nDopo un mese dall'inizio del girone di ritorno del campionato 1950-1951, il presidente Musollino mor\u00ec di infarto a 43 anni. La sera del 22 febbraio 1951, il ristorante \"D'Angelo\" situato al Vomero, antistante l'abitazione di Musollino, and\u00f2 a fuoco. Musollino si affacci\u00f2 al balcone ad assistere al rogo, per poi rimettersi a letto. Dopo qualche ora ci fu il decesso nel sonno.\nIl 3 marzo 1951, l'assemblea straordinaria del club nomin\u00f2 Musollino presidente onorario."}
{"id": "6120531", "revid": "30610", "url": "https://it.wikipedia.org/wiki?curid=6120531", "title": "Depressione tropicale", "text": ""}
{"id": "6120537", "revid": "767487", "url": "https://it.wikipedia.org/wiki?curid=6120537", "title": "Osvaldas Matulionis", "text": ""}
{"id": "6120539", "revid": "77695", "url": "https://it.wikipedia.org/wiki?curid=6120539", "title": "F\u00e9lix \u00c9douard \u00c9mile Borel", "text": ""}
{"id": "6120543", "revid": "481666", "url": "https://it.wikipedia.org/wiki?curid=6120543", "title": "Twin Husbands", "text": ""}
{"id": "6120544", "revid": "767487", "url": "https://it.wikipedia.org/wiki?curid=6120544", "title": "Maxim Pot\u00eerniche", "text": ""}
{"id": "6120546", "revid": "287204", "url": "https://it.wikipedia.org/wiki?curid=6120546", "title": "Prueba Villafranca de Ordizia 2015", "text": "La Prueba Villafranca de Ordizia 2015, novantaduesima edizione della corsa e valida come evento dell'UCI Europe Tour 2015 categoria 1.1, si svolse il 25 luglio 2015 su un percorso totale di 170\u00a0km. Fu vinta dallo spagnolo \u00c1ngel Madrazo che termin\u00f2 la gara in 4h16'39\", alla media di 39,743\u00a0km/h.\nSquadre e corridori partecipanti.\nPartirono 88 corridori mentre sul traguardo giunsero in 65."}
{"id": "6120549", "revid": "1543377", "url": "https://it.wikipedia.org/wiki?curid=6120549", "title": "Campionati del mondo di ciclismo su strada 2016 - Gara in linea maschile Elite", "text": "L'ottantanovesima edizione della Gara in linea maschile Elite dei campionati del mondo di ciclismo su strada 2016 si svolse il 16 ottobre 2016 con partenza ed arrivo a Doha in Qatar, su un percorso suddiviso in un tratto iniziale in linea di 151\u00a0km, seguito da un circuito di 15,2\u00a0km da ripetere 7 volte per un totale di 257,5\u00a0km. La vittoria fu appannaggio dello slovacco Peter Sagan, campione in carica che, con il tempo di 5h40'43\", riusc\u00ec ad imporsi in una volata a ranghi ristretti davanti al britannico Mark Cavendish e al belga Tom Boonen.\nSul traguardo di Doha 53 ciclisti, su 199 partenti, portarono a termine la competizione."}
{"id": "6120550", "revid": "767487", "url": "https://it.wikipedia.org/wiki?curid=6120550", "title": "Seidu Yahaya", "text": ""}
{"id": "6120551", "revid": "1573940", "url": "https://it.wikipedia.org/wiki?curid=6120551", "title": "Balaenoptera musculus intermedia", "text": "La balenottera azzurra antartica (Balaenoptera musculus intermedia ) \u00e8 una sottospecie di balenottera azzurra (\"Balaenoptera musculus\") diffusa nell'Oceano Antartico, nell'Oceano Pacifico meridionale, nell'Oceano Indiano meridionale e nell'Oceano Atlantico meridionale.\nDescrizione.\nQuesta \u00e8 la pi\u00f9 grande sottospecie di balenottera azzurra, nonch\u00e9 l'animale di maggiori dimensioni attualmente vivente sulla Terra. Gli esemplari pi\u00f9 grandi di cui si ha conoscenza erano due femmine (le femmine sono mediamente pi\u00f9 grandi dei maschi) catturate dai balenieri durante il XX secolo, misuravano rispettivamente 33,6 e 33,3 metri di lunghezza e avevano un peso stimato di almeno 150 tonnellate. La balenottera azzurra antartica, se confrontata alla balenottera azzurra pigmea, possiede una testa pi\u00f9 piccola rispetto alla lunghezza del corpo.\nBiologia.\nNonostante sia il pi\u00f9 grande animale sulla Terra non si conoscono ancora bene le sue abitudini, specialmente quelle riguardanti la riproduzione.\nAlimentazione.\nLa balenottera azzurra antartica si ciba quasi esclusivamente di krill, specialmente di krill antartico.\nRiproduzione.\nSi conosce poco sulla riproduzione di questi animali, ma \u00e8 probabile che la maggior parte delle nascite avvenga durante l'inverno.\nDistribuzione e habitat.\nQuesta sottospecie \u00e8 riscontrabile nell'Oceano Antartico, nell'Oceano Pacifico meridionale, nell'Oceano Indiano meridionale e nell'Oceano Atlantico meridionale. Durante l'estate la si trova principalmente presso i limiti meridionali del suo areale, quasi sempre vicino alla calotta glaciale antartica, mentre il suo areale durante l'inverno \u00e8 poco conosciuto, si sa che alcuni individui svernano nell'Africa meridionale anche se esistono registri di individui che passano l'inverno in altre parti dell'emisfero sud, ma dato che il suo probabile areale invernale coincide con la distribuzione della balenottera azzurra pigmea, \u00e8 probabile che molti di questi avvistamenti siano frutto della confusione tra le sottospecie. \u00c8 inoltre noto che una popolazione di questi animali passi tutto l'anno in prossimit\u00e0 dell'Antartide.\nConservazione.\nLa balenottera azzurra antartica era in passato la sottospecie di balenottera azzurra pi\u00f9 comune e numerosa, ma la caccia baleniera nel XX secolo fece calare il numero di individui da circa 239.000 a soli 360, oggi si stima che la popolazione sia in aumento e il numero stimato di individui \u00e8 di circa 2.000. Oggi inoltre si crede che ci siano almeno tre popolazioni geneticamente separate di questa sottospecie."}
{"id": "6120555", "revid": "836193", "url": "https://it.wikipedia.org/wiki?curid=6120555", "title": "Ferrovia Lana di Sopra-Postal", "text": ""}
{"id": "6120556", "revid": "767487", "url": "https://it.wikipedia.org/wiki?curid=6120556", "title": "Serghei Juric", "text": ""}
{"id": "6120557", "revid": "588403", "url": "https://it.wikipedia.org/wiki?curid=6120557", "title": "Sergiu Juric", "text": ""}
{"id": "6120584", "revid": "1486495", "url": "https://it.wikipedia.org/wiki?curid=6120584", "title": "12 oz. Mouse", "text": "12 oz. Mouse, noto anche come 12 Ounce Mouse o Ozmo, \u00e8 una serie televisiva animata statunitense del 2005, creata, diretta e sceneggiata interamente da Matt Maiellaro.\nLa serie ruota attorno a Mouse Fitzgerald, noto anche col suo soprannome \"Fitz\", un topo alcolizzato che svolge dei lavori in un ufficio di collocamento per potersi permettere la birra. Insieme al suo amico cincill\u00e0 Skillet, Fitz inizia a recuperare i ricordi repressi di quando aveva una moglie e un figlio che ora sono svaniti. Questo lo porta a cercare risposte sul suo passato e sulle forze oscure che sembrano manipolare il suo mondo. Nel corso del tempo la serie ha sviluppato un fenomeno di culto.\nLa serie \u00e8 stata trasmessa per la prima volta negli Stati Uniti su Adult Swim dal 19 giugno 2005 al 17 dicembre 2006, per un totale di 20 episodi ripartiti su due stagioni. Il 16 maggio 2007 \u00e8 stato pubblicato un webisodio sul servizio streaming Adult Swim Video. Il 15 ottobre 2018 \u00e8 stato trasmesso uno speciale dedicato alla serie, rivelando un sequel per la serie. Il 1\u00ba aprile 2020 \u00e8 stato trasmesso il primo episodio della terza stagione come parte della tradizione del Pesce d'Aprile di Adult Swim. La stagione ha ripreso ufficialmente la sua trasmissione dal 21 luglio al 1\u00ba agosto 2020 per altri 10 episodi.\nNel febbraio 2021 \u00e8 stato annunciato che la serie non \u00e8 stata rinnovata per una quarta stagione.\nGenere e struttura.\nLa serie appartiene a diversi generi cinematografici come thriller, azione, mistero, avanguardia e umorismo surreale. Caratterizzata da un arco narrativo non lineare, la serie utilizza un formato seriale e la sua trama si sviluppa verso la commedia dell'assurdo, con elementi di mistero e thriller, spesso con l'uso di immagini subliminali che lampeggiano nello schermo durante i momenti chiave della trama.\nLa serie esprime i suoi concetti tramite discorsi surreali spesso contenenti frasi senza senso, criptiche o interrotte, tutte rigirate in una sorta di umorismo.\nTrama.\nSerie televisiva (2005-2006).\nUn topo alcolizzato di nome Mouse Fitzgerald, noto anche come Fitz, passa il suo tempo a derubare banche e far esplodere edifici con il suo migliore amico cincill\u00e0 Skillet. Inizia a lavorare per lo squalo Shark, uno squalo gestore di un ufficio di collocamento, per permettersi di acquistare la birra che consuma e nel frattempo fa la conoscenza dell'uomo d'affari Rectangular Businessman. Durante la notte, il topo ha degli strani sogni che lo vedono ritratto con una moglie e una figlia che ora sono svaniti e questo lo porta a cercare risposte sul suo passato e sulle forze oscure che sembrano manipolare il suo mondo tra cui un orologio senziente e una figura ombrosa. Mentre il barista Rhoda e il proprietario del negozio di liquori Liquor sembrano essere segretamente a conoscenza del passato del topo e della natura del loro mondo, Mouse e Skillet si recano in un vasto campo di corn dog dove incontrano il contadino Roostre. Dopo aver invitato il topo a passare quella notte da lui, Roostre menziona come un tale chiamato C. J. Muff sia scappato da un progetto noto come Q109 in cui era coinvolto con Mouse. Nel frattempo accadono fatti misteriosi: Shark \u00e8 in combutta con Rectangular Businessman, il fantasma The New Guy compare in citt\u00e0 e Liquor riceve erroneamente una lettera indirizzata a Roostre. Mouse trova un enorme ragno nella sua casa e dopo aver chiamato Shark, questo gli suggerisce che ci sono anche un telefono congelato nella ghiacciaia e una mano mozzata sotto il suo letto. Mouse si rece al bar di Rhoda dove lo trova apparentemente ucciso con delle frecce, tuttavia un sosia di Rhoda si presenta da dietro il bancone rivelando come il primo fosse solo un falso e fatto di metallo. Dopo averlo costretto a dargli delle risposte, Mouse torna alla fattoria di Roostre e ha un altro flashback in cui sua moglie incontra Shadowy Figure. Il topo sequestra Roostre insieme a Peanut Cop e Golden Joe, tuttavia, minacciati da The New Guy, iniziano a liberarsi e a scappare. Mouse scopre che Shark ha organizzato una festa a cui non \u00e8 stato invitato e decide di andarci con Skillet. Mentre il vero Rhoda viene ucciso telepaticamente da Rectangular Businessman, Shark fa punire un logorroico Eye durante la festa da Pronto.\nRoostre, Joe e Peanut Cop raggiungono la festa di Shark, tuttavia Fitz \u00e8 intrappolato in una serie di illusioni create dallo squalo. Tornato al locale, Liquor porta Roostre in cantina, dove lo intrappola nella ragnatela del ragno gigante. Dopo essere stato catturato dall'orologio, Skillet viene salvato da The New Guy e insieme a Fitz e Eye scappano nel deserto. Nel frattempo, la lettera che ha ricevuto Liquor riempe letteralmente di sangue il suo locale e il barista simula la sua morte agli occhi di Shark. Fitz e gli altri raggiungono il locale e dopo che Liquor esegue un intervento chirurgico su Eye, rivela un gemello di Eye da dietro il suo scaffale. Mentre Shark e Rectangular Businessman fanno esplodere edifici e persone a bordo dell'auto dello squalo, la mano mozzata si infiltra nel locale di alcolici attaccando Peanut Cop e Golden Joe, tuttavia viene catturata da Liquor all'interno di un barattolo. L'operazione su Eye si rivela un successo, mentre Roostre, avvolto in un bozzolo, viene trascinato in una grotta dal ragno gigante. Suonando il pianoforte, il ragno forma un uno sciame di note musicali che raggiungono la fattoria di Roostre. Fitz escogita un piano e si reca con Skillet alla fattoria dove vengono attaccati dalle note musicali. Intrappolati nel seminterrato, i due trovano una grande scorta di armi, una radiosveglia, una mappa e un razzo a forma di corndog. I due decidono di caricare le armi sul razzo e raggiungono lo spazio facendo esplodere la fattoria. Mentre Shark non riesce pi\u00f9 a far partire la sua auto e Rectangular Businessman decide di andare a comprare un'armonica, Mouse e Skillet intravedono dallo spazio una \"vera citt\u00e0\" oltre Cardboard City. A corto di carburante, i due si schiantono all'ultimo piano di un grattacielo. Nel frattempo, Roostre fa amicizia con il ragno, il quale decide di liberarlo e di seguirlo per attivare il Corn-Droid. Mentre Skillet ripara e trasforma la donna dal maglione verde in un robot armato, Fitz scopre un enorme armadio nascosto inserendo la radiosveglia in una fessura nel muro. Al locale di Liquor, quest'ultimo esegue un cabaret per i due occhi e dopo aver concluso la serata, si reca nel retro dove parla con Shadowy Figure. Nel frattempo, il secondo occhio si fa crescere delle braccia e minaccia il primo estraendo una pistola. Peanut Cop decide di diventare un pompiere e ruba un camion dei pompieri a propulsione, facendo salire Liquor e attraversando la citt\u00e0. Mentre la mano mozzata scorrazza in giro per la citt\u00e0, Fitz e Skillet esaminano la mappa che hanno trovato nel seminterrato di Roostre e scoprono un tunnel che porta fuori dalla loro citt\u00e0. Intanto Pronto ruba la \"Catena animale\" dalla sala di controllo di Shark, mentre Peanut Cop viene catturato e rinchiuso in una stanza da Shadowy Figure. Nel frattempo, Roostre e il ragno attraversano la citt\u00e0 con dei jet pack e entrano nelle fogne. Tramite una mappa, Liquor raggiunge il grattacielo con il camion dei pompieri di Peanut Cop e sale al 750\u00b0 e ultimo piano del grattacielo dove incontra Fitz, Skillet e la donna armata. Nelle fogne, Roostre conduce il ragno al Corn-Droid segreto e rivela di aver bisogno della sua mano mancante per attivarlo. La mano mozzata cerca di scampare alle frecce di Pronto e dopo aver incontrato Producer Man, si insinua nel suo cervello controllandolo dall'interno. Portandosi a presso un enorme pistola, Shark e Rectangular Businessman si dirigono alla stazione di servizio che Fitz e Skillet hanno precedentemente dato alle fiamme. Nel frattempo Fitz, Skillet e Liquor fanno iniezioni endovenose nel tentativo di \"sognare dalla carne\", mostrando come Liquor sia perseguitato da uno strano sogno in cui si trova in un cimitero. Intanto la mano conduce Producer Man al grattacielo, dove prende l'ascensore. Fitz sogna di ricevere delle \"Asprind\" da Shark e successivamente una conversazione con Roostre alla fattoria. I due discutono di Q109, della \"xenomorfintazione\" e di robot che avrebbero precedentemente costruito. Mouse si sveglia e scalando l'armadio gigante, trova una replica della \"Catena Animale\". Al cimitero, Pronto usa la vera \"Catena Animale\" per risvegliare una creatura demoniaca di nome Amalockh. Nel frattempo, Producer Man raggiunge il 750\u00b0 piano del grattacielo e Liquor lo sottopone ad una radiografia. Traducendo i suoni che emette, Liquor afferma che la mano \"vuole tornare al suo braccio e uccidere la persona che lo ha separato\". Mentre Liquor conduce Fitz e gli altri da Roostre nei sotterranei, Shark e Rectangular Businessman liberano i Bow-tie Bots e gli Hovervacs intrappolati sotto il deserto. Liquor mostra la radiografia di Producer Man a Roostre, facendogli notare come la mano si sia infiltrata nella sua testa. Shadowy Figure libera Peanut Cop e decide di andare in un negozio di orologi. Mentre cercano di scappare dai Bow-tie Bots e gli Hovervacs, Fitz, Skillet e la donna armata raggiungono Peanut Cop al negozio di orologi e si nascondono nel condotto dell'aria. Producer Man si ritrova decapitato e Liquor attacca la mano che era nella sua testa al braccio di Roostre, permettendolo di attivare il Corn-Droid. Tramite il condotto dell'aria, Fitz e gli altri raggiungono la sala di monitoraggio video di Shark, uccidendo apparentemente lo squalo e liberando Golden Joe e Eye che aveva precedentemente sequestrato. Rectangular Businessman si reca nella sua banca dove incontra Shadowy Figure, mettendosi al comando dell'edicio che si innalza in aria. Liquor trova Roostre inerme e incontra C. J. Muff, il quale chiede dove sia Fitz. Nel frattempo, Fitz attiva l'enorme jet di Shark col quale cerca di distruggere gli sciami di Bow-tie Bots e Hovervacs in giro per la citt\u00e0. A bordo della banca, Rectangular Businessman fa schiantare il jet di Fitz, uccidendo apparentemente il suo amico Skillet. Nel frattempo si ritrova con i comandi in tilt, schiantandosi contro Amalockh. Fitz entra in una tavola calda poco distante dalla carcassa del jet e inizia a giocare con un flipper. Si presenta quindi una massa fluttuante circondata di note musicale che si fa chiamare Archeus, il quale riporta la citt\u00e0 alle sue condizioni iniziali. Viene mostrato quindi come Fitz sia stato rapito e inserito in una simulazione da Shadowy Figure, con lo scopo di estrapolare informazioni sulla sua vita passata. Il topo, sul punto di essere ucciso da Shark e Rectangular Businessman al di fuori della simulazione, viene salvato da Peanut Cop e da un'infermiera della camera di simulazione. I due riescono ad uccidere Shark e Rectangular Businessman e nel mondo simulato, l'orario cambia alle 02:23.\nLa conclusione della serie \u00e8 ambigua poich\u00e9 molti aspetti della trama rimangono irrisolti.\nWebisodio (2007).\nFitz e i suoi amici attraversano il deserto dopo essere fuggiti dalla citt\u00e0 in fiamme, che \"improvvisamente non era pi\u00f9 in fiamme\". Golden Joe viene catturato via da un uccello e qualche giorno dopo, Peanut Cop scompare misteriosamente dopo essersi accampati durante la notte. Nel deserto Fitz e Skillet costruiscono una casa con \"fango e sputo\" per rifugiarsi. Successivamente si presenta una donna transessuale di nome Lee, con la quale fanno una sparatoria. Lee invita quindi Fitz e Skillet nel suo accampamento, dove gli regala un enorme proiettile d'argento. Rivela poi che il proiettile \u00e8 l'unico in grado di ucciderla dopo essersi trasformata in un licantropo.\nIl destino dei due non viene reso noto al pubblico a causa del brusco finale dell'episodio.\nSpeciale (2018).\nDopo un periodo di tempo non specificato, nel mondo reale, Fitz vive in una nuova citt\u00e0. In qualche modo, Shark e Rectangular Businessman tornano per cercare di rapire Fitz in modo tale che possano andare nel mondo \"reale\" con l'aiuto dell'ape sterminatrice Buzby. Skillet, Roostre, Peanut Cop, Golden Joe e The New Guy cercano di sfuggire dalla simulazione con Fitz, prima che lo facciano Shark e Rectangular Businessman.\nRevival (2020).\nDopo essere entrato nel portale durante gli eventi di \"Invictus\", Fitz perde la memoria e insieme ai suoi amici si ritrova a viaggiare su diversi mondi. Nel mondo di Lotharganin il topo incontra Aria e il Professor Wilx, ex dipendenti delle Shyd Industries, i quali stanno cercando di scappare nella Terra Esterna. Nel frattempo Golden Joe, nel mezzo di un concerto, viene interrotto e rinchiuso in una stanza con Peanut Cop dove vengono controllati dalle guardie ananas. Roostre \u00e8 intrappolato nel Mondo di Fango, mentre Buzby ascolta una trasmissione radio di Muff da Q109. Dopo essere stato catturato da Shark e Rectangular Businessman, Buzby viene salvato da Skillet e scappano mentre i due si ricostruiscono in un abominio genetico. Le capacit\u00e0 di Fitz con la chitarra elettrica ha dimostrato ad Aria e il Professor Wilx che lui \u00e8 il \"Nucleo\" e che ha le conoscenze per fuggire dai mondi artificiali. In seguito alla rottura delle difese di Lotharganin gli indizi portano al professor Wilx e il suo legame con le Shyd Industries. La versione reale di Peanut Cop interroga Man/Woman nella Terra Esterna su una strana scatola apparsa a casa sua. Nel frattempo Golden Joe e Peanut Cop uccidono le guardie ananas, mentre Wilx \u00e8 segretamente in combutta con Clock. Roostre scappa dal Mondo di Fango e si ritrova nel deserto, dove incontra un ragazzo accampato in possesso di armi. Aria, Fitz e Eye respingono un attacco dei Tie-Bot, mentre Man/Woman assiste all'apertura della Scatola dei Mondi, rivelando una foto di Wilx.\nAlle Shyd Industries, Shadowy Figure incontra L'Architetto Sirus, l'ideatore del sistema di chiusura della Scatola dei Mondi che l'ha resa a prova di fuga. Viene rivelato che Shadowy Figure, Clock e Industry Man sono tutti aspetti dello stesso essere che controlla le Shyd Industries. Tramite un iniezione, Fitz recupera i suoi ricordi di come ha inventato la scatola e come trovare la via d'uscita, tuttavia viene intrappolato in una gabbia dal Professor Wilx in modo tale che solo lui possa sfuggire dalla scatola. Nel frattempo il topo si rende conto che la Scatola dei Mondi sta per implodere. Peanut e Golden Joe arrivano a Lotharganin e cercano di fermare lo scioglimento del reattore nucleare della base. Nel frattempo Sirus trasporta Roostre alle Shyd Industries e tenta di reclutarlo in un complotto segreto per fermare lo sfruttamento della tecnologia della scatola. Wilx si teletrasporta nella citt\u00e0 futuristica vicino alle Shyd Industries, tuttavia viene ucciso da Kiki. Industry Man resuscita Wilx sotto forma di ologramma e interroga Roostre su dove si trovi Fitz, temendo che possa svelare i segreti delle Shyd Industries se fuggir\u00e0 dalla scatola. Peanut Cop ferma la fusione nucleare, tuttavia calpesta una bomba e viene liquefatto. La donna col maglione verde contatta Castellica, un costrutto di intelligenza artificiale nello spazio esterno pilotato da Elize e Olof, avvertendoli di salvare Fitz e Aria.\nCon un Jetpack, Eye si avvicina al Castellica, impedendo che si schianti. Elize e Olof uniscono le forze con Aria, Fitz e gli altri quando si rendono conto che stanno tutti lavorando contro Industry Man per volere di Sirus. Roostre salta dalla torre Shyd e, rendendosi conto che la morte \u00e8 un'illusione, sprofonda nel terreno tornando nel mondo desertico. Elize e Olof eseguono la loro canzone \"Portal to the Doorway\" provocando un temporale che teletrasporta i loro alleati nel quadrante del deserto, dove Kid li arma con armi futuristiche. Quindi saltano attraverso un portale per le Shyd Industries per il confronto finale con Industry Man. Industry Man si trasforma in un mostro e combatte tutti, solo per essere ucciso da Kiki. Aria rivela a Fitz di essere \"quella che stavi cercando\" e innesca un'esplosione che distrugge la cima della torre Shyd, lasciando sconosciuti i destini di tutti. Altrove, come parte di un altro cliffhanger per la serie, Francis fa amicizia con Wilx e si presentano a casa di Man/Woman per reclamare la Scatola dei Mondi.\nProduzione.\nIdeazione e sviluppo.\nDurante la fase di scrittura di un episodio di \"Perfect Hair Forever\" nel 2004, Matt Maiellaro ha ipotizzato una scena con un topo fanatico della pornografia che si schianta con un aereo. Il giorno dopo, tornato in ufficio, Maiellaro ha trasformato la serie in un nuovo progetto distinto, disegnando il protagonista Mouse Fitzgerald.\nLe idee iniziali prevedevano il genere thriller psicologico e un formato serializzato comprendente elementi d'azione e trama complessa, con l'intento di \"diversificarla dalle altre sitcom animate\". Gran parte dello stile di \"12 oz. Mouse\" \u00e8 ispirato dalle opere di David Lynch, influenzando i primi piani, i tagli bizzarri, le pause imbarazzanti e gli effetti sonori tra gli altri. Altre impostazioni della serie includono l'improvvisazione e l'umorismo surreale.\nMaiellaro ha destinato alla serie una continuit\u00e0 ben precisa dopo l'episodio pilota, tanto che durante questo episodio aveva gi\u00e0 disegnato una mappa dettagliata di tutti i personaggi, insieme allo svolgimento e persino la fine della serie che tuttavia fu diverso dal previsto.\nIn merito alla produzione dell'episodio pilota, Maiellaro ha riferito ai dirigenti di Adult Swim che sarebbe costato \"un totale di circa cinque dollari e un po' di carta dalla fotocopiatrice\". Il pilota inizialmente era stato sviluppato da Maiellaro e l'animatore John Brestan, frequente collaboratore in \"Aqua Teen Hunger Force\", e includeva l'ex vicepresidente esecutivo Keith Crofford nel ruolo di Golden Joe che sarebbe stato il boss di Mouse. Inoltre introduceva per la prima volta il personaggio Clock, fondamentale per la trama sviluppatasi successivamente, che era stato disegnato velocemente da Brestan insieme all'ufficio di Golden Joe a causa della dimenticanza di Maiellaro e con lo scopo di riuscire a vendere la serie a Mike Lazzo.\nDurante la produzione della prima stagione, l'animatore John Brestan ha progettato gli episodi in formato NTSC 29.97 interlacciato, tuttavia ha dovuto trasformarlo in NTSC 23.98 progressivo in seguito a delle diatribe con gli uffici di Burbank, incaricati di assicurarsi che il cast potesse tradurre il formato televisivo in PAL e S\u00c9CAM. Nell'episodio pilota il nome risulta essere tagliato come \"Ozmo\". In seguito Brestan ha spiegato che il motivo \u00e8 dovuto al fatto che Maiellaro volesse la grafica del titolo pi\u00f9 grande e che per errore lo ha portato a ingrandirsi oltre i margini dello schermo. Tuttavia, dopo la trasmissione, sono stati accusati da un ufficio legale che reclamava i diritti di una serie britannica della BBC intitolata \"Ozmo\", con protagonista un topo.\nVista la decisione di Maiellaro di non voler includere alcuna continuit\u00e0 tra i primi episodi, l'arco narrativo si \u00e8 sviluppato in modo discontinuo sui ricordi soppressi di Fitz. Dal terzo episodio \"Rooster\", la trama comincia a prendere forma e durante la seconda stagione, il cast lavora duramente sulla serie per includere parti d'azione. Ogni episodio della serie venne pubblicato sul sito di Adult Swim due giorni prima della messa in onda televisiva. \nA causa del budget limitato, Maiellaro ha riunito insieme diversi produttori televisivi e animatori, gi\u00e0 noti nei suoi precedenti lavori, per poter incarnare il carattere e la personalit\u00e0 di ogni personaggio. Sua moglie Liz Maiellaro ha partecipato al casting nel ruolo della moglie di Fitz. I doppiatori leggevano raramente le sceneggiature prima di registrare, il che ha portato la serie ad avere un dialogo per lo pi\u00f9 sconnesso e con lunghe pause (caratteristica ricorrente nel corso della serie), portando le sessioni di registrazione fino a circa un paio d'ore per volta. Gli episodi venivano conclusi circa una settimana prima che andassero in onda. Verso la fine della serie, Maiellaro aveva bisogno di diverse persone per dare una mano all'ultimo momento, infatti gli ultimi episodi hanno richiesto pi\u00f9 animazione rispetto al resto della serie.\nSecondo Thom Foolery, durante lo sviluppo della serie il cast stava producendo un video musicale per Golden Joe, dove il personaggio appare in una versione rozza e in CGI che canta circondato da ragazze in live-action; tuttavia non \u00e8 stato mai realizzato\nFinale della serie.\nll finale di \"12 oz. Mouse\" non fu quello che lo stesso creatore aveva previsto. Adult Swim ha ordinato inizialmente venti episodi che avrebbero composto la seconda stagione, tuttavia nell'ottobre 2006 la serie \u00e8 stata improvvisamente cancellata e la rete ha comunicato al team di produzione che avrebbero ridotto gli episodi fino a tredici. Pertanto, Maiellaro ha dovuto riscrivere gli ultimi tre episodi al fine di dare alla serie una conclusione soddisfacente.\nNel novembre 2006, Maiellaro ha rivelato che c'era la possibilit\u00e0 che la serie continuasse sotto forma di episodi online. Pi\u00f9 tardi ha rivelato che ha scritto altri cinque episodi, la cui produzione sarebbe iniziata nel febbraio 2007. Editati da Ted Murphy, i webisodi avrebbero visto Fitz attraversare il deserto con Skillet, dove costruiscono una casa con del fango. Dopo i titoli di coda dell'ultimo episodio \"Prolegomenon\" andato in onda il 18 dicembre 2006 \u00e8 presente un messaggio segreto che conferma il ritorno della serie sul web. \u00c8 stato trasmesso un unico webisodio intitolato \"Enter the sandmouse\".\nIl seguito.\nIl revival di \"12 oz. Mouse\" \u00e8 nato come un progetto segreto nel 2018, come richiesto da Lazzo in seguito alla cencellazione di uno special dedicato ad \"Aqua Teen Hunger Force\". In quel periodo, Maiellaro ha conosciuto la cantante e chitarrista britannica Mary Spender tramite il suo canale YouTube, decidendo quindi di inviarle una mail dove le ha proposto di essere la guest star principale della terza stagione, nel ruolo di Aria. Nella nuova stagione, la produzione della serie \u00e8 avvenuta per la maggior parte in remoto con l'assistenza di Jay Rubin.\nDurante la puntata del 14 giugno 2018 di \"Development Meeting\" \u00e8 stato mostrato un videoclip che presumeva ad un sequel della serie. Nel filmato, il protagonista Mouse Fitzgerald \u00e8 stato interpretato dall'attore Seth Green. Verso fine agosto, Cartoon Network ha registrato nuovamente il marchio \"12 oz. Mouse\". Il 18 settembre 2018, il sito di Adult Swim ha annunciato ufficialmente il ritorno della serie con uno speciale che \u00e8 andato in onda il 15 ottobre 2018. L'episodio \u00e8 stato trasmesso in streaming tre giorni prima sul sito di Adult Swim, in sostituzione alla puntata di \"FishCenter Live\", insieme allo speciale \"Harvey Birdman: Attorney General\" della serie animata \"Harvey Birdman, Attorney at Law\". Il 14 ottobre 2018, l'editore Brad Lee Zimmerman ha affermato di aver trascorso i primi sei mesi del 2018 a contribuire per riportare in vita il progetto di \"12 oz. Mouse\", annunciando il rinnovo della serie da parte di Adult Swim per una nuova stagione composta da 10 episodi che sarebbero andati in onda nel 2020.\nLe sessioni di registrazione di Spender sono avvenute in remoto dal 15 ottobre 2018 nello studio Brighton Electric di Brighton, nel Regno Unito. Concluse le sessioni per la terza stagione, Maiellaro ha deciso di creare un altro episodio in formato documentario in onore della festivit\u00e0 del Pesce d'Aprile 2020, includendo segmenti per la maggior parte improvvisati. Le sessioni sono state editate ed elaborate allo Skywalker Sound in California, dopo che Spender ha deciso di partire negli Stati Uniti per incontrare il cast della serie negli studi di Adult Swim ad Atlanta. Il 7 novembre 2019, Adult Swim ha confermato l'arrivo della terza stagione, previsto per il 2020. La terza stagione di \"12 oz. Mouse\" presenta nuovi membri del cast che lavorano insieme a Matt Maiellaro e al cast originale.\nIl 1\u00ba aprile 2020, per la tradizione del pesce d'aprile di Adult Swim, tra le altre serie, \u00e8 stato trasmesso il primo episodio della terza stagione. Inoltre \u00e8 stato annunciato che la serie avrebbe ripreso la trasmissione dall'estate dello stesso anno. L'8 giugno, Adult Swim ha conferma tramite il suo profilo Facebook l'arrivo della serie per l'estate 2020 insieme ad una copertina. L'11 giugno, Adult Swim ha pubblicato una clip esclusiva della terza stagione, fissando la data di uscita per il 20 luglio 2020 a mezzanotte. Lo stesso giorno \u00e8 stata pubblicata un'altra clip sul sito ufficiale e sono state confermate la cantautrice Mary Spender e Elize Ryd e Olof Morck, entrambi membri della metal band svedese Amaranthe, come guest star della stagione. Dal 6 luglio 2020, il blocco televisivo trasmette il trailer ufficiale della terza stagione.\nScrittura.\nMatt Maiellaro ha sceneggiato interamente la serie (con la contribuzione di Matt Harrigan nell'episodio pilota), insieme al webisodio \"Enter the Sandmouse\" e lo speciale \"Invictus\". Nell'episodio \"Francis, Cheap &amp; Out of Control\" \u00e8 stato affiancato da Corey Sherman, che ha interpretato il reporter Francis per la maggior parte dell'episodio. Durante la terza stagione le sceneggiature erano in media quattro per episodio. \nStile e animazione.\nLa serie ha utilizzato una grande variet\u00e0 di metodi d'animazione e video. Il software principale adottato per il montaggio e l'animazione della serie \u00e8 Final Cut Pro, rivisitato poi in stile lo-fi con Adobe Photoshop e Adobe After Effects. La maggior parte delle animazioni sono state disegnate a mano, scansionate su computer e rifinite su Adobe Illustrator, Adobe Flash, Adobe Premiere Pro e altri prodotti Adobe. Talvolta \u00e8 stato usato anche il disegno digitale a penna ottica su tablet Wacom e computer touch screen. \nLa serie \u00e8 stata fortemente criticata per via del suo stile grafico che ritrae crudamente i personaggi e gli scenari della serie. Ci\u00f2 \u00e8 dovuto al fatto che la serie \u00e8 stata finanziata con bassi costi di produzione stimati tra i 50-60 dollari per episodio. Per la realizzazione delle prime due stagioni della serie sono stati spesi circa 5.000 dollari. Nonostante i bassi costi di produzione della serie, Maiellaro ha deciso di rendere ogni elemento della serie \"unico nel suo genere. Ci\u00f2 implicava disegnare qualsiasi elemento in modo sproporzionato e con una prospettiva sfalsata ma comunque riconoscibile a qualcosa di concreto e reale\".\nIl processo di animazione della serie, realizzato dalla Radical Axis, inizia con un disegno approssimativo della scena (con delle varianti a scelta) che viene mostrato a Maiellaro, il quale aggiunge delle note e firma per quella pi\u00f9 adatta. Il disegno viene perfezionato e ripulito dallo schizzo rendendolo pi\u00f9 nitido e durante la line art finale viene ripassato e colorato su Adobe Photoshop, aggiungendo lo sfondo. Occasionalmente, gli animatori testavano diversi layout approssimativi per dimensioni, per capire la grandezza dell'oggetto in proporzione alla scena. Qualsiasi liquido o fluido inserito nella scena \u00e8 stato realizzato con la funzione \"canale alfa\" di Adobe AfterEffects. Per l'introduzione della serie \u00e8 stato utilizzato il video live action.Nella prima stagione gli scenari sono disegnati da Maiellaro, mentre nella seconda ha lasciato questo compito ai due animatori John Brestan e Nick Ingkatanuwat e all'assistente alla produzione Thom Nicolette. Nell'episodio speciale \"12 oz. Mouse Spider-Man Special\", l'assolo di batteria di Skillet \u00e8 stato animato da Nick Ingkatanuwat con Adobe After Effects, modificando frame dopo frame il movimento delle zampe e della coda che tengono le bacchette. Il personaggio di Amalochk, un mostro dalle tante braccia apparso negli ultimi episodi della seconda stagione, ha richiesto molta pi\u00f9 animazione rispetto agli altri personaggi. \u00c8 stato elaborato e animato da Todd Redner insieme a vari altri animatori della Radical Axis. Durante la produzione dell'episodio \"Corndog Chronicles\", diversi animatori hanno ricevuto file separati per lavorare ad un singolo frame riguardante Amalochk. Inoltre la scena del suo risveglio nel cimitero \u00e8 stata ricostruita da quattro animatori. Archeus, un altro personaggio della serie, \u00e8 stato animato in 3D.\nLo speciale \"Invictus\", a differenza del resto della serie, \u00e8 stato animato da Awesome, Inc. Nella terza stagione, ogni episodio ha richiesto circa dai tre ai cinque mesi ciascuno per ottenere una bozza finale. Inoltre venivano prodotti pi\u00f9 episodi contemporaneamente e venivano missati e masterizzati allo Skywalker Sound.\nEditing video.\nLa prima stagione della serie \u00e8 stata editata interamente da John Brestan, mentre la seconda da vari altri editori.\nSecondo Brad Lee Zimmerman, uno degli editori della serie, il processo di editing video per le prime due stagioni \"\u00e8 stato complicato, gli editori facevano praticamente da animatori aiutavano semplicemente il processo per dargli un aspetto distinto\". Per ogni episodio, gli editori hanno lavorato a migliaia di strati che riguardavano gli oggetti e i movimenti dei personaggi che avrebbero rappresentato successivamente nella scena. Pierre Cerrato ha paragonato il processo di editing allo spostamento di una marionetta poich\u00e9 hanno lavorato a piccole parti del video per spostare gli arti o i movimenti facciali, criticando positivamente la raffigurazione della sceneggiatura di Maiellaro.\nDopo il processo di animazione, la Radical Axis inviava il file video a Michael Kohler, del dipartimento editing audio e video, e infine il progetto veniva rivisitato con Final Cut Pro, in modo limitato a causa del budget, e supervisionato un'altra volta da Matt Maiellaro e John Brestan. L'editore della serie Lear Bunda, che ha lavorato verso gli ultimi episodi della serie, quando lui e il cast dovevano disegnare e scansionare gli elementi, era solito lavorare al secondo o terzo turno poich\u00e9 la serie aveva un programma di produzione dalla durata di 24 ore su 24.\nNell'episodio \"Francis, Cheap &amp; Out of Control\", il processo di editing video \u00e8 gestito da Corey Sherman e Jason Axinn.\nGli episodi \"Star Wars VII\" e \"Auraphull\".\nDurante la produzione del quarto episodio della seconda stagione \"Star Wars VII\", Maiellaro ricevette pressione dai dirigenti di Adult Swim per aggiungere pi\u00f9 umorismo alla serie. Il creatore ha deciso quindi di modificare la scena in cui Shark guida la sua auto in citt\u00e0, non facendola pi\u00f9 partire per il resto dell'episodio come avviene nel settimo episodio della sesta stagione di \"Space Ghost Coast to Coast\" intitolato \"Fire Ant\". Tuttavia a differenza di \"Space Ghost Coast to Coast\", gli episodi non sono auto-conclusivi e la trama ne avrebbe successivamento risentito.\nPoich\u00e9 \"12 oz. Mouse\" impiega un formato seriale, Maiellaro ha affermato di aver sviluppato Shark e Rectangular Businessman come se fossero \"personaggi realmente esistenti. L'auto che non parte simboleggia la vulnerabilit\u00e0 di Shark mentre il negozio di armoniche rappresenta la morale senza valore di Rectangular Businessman. Il fatto stesso che decida di non comprarne una simboleggia il fatto che c'\u00e8 qualcosa che non conosce e il non sapere \u00e8 una debolezza che contraddice l'ego del suo partner Shark\".\nIl sesto episodio della seconda stagione \"Auraphull\" si \u00e8 completamente discostato dalla trama per mostrare alcuni degli artisti musicali che hanno contribuito alla serie.\nA causa di alcune complicazioni con la produzione e dei leggeri ritardi di completamento degli episodi, contemporaneamente alla produzione del lungometraggio \"Aqua Teen Hunger Force Colon Movie Film for Theaters\", Matt Maiellaro chiese ad un suo amico di reperire tutti i filmati grezzi dell'inaugurazione della serie insieme alla musica cos\u00ec da poter realizzare un pezzo che rappresentasse lo stato d'animo di Mouse Fitzgerald. Il produttore John Brestan raccomand\u00f2 di aggiungere una scena inedita per renderlo un episodio ufficiale e dal momento che lui e Maiellaro stavano gi\u00e0 lavorando al quattordicesimo episodio in cui Peanut Cop diventava un pompiere, i due decisero di aggiungere quella scena in \"Auraphull\".\nCast.\nAlcuni membri del cast di doppiaggio hanno gi\u00e0 lavorato in passato per altri progetti di Adult Swim. Il creatore Matt Maiellaro interpreta il ruolo del protagonista Mouse Fitzgerald. Maiellaro era gi\u00e0 noto per essere il co-creatore di \"Aqua Teen Hunger Force\" con Dave Willis e di \"Perfect Hair Forever\" con Mike Lazzo (produttore esecutivo di \"12 oz. Mouse\") e Matt Harrigan. Maiellaro ha ricevuto anche una nomination agli Annie Award nel 2012.\nAdam Reed ha interpretato Shark, il nemico principale della serie insieme a Rectangular Businessman. Reed \u00e8 noto soprattutto per aver creato \"Archer\", in onda su FX, per il quale ha vinto un Primetime Emmy Award oltre ad altre tre nomine per \"Sealab 2021\", \"Frisky Dingo\" e il suo spin-off \"The Xtacles\" su Adult Swim.\nDave Willis ha interpretato il barista Rhoda. Willis \u00e8 noto per aver sceneggiato \"Space Ghost Coast to Coast\" insieme a Maiellaro, col quale ha poi creato lo spin-off \"Aqua Teen Hunger Force\", e per aver co-creato \"Squidbillies\" insieme a Jim Fortier.\nKurt Soccolich \u00e8 stato scelto da Maiellaro per doppiare Rectangular Businessman poich\u00e9 \"aveva una sorta di arroganza nella sua voce\"\".\" Secondo Maiellaro, Matt Harrigan \u00e8 \"una persona che cerca sempre di far luce su qualunque situazione\" di conseguenza gli ha affidato il ruolo di Liquor. Nick Weidenfeld fornisce la voce di Peanut Cop, mentre Melissa Warrenburg interpreta una donna dal maglione verde, che Maiellaro chiama \"Robogirl\", poich\u00e9 \"aveva una voce da saccente\", paragonandola al carattere di Charlie Brown. La voce di Bonnie Rosmarin per Man/Woman \u00e8, secondo Maiellaro, \"una voce dalla qualit\u00e0 imbronciata e sprezzante, perfetta per il personaggio\"\".\" Il doppiaggio di Eye \u00e8 affidato a Nick Ingkatanuwat poich\u00e9 \"se ne sta sempre nel suo mondo e perch\u00e9 a volte interrompe il dialogo tra altre persone\". Scott Luallen dei Nine Pound Hammer presta la voce a Roostre, mentre Golden Joe \u00e8 doppiato da Vishal Roney, production manager della serie che, secondo il creatore, dopo aver ascoltato la sua prima interpretazione del personaggio non \u00e8 stato in grado di scrivere nessuna delle sue battute. Secondo Roney, il suo personaggio ha un modo di parlare simile a quello di Chris Tucker sia per l'alta tonalit\u00e0 di voce che per le rime.\nSecondo Maiellaro \"le sessioni di voice over sono state piuttosto semplici. Sapevo esattamente cosa stavo cercando quindi non ci \u00e8 voluto molto tempo per realizzarlo. Infatti, mentre un episodio degli \"Aqua Teen\" impiega un'intera giornata a registrare, uno di Mouse impiega circa un'ora al massimo\"\".\" \nNel marzo 2020, durante una puntata di \"Bloodfeast\" su adultswim.com, Matt Harrigan, doppiatore originale di Liquor, ha rivelato di essere stato escluso dal revival della serie. Nella terza stagione sono stati sostituiti alcuni doppiatori della serie. Adam Reed, doppiatore di Shark, \u00e8 stato sostituito da Ned Hastings, il quale ha prestato la voce anche a Industry Man e al Professor Wilx, mentre Dana Snyder, doppiatore di Buzby, \u00e8 stato sostituito da Paul Painter. Sempre nella terza stagione sono stati inseriti Corey Sherman nel ruolo del reporter Francis, Mary Spender nel ruolo di Aria, Max Simonet che interpreta due ananas antropomorfe, George Lowe nel ruolo di Muff e Stephanie Lennox nel ruolo di Kiki.\nIspirazioni e metafore.\nLa serie pu\u00f2 vantare di vari riferimenti e parodie di film e serie televisive. Molte sequenze d'azione e temi presenti in \"12 oz. Mouse\" sono stati ispirati dalle saghe cinematografiche di \"Matrix\" e \"Die Hard\", di cui Matt Maiellaro rimane fermamente ammiratore, mentre l'atmosfera surreale della serie e le sue sfumature sono reminiscenze dei lavori di David Lynch come \"I segreti di Twin Peaks\" negli ultimi episodi della prima stagione di \"12 oz. Mouse\". Secondo Maiellaro \"la serie contiene molta azione e il modo migliore per rappresentarla \u00e8 con lo slow motion e la musica originale\".\nLe scene d'azione con il fuoco e le colombe bianche che volano sono state ispirate dalle opere cinematografiche di John Woo. Quest'ultimo contatt\u00f2 Maiellaro a causa dell'utilizzo delle colombe, tuttavia, poich\u00e9 gli animali come le colombe non possiedono copyright, ha potuto lasciare la scena intatta. Essendo un ammiratore di Ruby Rhod de \"Il quinto elemento\", Maiellaro decise di riportare gli atteggiamenti del personaggio ricreando il carattere di Golden Joe. La scena della pioggia gialla \u00e8 stata ispirata da \"Fantasmi\" con l'aiuto di Ted Murphy, cos\u00ec come i robot cravatta che sono stati ispirati dalla sfera sentinella. La scena in cui Mouse Fitzgerald fa una rapina in banca \u00e8 ispirata al film \"Butch Cassidy\", mentre la scena in cui il topo e Skillet si incontrano e suonano musica rock \u00e8 un riferimento al falso documentario \"This Is Spinal Tap\". Nell'episodio \"Meat Warrior\" la scena in cui Peanut Cop e Liquor investono accidentalmente una carrozzina contenente bottiglie di birra \u00e8 un riferimento al film \"Speed\". \nNello speciale \"Invictus\", Roostre fa riferimento al film \"L'Impero colpisce ancora\". Nella terza stagione la comunicazione enigmatica e senza dettagli di Aria e del Professor Wilx \u00e8 stata paragonata a quella della serie televisiva \"Dark\". Il nano danzante \u00e8 un altro riferimento esplicito a quello apparso ne \"I segreti di Twin Peaks\".\nAmbientazione.\nLa serie si svolge in una fittizia citt\u00e0 di cartone composta da scatole per pizza e edifici vari. La citt\u00e0 vanta di molti luoghi e negozi che i personaggi della serie visitano di tanto in tanto.\nAll'interno della citt\u00e0 sono presenti: la casa di Mouse Fitzgerald (visibile solo nella versione DVD della serie), l'ufficio di Shark, la banca di Rectangular Businessman, il bar di Rhoda, il negozio di alcolici di Liquor, la fattoria di corn dog di Roostre situata nella parte nord-occidentale della citt\u00e0, l'isola Eyeland di Eye nella parte sud-orientale, il magazzino di The New Guy, la prigione di Peanut Cop, la tavola calda di Man-Woman, una stazione di servizio, il negozio di musica Music Void, un grattacielo di 700 piani, il sistema di fognatura e tanti altri posti. \u00c8 presente anche un cimitero, il quale si scoprir\u00e0 essere la dimora di Amalochk, creatura dalle tante braccia e tentacoli risvegliata da Pronto tramite la Catena degli Animali.\nA nord della citt\u00e0 \u00e8 presente un enorme deserto abitato da strane creature come insetti e cactus con tenaglie e da una creatura umana transessuale di nome Leigh.\nNel mondo reale, le vicende sono ambientati in un microscopico fungo delle foreste della Georgia.\nColonna sonora.\nLa colonna sonora di \"12 oz. Mouse\" \u00e8 caratterizzata principalmente da musica hardcore punk, rock e lounge, con presenza di sfumature blues, jazz e country. \u00c8 composta da 18 tracce, tutte contenute nel DVD della serie pubblicato il 29 febbraio 2008. Il compositore Michael Kohler ha fatto da progettista del suono e prodotto e mixato alcune musiche della serie tramite il suo studio di registrazione Bluetube.\nLa sequenza di apertura e di chiusura \u00e8 stata scritta dai Nine Pound Hammer e dal creatore della serie Matt Maiellaro. Il brano \"F-Off\" \u00e8 stato composto originariamente da Maiellaro mentre lavorava per \"Space Ghost Coast to Coast\", basandosi interamente sul brano omonimo dei The M-F-Rs. Successivamente, durante la produzione dell'episodio pilota di 12 oz. Mouse, ha deciso di registrarlo nuovamente nello studio di Kohler, il quale ha suonato la batteria e una chitarra a 12 corde durante il break. Pensando che il brano fosse troppo breve nella durata ha deciso di registrarlo una seconda volta con Kohler, allungando la durata fino a circa tre minuti e facendola concludere con una progressione di accordi. Maiellaro ha suonato \"F-Off\" con una Ibanez RG attraverso il pedale Sansamp di Kohler. Maiellaro e Kohler hanno creato anche il brano \"Push\", utilizzato durante la scena dell'irruzione dalla finestra della casa di Roostre. Alcune musiche della serie, come quest'ultimo brano, sono state composte con l'audio multicanale 5.1.\nIl rapper Schoolly D, gi\u00e0 noto precedentemente per aver composto la sigla di \"Aqua Teen Hunger Force\", ha composto il brano \"Night Shark Theme\" utilizzato durante la scena dell'auto di Shark.Mike Geier, con il suo pseudonimo Tongo Hiti, ha composto tre brani per la serie. Nonostante l'abbia visto spesso esibirsi con la sua band swing The Useless Playboys negli anni '90, Maiellaro ha conosciuto Geier ad una festa durante i primi anni in cui lavorava per \"Aqua Teen Hunger Force\", dove gli ha chiesto se poteva registrare della musica in stile hawaiano per una sua nuova serie. Si sono riuniti successivamente in studio di registrazione dove Geier ha composto \"Princess Cruiser\", \"Ampullae of Lorenzini\" e una versione swing del tema originale con il contributo di sua moglie Shannon Newton nei testi.\nL'assolo di batteria di Skillet mostrato nell'episodio \"Spider\" \u00e8 stato arrangiato ed eseguito da Brian Pulito, batterista dei Nine Pound Hammer. L'assolo \u00e8 presente in una versione estesa all'interno dello speciale \"12 oz. Mouse Spider-Man Special\", dove viene suonato per circa tre minuti e mezzo.\nIl gruppo rock The Sadies ha registrato due brani per la serie: uno per la morte di Rhoda e l'altro per l'interrogatorio di Fitz. I brani sono caratterizzati da uno stile western, con chitarre riverberate e il vibrato che esaltano, a detta di Maiellaro, lo stato d'animo misterioso che era necessario.Durante la produzione della seconda stagione, Maiellaro ha chiesto a Vishal Roney, doppiatore di Golden Joe, di scrivere e registrare una canzone basata su una sua frase che faceva riferimento a Freddy Krueger. Intitolato inizialmente \"I'm Your Krueger\", il brano \u00e8 stato rinominato successivamente \"You're Scaring Me\". Quando gli \u00e8 stato consegnato il testo, Roney non \u00e8 riuscito a interpretarlo e ha escogitato un modo per rielaborare il brano. In seguito ha deciso di aggiungere una voce femminile che fosse alla portata di cantanti come R. Kelly o Michael Jackson e scelse la cantante Jenny Levine. Secondo Maiellaro, la visione di Roney per la canzone era completamente diversa dalla sua. Inoltre ha contattato Schoolly D affidandogli una parte non rappata scritta da Nick Ingkatanuwat, mentre la chitarra e il mix audio \u00e8 stato fornito da Kohler. Nella canzone, Vishal ha voluto inserire riferimenti a film come \"Ghost - Fantasma\", \"Psyco\" e \"Nightmare\". Il brano non \u00e8 mai stato inserito in alcun episodio della serie ed \u00e8 presente esclusivamente come bonus del DVD di \"12 oz. Mouse\".\nIl tema di chiusura utilizzato nell'episodio \"Francis, Cheap &amp; Out of Control\", intitolato \"Freebird Your Mind\", \u00e8 stato interpretato da Mary Spender e scritto da Matt Maiellaro nel gennaio 2019. Inoltre, Spender ha interpretato anche \"Aria's Aria\".\nSequenza di apertura.\nLa sequenza iniziale ritrae Cardboard City e molti dei suoi edifici principali da diverse angolazioni. Gli edifici iniziano ad esplodere e prendere fuoco mostrando conseguentemente il titolo della serie davanti alla citt\u00e0 in fiamme.\nLa scena \u00e8 stata girata originariamente in un magazzino della Turner Studios con una telecamera di movimento Moco controllata a distanza. Questa veniva fatta passare tra gli edifici che avevano uno spazio di circa 15 centimetri.\nSono state progettate tre citt\u00e0 di cartone di cui due riprendevano le case e gli edifici mostrati durante la sigla, mentre l'ultima, che non corrispondeva alla citt\u00e0 reale, \u00e8 stata utilizzata per usare gli esplosivi e i fumogeni. Le scene di tutte e tre le citt\u00e0 sono state poi rimescolate e modificate con gli effetti speciali per rappresentare il carattere violento e nichilistico del programma. Gli esplosivi sono stati inseriti nella citt\u00e0 con l'aiuto di Bob Shelley, della Bob Shelley's Special Effects International di Fayetteville, in Georgia.\nMatt Maiellaro ha costruito la citt\u00e0 in circa tre settimane con i suoi frequenti collaboratori Nick Ingkatanuwat e Nicholas Day, dipingendo lo skyline e includendo un totale di 340 edifici. Ogni edificio \u00e8 stato composto utilizzando tre fogli di compensato da 4 x 8 rinforzati con altre tavole di compensato da 2 x 4 per i bordi e scatole per pizza. Il giorno prima delle riprese, Maiellaro ha dovuto costruire uno sfondo in modo tale che la telecamera non potesse puntare il set. Poich\u00e9 lo sfondo era posizionato lontano dagli edifici, ha dovuto costruire un altro centinaio di edifici. Gli edifici sono stati verniciati di nero e di rosso e incollati verso il basso poich\u00e9 il nastro adesivo \"era troppo evidente e ingombrante\". Secondo Maiellaro, dopo aver completato lo sfondo e gli edifici della citt\u00e0, ha dovuto recarsi in un negozio della Home Depot per comprare una bomboletta di vernice spray nera testurizzata per pitturare le strade.Durante lo sviluppo dell'episodio pilota Maiellaro ha contattato il gruppo hardcore punk Nine Pound Hammer, di cui \u00e8 un grande ammiratore, per scrivere e interpretare un brano incentrato su \"un topo spensierato che fa cose come guidare da ubriaco, filmare porno e sparare con le pistole\". Michael Kohler \u00e8 responsabile alla batteria, al basso e alla chitarra acustica. La sigla principale \u00e8 stata composta da Maiellaro e Kohler, tuttavia alcune parti del brano sono state cantate da una grande variet\u00e0 di band e artisti che il creatore conosceva, compresi i The Sadies e Tongo Hiti.\nLa sequenza di chiusura dello speciale \"Invictus\" e della terza stagione \u00e8 stata realizzata dal supergruppo svedese Amaranthe.\nDistribuzione.\nEdizioni home video.\nL'intera serie \u00e8 stata rilasciata in DVD, sotto forma di film senza tagli, il 29 febbraio 2008 sotto l'etichetta Warner Home Video ed esclusivamente per il Williams Street shop. La copertina mostra, in chiave parodistica, l'Ultima Cena di Da Vinci, nella quale Fitz \u00e8 raffigurato come Cristo e gli altri personaggi che sostituiscono i 12 discepoli. Se la copertina viene esposta alla luce nera vengono rivelati gli scheletri dei personaggi, cos\u00ec come le lettere e i simboli che compongono un falso indirizzo email. I 21 episodi della serie qui vengono presentati come un unico grande film con del materiale inedito per coprire lo spazio che c'\u00e8 tra un episodio e l'altro. Il DVD dispone inoltre di varie promo, interviste dietro le quinte e tutte le musiche del cartone, insieme ad una collezione di fan art inviate dai fan della serie. Le fan art potevano essere inviate direttamente alla posta elettronica lavorativa di Ted Murphy, tra il 9 e il 17 agosto 2007. Il 7 ottobre 2009, il DVD \u00e8 stato adattato, convertito e venduto per i Paesi della regione 4. Attualmente il DVD \u00e8 aumentato notevolmente di valore per via della sua introvabilit\u00e0. Il 12 gennaio 2009 la serie \u00e8 stata interamente pubblicata sul servizio iTunes.\nAccoglienza.\nAscolti.\nI due episodi della seconda stagione \"Auraphull\" e \"Meat Warrior\", furono guardati rispettivamente da 460.000 e 431.000 spettatori su broadcast nella fascia 18-49 anni.\nLo speciale televisivo \"Invictus\" fu guardato da 478.000 spettatori nella fascia 18-49 anni.\nI dati d'ascolto degli altri episodi rimangono sconosciuti al pubblico.\nCritica.\nLe critiche sono miste. Mentre alcuni lodano la natura sperimentale della serie, altri si sono sentiti confusi dalla stessa.\nNancy Basile di About.com ha dato alla serie quattro stelle su cinque affermando che \"\"Adult Swim dovrebbe essere pi\u00f9 sperimentale, ma in modo semplice e di buon mercato come \u00e8 stato fatto in questa serie\".\" Inoltra ha trovato l'animazione \"grezza e rinfrescante\", scherzando sul fatto che \"\"la lentezza della serie potrebbe uccidere gli spettatori dalla noia\".\" Adam Finley di AOL TV ha considerato la serie come \"\"la pi\u00f9 semplice da disegnare tra tutti i cartoni di Adult Swim e allo stesso tempo la pi\u00f9 complessa in termini di trama\".\" Rob Mitchum di Pitchfork Media ha definito \"12 oz. Mouse\" come \" l'asintoto dello stile grezzo del blocco\".\nJustin Heckert della rivista Atlanta ha rivelato che \"l'animazione e i disegni sembrano essere stati fatti da studenti trovati per caso\", mentre Lucy Maher di Common Sense Media ha valutato la serie con una sola stella, criticando la qualit\u00e0 anarchica di Fitz e dichiarando che \"\"i genitori con i ragazzi dovrebbero entrare in sintonia guardando la serie prima in anteprima con un episodio o due, prima di vedere tutta la serie\".\"\nMerchandise.\nDurante la trasmissione della serie, Adult Swim e i membri del cast di \"12 oz. Mouse\" hanno promosso varie azioni di merchandising legate alle serie, che includono soprattutto la produzione di gadget e magliette.\nSono stati distribuiti diversi gadget incentrati sulla serie. Tra questi ci sono un poster, un orologio con il logo della serie e il personaggio Clock, una fiaschetta con Fitz che beve una birra e altri. Il poster, con una misura di 16x24, \u00e8 stato progettato da Jacob Escabedo come parte di una promozione di Adult Swim effettuata in vari campus universitari degli Stati Uniti. La Gibson stava pensando anche di mettere in commercio una chitarra simile a quella usata da Fitz durante la serie; tuttavia, la chitarra non \u00e8 mai stata resa disponibile sul mercato.\nDal 17 ottobre 2018, Adult Swim ha reso disponibile una tazza con una versione stilizzata di Fitz.\nPer la serie sono state prodotte 5 magliette diverse. La prima, di colore nero, con Fitz che beve la birra \u00e8 stata prodotta da Adult Swim e venduta sul sito ufficiale fino ad esaurimento scorte. La seconda, creata da Ted Murphy, con raffigurato Fitz in stile 007 \u00e8 stata regalata al San Diego Comic-Con International 2006. Le ultime tre invece sono state create da Matt Maiellaro per promuovere la serie e raffiguravano Skillet che suona la batteria, Eye e Roostre.\nDa ottobre 2018, Adult Swim ha reso disponibile un'altra maglietta con raffigurata una versione stilizzata di Fitz.\nIl 12 giugno 2020, il sito di Adult Swim ha reso disponibile un ombrello con le sembianze di The New Guy. Nell'ottobre dello stesso hanno \u00e8 stato prodotto un cuscino con raffigurato il protagonista in una scena della serie.\nCitazioni e riferimenti.\n\"12 oz. Mouse\" \u00e8 protagonista di diverse comparse in altre serie animate e viceversa.\nMouse Fitzgerald \u00e8 stato ispirato da un graffito posto nel retro degli uffici di Adult Swim, mentre Shark e Skillet sono apparsi rispettivamente nell'episodio \"Kentucky Nightmare\" di \"Space Ghost Coast to Coast\" e in un bumper di Adult Swim. Rhoda \u00e8 stato disegnato accidentalmente sul retro di una pagina di un copione della serie animata \"Perfect Hair Forever\" di Adult Swim; la scansione della carta rivel\u00f2 infatti dei contenuti testuali nel retro che lo stesso Maiellaro decise di lasciare.\nNell'episodio \"Tusk\" di \"Perfect Hair Forever\", Skillet appare all'interno di un blotter di LSD, mentre nell'episodio \"Woke Up Drunk\" appare assieme al protagonista Mouse Fitzgerald all'interno di due fotografie. Negli episodi \"Muscular Distraction - A\" e \"Muscular Distraction - B\" di quest'ultima serie, Rod the Anime God utilizza un piccolo giocattolo con le sembianze di Fitz per attirare Catman verso di s\u00e9. Nello speciale televisivo \"Invictus\", in uno dei monitor di Shark si pu\u00f2 intravedere il tempio di Uncle Grandfather, personaggio di \"Perfect Hair Forever\".\nNel lungometraggio \"Aqua Teen Hunger Force Colon Movie Film for Theaters\", nello schermo vicino alla scrivania del supereroe Space Ghost, protagonista della serie animata \"Space Ghost Coast to Coast\", \u00e8 presente una scena tratta da un episodio della serie. Anche \"Perfect Hair Forever\" \u00e8 protagonista di un piccolo cameo nel film. La bozza di Shark \u00e8 stata prelevata dall'episodio \"L\u2019amico degli squali\" di \"Sealab 2020\", in seguito rivisionata per l'episodio \"Escape from Leprauchpolis\" di \"Aqua Teen Hunger Force\". Stessa sorte \u00e8 accaduta con Felix the Bear, un orso apparso originariamente nell'episodio \"Kentucky Nightmare\" di \"Space Ghost Coast to Coast\", che in seguito divenne uno dei personaggi secondari di \"Perfect Hair Forever\". Anche Shark \u00e8 apparso nello stesso episodio di \"Space Ghost Coast to Coast\".\nNel 2006, il duo hip hop Danger Doom ha pubblicato l'EP \"Occult Hymn\", con all'interno il brano \"Korn Dogz\" dedicato a \"12 oz. Mouse.\" All'interno del brano sono presenti audio clip provenienti dall'episodio \"Rooster\".\nNell'episodio \"Let's Get Shadowy\" di \"OK K.O.!\", quando Fink afferma \"non \u00e8 quello che volevo dire\", il suo viso si trasforma per qualche secondo in quello di Fitzgerald. Nella serie \u00e8 presente anche un personaggio chiamato Shadowy Figure come in \"12 oz. Mouse\". Il creatore della serie Ian Jones-Quartey ha precedentemente espresso interesse in merito alla serie, affermando di essere \"eccitato\" per il ritorno di \"12 oz. Mouse\" con \"Invictus\"."}
{"id": "6120585", "revid": "887364", "url": "https://it.wikipedia.org/wiki?curid=6120585", "title": "Castello di Cortimpiano", "text": ""}
{"id": "6120586", "revid": "298229", "url": "https://it.wikipedia.org/wiki?curid=6120586", "title": "Stretto di Balabac", "text": "Lo stretto di Balabac (in lingua filippina: \"Kipot ng Balabak\") \u00e8 uno degli stretti che collegano il Mar Cinese Meridionale con il Mare di Sulu. Separa l'isola di Balabac (nella Provincia di Palawan delle Filippine) dall'Isola di Balambangan e dall'Isola di Banggi nella parte settentrionale del Borneo, che fanno parte dello Stato malese di Sabah state. \nLo stretto ha un'ampiezza di circa 50\u00a0km e una profondit\u00e0 massima di circa 100\u00a0m. Si trovava pertanto al di sopra del livello del mare durante l'ultima era glaciale e permise cos\u00ec lo scambio di flora e fauna tra il Borneo e le isole Palawan."}
{"id": "6120590", "revid": "481666", "url": "https://it.wikipedia.org/wiki?curid=6120590", "title": "Riff-Raff (film 1947)", "text": ""}
{"id": "6120591", "revid": "110157", "url": "https://it.wikipedia.org/wiki?curid=6120591", "title": "Old No. 1", "text": "Old No. 1 \u00e8 il primo album discografico del cantautore country statunitense Guy Clark, pubblicato dalla casa discografica RCA Victor Records nel novembre del 1975.\nLa rivista musicale Rolling Stone classifica l'album alla trentasettesima posizione tra i migliori 50 albums di musica Country.\nMusicisti.\nNote aggiuntive"}
{"id": "6120593", "revid": "287204", "url": "https://it.wikipedia.org/wiki?curid=6120593", "title": "Connecticut Sun 2016", "text": "La stagione 2016 delle Connecticut Sun fu la 18\u00aa nella WNBA per la franchigia.\nLe Connecticut Sun arrivarono quinte nella \"Eastern Conference\" con un record di 14-20, non qualificandosi per i play-off."}
{"id": "6120594", "revid": "121133197", "url": "https://it.wikipedia.org/wiki?curid=6120594", "title": "Bumblebee (DC Comics)", "text": "Bumblebee (alter ego di Karen Beecher-Duncan) \u00e8 un personaggio immaginario dell'universo DC Comics, creato da Bob H. Rozakis (testi) e Irving Novick (disegni) per le pagina di \"Teen Titans\" vol. 1 n. 45 (dicembre 1976). Era un membro dei Giovani Titani ed \u00e8 membro della Doom Patrol."}
{"id": "6120615", "revid": "767487", "url": "https://it.wikipedia.org/wiki?curid=6120615", "title": "Sandro Bloudek", "text": "Caratteristiche tecniche.\nGioca come trequartista.\nCarriera.\nClub.\nNella stagione 2003-2004 gioca nelle giovanili degli sloveni del , mentre nella stagione 2004-2005 e nella stagione 2005-2006 gioca nella Primavera del . Nell'estate del 2006 viene ceduto in prestito alla , squadra di Serie C1, con cui rimane fino al gennaio del 2007 giocando 6 partite di campionato; termina poi la stagione alla Cremonese, con cui gioca altre 10 partite in Serie C1 segnando anche una rete. Nell'estate del 2007 i rossoneri lo cedono invece in prestito al , con la cui maglia Bloudek nella stagione 2007-2008 gioca altre 3 partite nel campionato di Serie C1; rimane nella squadra lombarda fino al gennaio del 2008, quando viene ceduto in prestito al , societ\u00e0 con la quale nella seconda parte della stagione disputa 14 incontri nella seconda divisione svizzera. Il Milan lo cede in prestito anche per la stagione 2008-2009, al , club della prima divisione croata, con cui il trequartista gioca 17 partite di campionato senza mai segnare. Nell'estate del 2009 viene ceduto a titolo definitivo al Varteks Varazdin, con cui nella stagione 2009-2010 gioca altre 2 partite nel campionato croato; nell'agosto del 2009 a campionato iniziato passa al , con cui termina la stagione giocando altre 13 partite ed ottenendo la qualificazione alla successiva edizione dell'Europa League. Nella stagione 2010-2011 gioca ancora al Sebenico, con cui oltre a giocare 3 partite in campionato segna un gol in 4 presenze nei turni preliminari di Europa League.\nNella stagione 2011-2012 realizza 5 reti in 25 partite nella seconda divisione belga col Leuven, mentre l'anno seguente dopo essere inizialmente rimasto svincolato si accasa al , con cui milita dal marzo del 2012 al termine della stagione 2011-2012 e con cui disputa una partita nella seconda divisione olandese. A fine stagione torna in patria, firmando un contratto col , con cui nella stagione 2012-2013 gioca 3 partite nella prima divisione bosniaca e 2 partite nei turni preliminari di Europa League. Successivamente nel gennaio del 2013 viene ceduto agli sloveni dell', con cui nella seconda parte della stagione mette a segno 2 reti in 14 presenze nella prima divisione slovena e 2 partite in Coppa di Slovenia. Rimane in squadra anche nella stagione successiva, nella quale segna un gol in 9 presenze nella seconda divisione slovena ed una partita in Coppa di Slovenia; nel gennaio del 2014 passa all'Heiligenkreuz, con cui gioca 7 partite nella quarta divisione austriaca. Gioca nelle serie minori austriache anche nelle stagioni successive, prima al Mettersdorf e poi al Gamlitz.\nNazionale.\nNel 2002 ha segnato 2 gol in 3 presenze nella nazionale slovena Under-17; nel 2004 ha invece giocato 2 partite con l'Under-19."}
{"id": "6120618", "revid": "287204", "url": "https://it.wikipedia.org/wiki?curid=6120618", "title": "Aikatsu Stars!", "text": " \u00e8 un media franchise giapponese prodotto da Bandai Namco, successore della serie \"Aikatsu!\". Consiste in un videogioco arcade di carte collezionabili lanciato nel maggio 2016, in una serie televisiva anime prodotta da Bandai Namco Pictures e andata in onda su TV Tokyo dal 7 aprile 2016 al 29 marzo 2018 e in un film d'animazione uscito nei cinema giapponesi il 13 agosto 2016.\nUn sequel con protagoniste diverse, intitolato \"Aikatsu Friends!\", \u00e8 stato trasmesso su TV Tokyo dal 5 aprile 2018 al 26 settembre 2019.\nTrama.\nYume Nijino \u00e8 una ragazza che aspira a diventare una top idol e, assieme alla migliore amica Koharu Nanakura, entra a far parte dell'Accademia Yotsuboshi. Durante il suo percorso incontra molte aspiranti idol come lei, tra cui Rola Sakuraba, Mahiru Kasumi ed Ako Saotome che diverranno le sue pi\u00f9 grandi amiche. Nell'accademia esiste un gruppo di top idol chiamate S4, ognuna delle quali rappresenta le quattro classi di specializzazione: Flower Song Class per il canto, Bird Theatre Class per la recitazione, Wind Dance Class per la danza e Moon Beauty Class per le attivit\u00e0 di modella; ogni studentessa ambisce a diventare una di loro. Nella seconda stagione, dal sottotitolo \"Hoshi no tsubasa\", appare la Venus Ark, una nuova scuola rivale che usa una nave per reclutare idol prodigiose navigando per tutto il mondo. Due nuove idol appaiono: Kirara Hanazono e la \"idol perfetta\" Elza Forte, che aspira a collezionare tutti i \"Star Premium Rare Coord\".\nEpisodi.\nLa serie \u00e8 formata complessivamente da 100 episodi, divisi in due stagioni, andati in onda su TV Tokyo dall'aprile 2016 al marzo 2018."}
{"id": "6120624", "revid": "300067", "url": "https://it.wikipedia.org/wiki?curid=6120624", "title": "Aneika Henry-Morello", "text": ""}
{"id": "6120625", "revid": "600229", "url": "https://it.wikipedia.org/wiki?curid=6120625", "title": "Notazione diastematica", "text": ""}
{"id": "6120629", "revid": "757396", "url": "https://it.wikipedia.org/wiki?curid=6120629", "title": "Juvecaserta Basket 2015-2016", "text": "Questa voce raccoglie le informazioni riguardanti la Juvecaserta Basket nelle competizioni ufficiali della stagione 2015-2016.\nStagione.\nLa stagione 2015-2016 della Juvecaserta Basket sponsorizzata Pasta Reggia, \u00e8 la 19\u00aa nel massimo campionato italiano di pallacanestro, la Serie A.\nRoster.\n\"Aggiornato al 16 gennaio 2017.\""}
{"id": "6120631", "revid": "1318658", "url": "https://it.wikipedia.org/wiki?curid=6120631", "title": "Il tempio degli uomini liberi", "text": "Il tempio degli uomini liberi. Il Duomo di Modena \u00e8 uno spettacolo teatrale di Dario Fo, rappresentato la prima volta a Modena il 19 e 20 luglio 2004 in Piazza Grande.\nAttraverso questa lezione-spettacolo, il premio nobel per la letteratura Dario Fo illustra la storia e l'iconografia del Duomo di Modena, dichiarato patrimonio mondiale dell'umanit\u00e0 dall'UNESCO.\nTrama.\nIl Duomo di Modena \u00e8 un autentico libro di storia scolpito nella pietra, che non solo ha tradotto la bibbia e la cultura in un linguaggio iconografico accessibile a tutti, inclusi i poveri e gli analfabeti (\"Biblia pauperum\" ovvero la Bibbia dei poveri), ma racconta la storia della comunit\u00e0 che ha edificato l'edificio nel secolo XI.\nPer la prima volta nella storia dell'arte, sappiamo il nome di chi realizz\u00f2 l'edificio (mentre prima al massimo era noto solo il mecenate che aveva commissionato l'opera). Per la prima volta nella storia della Chiesa, le sacre scritture non sono pi\u00f9 di esclusiva conoscenza degli ecclesiastici che detengono i libri e sanno leggere, ma vengono plasmate nella pietra della facciata del Duomo, dove chiunque osservando le raffigurazioni scolpite pu\u00f2 avere accesso alla conoscenza, e di conseguenza alla libert\u00e0. Una libert\u00e0 evidente nel fatto che il Duomo venne realizzato in prima persona dai modenesi guidati dall'architetto Lanfranco, contro la volont\u00e0 delle autorit\u00e0 imperiali ed ecclesiastiche.\nOgni raffigurazione, oggetto, capitello del Duomo di Modena viene raccontato da Fo (ed illustrato con disegni realizzati dall'artista stesso), ma non con la solita descrizione distaccata tipica di alcuni storici dell'arte (che paiono pi\u00f9 interessati a misurare i centimetri dell'opera d'arte , che non ad illustrare la sua anima interna), ma andando a raccontare la storia e il contesto della singola opera d'arte."}
{"id": "6120632", "revid": "124123", "url": "https://it.wikipedia.org/wiki?curid=6120632", "title": "Aeto I", "text": "Biografia.\nFiglio di un certo Apollonio e proveniente da Aspendo, in Panfilia, Aeto I divent\u00f2 governatore militare (\u03c3\u03c4\u03c1\u03b1\u03c4\u03b7\u03b3\u03cc\u03c2, \"strateg\u00f3s\") di Cilicia sotto Tolomeo II Filadelfo tra il 279 e il 253 a.C. Fond\u00f2 la citt\u00e0 di Arsinoe, in onore della regina Arsinoe II, cacciando i nagidi e dando terre a nuovi coloni. Si trasfer\u00ec quindi in Egitto con la sua famiglia e divent\u00f2 sacerdote eponimo di Alessandro nel 253/252 a.C.\nDiscendenza.\nAeto I ebbe due figli: Aeto II e Trasea, \"strateg\u00f3s\" di Cilicia e Celesiria. Da Aeto ebbe un nipote, Aeto III, \"strategos\" di Cilicia e sacerdote eponimo di Alessandro nel 197/196 a.C.; da Trasea ebbe invece tre nipoti: Tolomeo (\"strategos\" di Celesiria e Fenicia), Apollonio (\"strategos\" di Celesiria) e Trasea."}
{"id": "6120636", "revid": "33689", "url": "https://it.wikipedia.org/wiki?curid=6120636", "title": "Adventure International", "text": "La Adventure International \u00e8 stata un'azienda statunitense di sviluppo e pubblicazione di videogiochi, attiva dal 1979 al 1985. Fondata da Scott Adams, era specializzata in avventure testuali per computer, realizzate inizialmente da Adams stesso.\nLe versioni dei giochi per i computer europei vennero realizzate da un'omonima, ma indipendente, azienda britannica, che dopo la chiusura della Adventure International continu\u00f2 l'attivit\u00e0 come Adventure Soft.\nVideogiochi.\nElenco approssimativo dei titoli sviluppati e/o pubblicati.\nSerie \"Adventure\" classica (1979-1984), ripubblicata a partire dal 1982 in versione con illustrazioni grafiche, nella serie \"Scott Adams' Graphic Adventures\" (\"SAGA\").\nPi\u00f9 o meno ufficialmente considerati parte della serie \"Adventure\":\nSerie \"Questprobe\" basata sui fumetti Marvel Comics (1984-1985)\nSerie \"Other Venture\"\nSerie \"Interactive Fiction\"\nSerie \"Maces and Magic\"\nSerie \"Kid Venture\"\nAltre avventure testuali\nGiochi di altro genere\nInoltre la collana \"Mysterious Adventures\", iniziata con \"The Golden Baton\" nel 1981, sebbene realizzata da produttori non collegati alla Adventure International, ha molto in comune con la serie \"Adventure\" classica e utilizza un clone del suo motore di gioco."}
{"id": "6120639", "revid": "913245", "url": "https://it.wikipedia.org/wiki?curid=6120639", "title": "David Verburg", "text": "Biografia.\nIn carriera ha collezionato una medaglia d'oro olimpica a Rio 2016, due ai campionati del mondo di Mosca 2013 e Pechino 2015, una ai mondiali indoor di Sopot 2014 e due alle IAAF World Relays del 2014 e del 2015. Si \u00e8 trattato in tutti i casi di medaglia d'oro per la staffetta 4\u00d7400 metri.\nNel 2015 \u00e8 stato campione statunitense assoluto dei 400 metri piani."}
{"id": "6120663", "revid": "72396", "url": "https://it.wikipedia.org/wiki?curid=6120663", "title": "Villaggio di Huaxi", "text": "Il villaggio di Huaxi (cinese semplificato: \u534e\u897f\u6751; cinese tradizionale: \u83ef\u897f\u6751; pinyin: hu\u0101 x\u012b c\u016bn), situato nella zona orientale del centro della citt\u00e0 di Jiangyin, nella Provincia di Jangsu, si \u00e8 autodichiarato essere la citt\u00e0 pi\u00f9 ricca della Cina. Huaxi si definisce un modello di paese socialista.\nIl villaggio.\nIl villaggio di Huaxi \u00e8 conosciuto come \"Il Miglior Paese sotto il Cielo\". Fu fondato nel 1961.\nSecondo quanto dichiarato dalle autorit\u00e0, tutti gli abitanti (ma non i lavoratori emigrati nel villaggio, che sono in numero molto superiore) possiedono un patrimonio di almeno 100.000 euro. Secondo gli standard cinesi, questa somma \u00e8 decisamente ragguardevole. Nel villaggio \u00e8 presente una compagnia industriale multisettoriale quotata in borsa, che ha acquistato degli aeroplani e progetta di comprare delle navi. Gli abitanti sono azionisti dell'azienda stessa, ed il loro guadagno consiste ogni anno in un quinto del profitto annuale totale. Nel 2011 il fatturato dell'azienda potrebbe crescere fino a 6,5 miliardi di euro.\nOltre ai 2\u00a0000 residenti locali, che costituiscono circa 400 famiglie viventi in case tutte uguali, nella zona sono presenti anche 20.344 lavoratori immigrati e 28.240 abitanti dei villaggi vicini.\nWu Renbao (cinese semplificato: \u5434\u4ec1\u5b9d; cinese tradizionale: \u5433\u4ec1\u5bf6; pinyin: w\u00fa r\u00e9nb\u01ceo), l'ex segretario del Comitato del Partito Comunista del Villaggio di Huaxi, svilupp\u00f2 un progetto che avrebbe consentito a una localit\u00e0 rurale e povera di diventare una comunit\u00e0 ricca e moderna. Wu Renbao era un investitore nelle materie prime come l'alluminio. Suo figlio, Wu Xi\u00e9en, \u00e8 l'attuale capo del villaggio.\nIl 12 ottobre 2011, in occasione del 50\u00ba anniversario della fondazione del villaggio, \u00e8 stato inaugurato un nuovo grattacielo, il Longxi International Hotel, alto 328 metri."}
{"id": "6120666", "revid": "112265265", "url": "https://it.wikipedia.org/wiki?curid=6120666", "title": "Vorrei sapere perch\u00e9/My Crazy Baby", "text": "Vorrei sapere perch\u00e9/My Crazy Baby \u00e8 il 18\u00ba singolo di Mina, pubblicato su vinile a 45 giri dalla casa discografica Italdisc nel novembre del 1959.\nIl disco.\n\u00c8 stato pubblicato con tre diverse copertine fotografiche: ufficiale, alternativa e un'altra. Oltre la consueta custodia rossa forata a marchio Italdisc / Broadway.\nQueste copertine riportano il titolo \"Vorrei saper perch\u00e9\", diverso da quello depositato alla SIAE.\nLe due canzoni sono incluse nell'album ufficiale d'esordio \"Tintarella di luna\" del 1960 e nella raccolta \"\" del 2010.\nIl lato A \u00e8 stato anche incluso dell'EP ufficiale \"Folle banderuola/La luna e il cow boy/Un piccolo raggio di luna/Vorrei sapere perch\u00e9\" (1960)."}
{"id": "6120670", "revid": "709406", "url": "https://it.wikipedia.org/wiki?curid=6120670", "title": "Shottino", "text": ""}
{"id": "6120675", "revid": "585241", "url": "https://it.wikipedia.org/wiki?curid=6120675", "title": "Superalcolico", "text": ""}
{"id": "6120677", "revid": "827882", "url": "https://it.wikipedia.org/wiki?curid=6120677", "title": "George Baird", "text": "Biografia.\nNel 1928 prese parte ai Giochi olimpici di Amsterdam conquistando la medaglia d'oro nella staffetta 4\u00d7400 metri insieme a Fred Alderman, Emerson Spencer e Ray Barbuti e facendo registrare il nuovo record del mondo. Una settimana pi\u00f9 tardi, insieme a Morgan Taylor, Ray Barbuti ed Emerson Spencer, conquist\u00f2 anche il record del mondo della staffetta 4\u00d7440 iarde.\nSi laure\u00f2 all'Universit\u00e0 dell'Iowa e durante la Grande depressione del 1929 cambi\u00f2 diversi lavori, l'ultimo dei quali fu l'assistente burattinaio insieme al fratello Bill. Pi\u00f9 tardi divenne assistente professore presso l'Universit\u00e0 di New York, dove consegu\u00ec anche un master."}
{"id": "6120696", "revid": "599013", "url": "https://it.wikipedia.org/wiki?curid=6120696", "title": "A Likely Story", "text": ""}
{"id": "6120707", "revid": "767487", "url": "https://it.wikipedia.org/wiki?curid=6120707", "title": "A Likely Story (film 1947)", "text": "A Likely Story \u00e8 un film del 1947 diretto da H.C. Potter. La sceneggiatura si ispira a \"Never Say Die\", una storia originale di Alexander G. Kenedi il cui titolo venne usato come titolo di lavorazione del film.\nProduzione.\nIl film, prodotto dalla RKO Radio Pictures, fu il primo prodotto per la casa di produzione da Richard H. Berger, gi\u00e0 impresario e direttore della St. Louis Municipal Opera Company.\nDurante la lavorazione, che dur\u00f2 da fine gennaio a inizio aprile 1946, i due attori protagonisti, Bert Williams e Barbara Hale, annunciarono il loro fidanzamento e \"Hollywood Reporter\" li defin\u00ec come \"RKO's new starring team\".\nDistribuzione.\nIl copyright del film, richiesto dalla RKO Radio Pictures, Inc., fu registrato il 30 aprile 1947 con il numero LP1068.\nIl film usc\u00ec nelle sale cinematografiche USA il 16 aprile 1947."}
{"id": "6120717", "revid": "12290", "url": "https://it.wikipedia.org/wiki?curid=6120717", "title": "DC's Legends of Tomorrow", "text": ""}
{"id": "6120720", "revid": "785616", "url": "https://it.wikipedia.org/wiki?curid=6120720", "title": "Hayashi Fumiko", "text": ""}
{"id": "6120727", "revid": "474175", "url": "https://it.wikipedia.org/wiki?curid=6120727", "title": "Stadio Vorskla", "text": "Lo stadio Vorskla () \u00e8 un impianto polivalente situato a Poltava. Ospita le gare casalinghe del . \nStoria.\nCostruito nel 1951 e intitolato a Oleksiy Dmytrovych Butovskyy, l'impianto nel corso degli anni ha subito diversi interventi di ristrutturazione. Ha ospitato, nel 2009, l'incontro di Supercoppa d'Ucraina tra la e lo , vinto ai rigori da questi ultimi. L'impianto ha una capienza di 24 795 spettatori ed \u00e8 dotato di una pista di atletica."}
{"id": "6120729", "revid": "110157", "url": "https://it.wikipedia.org/wiki?curid=6120729", "title": "B-Project", "text": "B-Project \u00e8 un progetto giapponese di idol virtuali maschi prodotto da Mages. Una serie televisiva anime, sottotitolata e prodotta da A-1 Pictures per la regia di Eiji Suganuma, \u00e8 stata trasmessa tra il 2 luglio e il 24 settembre 2016, mentre un manga dal sottotitolo , disegnato da Mizu Morino, ha iniziato la serializzazione sulla rivista \"Cheese!\" di Shogakukan il 24 maggio 2016."}
{"id": "6120730", "revid": "1865216", "url": "https://it.wikipedia.org/wiki?curid=6120730", "title": "Ariyoshi", "text": ""}
{"id": "6120742", "revid": "785616", "url": "https://it.wikipedia.org/wiki?curid=6120742", "title": "Honinbo", "text": ""}
{"id": "6120744", "revid": "785616", "url": "https://it.wikipedia.org/wiki?curid=6120744", "title": "Hon'inb\u014d Sh\u016bsaku", "text": ""}
{"id": "6120745", "revid": "785616", "url": "https://it.wikipedia.org/wiki?curid=6120745", "title": "Honinbo Sh\u016bsaku", "text": ""}
{"id": "6120746", "revid": "124246994", "url": "https://it.wikipedia.org/wiki?curid=6120746", "title": "Nissan Pulsar (2014)", "text": "La Nissan Pulsar \u00e8 un'autovettura prodotta dal casa automobilistica giapponese Nissan dal 2014 in Europa, che va a sostituire la Nissan Almera. Il nome riprende anche la denominazione gi\u00e0 usata dalla casa per il mercato giapponese di alcune versioni della Nissan Cherry e della Nissan Sunny. La produzione nello stabilimento spagnolo del gruppo ha avuto termine nel 2018.\nIn Cina viene prodotta dal 2015 dalla joint venture Dongfeng-Nissan ribattezzata Nissan Tiida e nel 2017 ne \u00e8 stato presentato un restyling per il mercato locale che \u00e8 tuttora in produzione.\nProfilo e contesto.\nIl 16 maggio 2014, la Nissan ha annunciato che la Pulsar, gi\u00e0 commercializzata in Oriente, verr\u00e0 lanciata anche in Europa. Basata sulla piattaforma \"CMF\", questo \u00e8 un modello unico per il mercato europeo; infatti \u00e8 stata sviluppata dalla \"Nissan Motor Ib\u00e9rica\", ovvero la sezione spagnola della casa nipponica, dove viene costruita esclusivamente per l'Europa. La Pulsar pu\u00f2 essere considerata come l'erede della Nissan Almera, una vettura compatta prodotta dalla Nissan in due generazioni tra il 1995 e il 2006. Questo progetto fall\u00ec perch\u00e9 la Almera era troppo costosa per essere venduta in Europa. La Nissan ha preferito rimuovere i segmenti di berlina compatta e familiare, sostituendoli e puntando tutto sul SUV compatto Nissan Qashqai.\nNel 2014, Nissan ha pensato di ripristinare il segmento delle due volumi compatte nel proprio listino entro il 2015, per fare concorrenza ad auto come la SEAT Le\u00f3n, Volkswagen Golf, Peugeot 308 e Ford Focus. Per oltre otto anni nel catalogo Nissan, il segmento delle compatte \u00e8 stato rimosso per lasciare spazio alla Qashqai.\nNissan ha voluto creare una nuova berlina compatta riprendendo un nome gi\u00e0 usato in passato negli anni ottanta, ovvero quello di Pulsar. Essa s'inserisce dimensionalmente tra la Nissan Qashqai e la Nissan Note. Si tratta di un modello che include tutti gli elementi stilistici e dinamici del marchio nipponico, caratteristica \u00e8 la \"V\" cromata nella griglia anteriore che ingloba lo stemma della casa.\nMotori.\nInizialmente, la Pulsar \u00e8 stata disponibile con un 1,2 litri a benzina DIG-T da 115\u00a0CV e un motore Diesel da 1,5 litri di origine Renault che produce 110\u00a0CV. Nell'ottobre 2014 Nissan ha annunciato il motore benzina turbocompresso 1,6 litri DIG-T che sviluppa 140\u00a0kW (190\u00a0CV). Il modello 1,6 \u00e8 stato lanciato in vendita a marzo 2015."}
{"id": "6120747", "revid": "785616", "url": "https://it.wikipedia.org/wiki?curid=6120747", "title": "Honinbo Shusaku", "text": ""}
{"id": "6120782", "revid": "762947", "url": "https://it.wikipedia.org/wiki?curid=6120782", "title": "Kennedy Center", "text": "Il John F. Kennedy Center for the Performing Arts (sull'edificio stesso chiamato il John F. Kennedy Memorial Center for the Performing Arts e comunemente indicato come il Kennedy Center) \u00e8 un centro di arti dello spettacolo situato sul fiume Potomac, adiacente al complesso Watergate a Washington D.C. Il Centro, che ha aperto 8 settembre 1971, produce e presenta teatro, danza, danza classica, musica orchestrale, da camera, jazz, musica pop e folk, oltre a spettacoli multimediali per tutte le et\u00e0.\nSi tratta del pi\u00f9 attivo impianto di arti dello spettacolo negli Stati Uniti e ospita ogni anno circa 2.000 spettacoli per un pubblico totale di quasi due milioni; le produzioni del Centro legate al turismo, alla televisione ed alle trasmissioni radio ne accolgono altri 20 milioni in pi\u00f9. Giunto alla sua 44\u00aa stagione, il Centro presenta i pi\u00f9 grandi esempi di musica, danza e teatro; sostiene gli artisti nella creazione di nuovi lavori e serve la nazione come leader nella educazione artistica. Con la sua affiliata artistica, la National Symphony Orchestra, i risultati del Centro come un commissionario, produttore, ed educatore di artisti in via di formazione hanno portato a pi\u00f9 di 200 produzioni teatrali, decine di nuovi balletti, opere, e opere musicali.\nTracciando il suo inizio all\"'Atto per il Centro Culturale Nazionale\" del Congresso del 1958, che richiede che la sua programmazione sia sostenuta attraverso fondi privati, il centro rappresenta un partenariato pubblico-privato. \u00c8 sia un memoriale pubblico della nazione per il presidente John Fitzgerald Kennedy che il \"centro nazionale per le arti dello spettacolo.\" Le sue attivit\u00e0 comprendono iniziative educative e di sensibilizzazione, quasi interamente finanziate attraverso la vendita dei biglietti e regali dai privati, dalle aziende e fondazioni private.\nProgettato dall'architetto Edward Durell Stone, fu costruito dall'imprenditore di Filadelfia John McShain ed \u00e8 amministrato da un ufficio dello Smithsonian Institution. Riceve finanziamenti federali ogni anno per pagare la manutenzione e il funzionamento della struttura.\nStoria.\nL'idea per il centro risale al 1933, quando la First lady Eleanor Roosevelt discusse alcune idee per il soccorso di emergenza e Opere civili di amministrazione per creare posti di lavoro per gli attori disoccupati durante la Grande depressione. Nel 1935, il Congresso tenne audizioni sui piani per creare un nuovo Dipartimento di scienza, arte e letteratura e per la costruzione di un edificio monumentale per il teatro e le arti a Capitol Hill, vicino al palazzo della Corte Suprema.\nLa Biblioteca del Congresso aggiunse un piccolo auditorium, ma aveva restrizioni sul suo utilizzo. Una risoluzione del Congresso del 1938 si pronunci\u00f2 per la costruzione di un \"edificio pubblico che sar\u00e0 conosciuto come il Centro Culturale Nazionale\" vicino a Judiciary Square, ma nulla si materializz\u00f2.\nNel 1950 l'idea di un teatro nazionale riemerse quando il Rappresentante degli Stati Uniti Arthur George Klein di New York introdusse un disegno di legge per autorizzare i fondi per progettare e costruire un centro culturale. Il disegno di legge conteneva disposizioni che il centro avrebbe vietato ogni discriminazione di casta o pubblico. Nel 1955 lo Stanford Research Institute fu incaricato di selezionare un sito e fornire suggerimenti per la progettazione del centro. Dal 1955 al 1958 il Congresso discusse l'idea fra molte polemiche. Nell'estate del 1958 un disegno di legge fu finalmente approvato dal Congresso e il 4 settembre 1958 il presidente Dwight Eisenhower trasform\u00f2 in legge l'Atto per il Centro Culturale Nazionale che aveva fornito lo slancio per il progetto.\nQuesta fu la prima volta nella storia che il governo federale contribuiva a finanziare una struttura dedicata alle arti dello spettacolo. La normativa richiedeva che una parte dei costi, stimati in $ 10-25.000.000, fossero coperti entro cinque anni dal passaggio del disegno di legge. Edward Durell Stone fu scelto come architetto per il progetto nel giugno 1959. Present\u00f2 progetti preliminari al Comitato di musica del presidente nell'ottobre del 1959, insieme ai costi stimati di $ 50 milioni, il doppio delle stime originali di $ 25-30 milioni. Nel novembre 1959 i costi stimati erano aumentati a $ 61 milioni di dollari. Nonostante questo, il disegno di Stone fu ben accolto negli editoriali del \"The Washington Post\" e del \"Washington Star\" e rapidamente approvato dalla Commissione degli Stati Uniti delle Belle Arti, dalla Commissione Nazionale Pianificazione del Capitale, e dal National Park Service.\nIl Centro Culturale Nazionale fu ribattezzato \"John F. Kennedy Center for the Performing Arts\" nel 1964, dopo l'assassinio del presidente Kennedy.\nRaccolta fondi.\nIl Centro Culturale National Board of Trustees, un gruppo che Eisenhower aveva creato il 29 gennaio 1959, guid\u00f2 la raccolta fondi. Gli sforzi per la raccolta fondi non ebbero successo, con solo 13.425 $ raccolti nei primi tre anni. Il presidente John F. Kennedy era interessato a portare la cultura nella capitale della nazione e diede guida e sostegno al progetto. Nel 1961 il presidente Kennedy chiese a Roger L. Stevens di contribuire allo sviluppo del Centro Culturale Nazionale e di essere il presidente del Consiglio di fondazione. Stevens reclut\u00f2 la First Lady Jacqueline Kennedy in qualit\u00e0 di Presidente Onorario del Centro e l'ex First Lady Mamie Eisenhower come co-presidente.\nIl costo totale di costruzione fu di 70 milioni di $. Il Congresso stanzi\u00f2 43 milioni di $ per i costi di costruzione, di cui $ 23 milioni come contributo a fondo perduto e gli altri $ 20 milioni in obbligazioni. Le donazioni costituivano anche una parte importante di finanziamento, fra queste 5 milioni di $ dalla Ford Foundation e circa $ 500.000 dalla famiglia Kennedy. Altri importanti donatori furono J. Willard Marriott, Marjorie Merriweather Post, John D. Rockefeller III, e Robert W. Woodruff, cos\u00ec come molti imprenditori. I paesi stranieri offrirono doni al Kennedy Center, fra questi un dono di 3.700 tonnellate di marmo di Carrara dall'Italia (del valore di 1,5 milioni di $), da parte del governo italiano, che fu utilizzato nella costruzione dell'edificio.\nCostruzione.\nIl Presidente Lyndon B. Johnson scav\u00f2 la prima palata di terra cerimoniale all'innovativo Kennedy Center il 2 dicembre 1964. Tuttavia, il dibattito ha continu\u00f2 per un altro anno sul sito Foggy Bottom e qualcuno sosteneva che bisognava trovare un'altra collocazione in Pennsylvania Avenue. Lo scavo del sito prese il via l'11 dicembre 1965 ed il sito venne terminato a gennaio 1967.\nLa prima esecuzione ebbe luogo il 5 settembre 1971, presenti 2.200 membri del pubblico in attesa di vedere in anteprima la \"Messa\" di Leonard Bernstein nel Teatro dell'Opera, mentre l'apertura ufficiale del Centro avvenne l'8 settembre 1971, con un gala formale e la prima esecuzione della \"Messa\" di Bernstein. La sala concerti fu inaugurata il 9 settembre 1971, con una performance della National Symphony Orchestra diretta da Antal Dor\u00e1ti. L'opera di Alberto Ginastera, \"Beatrice Cenci\" fu rappresentata in anteprima al Kennedy Center Opera House il 10 settembre 1971. Il Teatro Eisenhower fu inaugurato il 18 ottobre 1971, con una rappresentazione di \"Casa di bambola\" con Claire Bloom.\nArchitettura.\nL'architetto Edward Durell Stone progett\u00f2 il Kennedy Center. Nel complesso, l'edificio \u00e8 di 30\u00a0m di altezza, 190\u00a0m di lunghezza, e 91\u00a0m di larghezza. Il Kennedy Center dispone di un grande atrio lungo 190\u00a0m, lungo 19\u00a0m, con 16 lampadari soffiati a mano di cristallo Orrefors (un regalo della Svezia) e la moquette rossa. La Sala dei membri e la Sala delle Nazioni, sono entrambe alte 19\u00a0m con corridoi lunghi 76\u00a0m. L'edificio ha attirato critiche per la sua posizione (lontano dalla stazione dove ferma la metropolitana di Washington) e per la sua portata e forma, anche se ha anche attirato lodi per la sua acustica e la sua terrazza con vista sul fiume Potomac. Nel suo libro \"Sull'architettura\", Ada Louise Huxtable ha definito \"gem\u00fctlich Speer\" (accogliente Speer).\nCyril M. Harris progett\u00f2 l'auditorium del Kennedy Center e la sua acustica. Una considerazione fondamentale \u00e8 che molti aerei volano lungo il fiume Potomac e proprio sopra il Kennedy Center, poich\u00e9 decollano e atterrano nel vicino Aeroporto Nazionale Ronald Reagan di Washington. Anche il traffico degli elicotteri sopra il Kennedy Center \u00e8 abbastanza elevato. Per tenere fuori questo rumore, il Kennedy Center \u00e8 stato progettato come una scatola all'interno di una scatola, proteggendo ogni auditorium con un guscio esterno in pi\u00f9.\nOpere d'arte.\nIl piazzale di ingresso del Kennedy Center dispone di due tableaux dello scultore tedesco J\u00fcrgen Weber, creati tra nel 1965 e nel 1971, che erano un regalo al Kennedy Center da parte del governo della Germania Ovest. Verso la fine della parte nord della piazza c'\u00e8 una mostra di figure nude in scene che rappresentano la guerra e la pace, chiamata \"War or Peace\". Il pezzo, 2,44\u00a0m \u00d7 15,24\u00a0m \u00d7 0,46\u00a0m, raffigura cinque scene che mostrano il simbolismo di guerra e di pace: una scena di guerra, un omicidio, la famiglia, e la creativit\u00e0. A sud c'\u00e8 l\"'America\", che rappresenta l'immagine di Weber dell'America (2,43 x 15,24x 0,45 m). sono raffigurate quattro scene che rappresentano minacce per la libert\u00e0, la tecnologia, gli aiuti e la sopravvivenza e la libert\u00e0 di parola. All'artista ci sono voluti quattro anni per scolpire i due rilievi in gesso, creando 200 pezzi da fondere e altri due anni per la fonderia di Berlino per fondere i pezzi. Nel 1994 il programma dello Smithsonian Institution \"Save Outdoor Sculpture!\" ha esaminato \"War or Peace\" e \"America\" e li ha descritti come ben mantenuti. Un'altra scultura, \"Don Chisciotte\" di Aurelio Teno, occupa un sito vicino all'angolo nord-est del palazzo. Re Juan Carlos I e la regina Sofia di Spagna hanno donato la scultura agli Stati Uniti per il suo Bicentenario, 3 giugno 1976.\nLocali.\nIl Kennedy Center ha tre teatri principali: il Concert Hall, la Opera House, e il Teatro Eisenhower.\nSala concerti.\nLa Concert Hall, che si trova all'estremit\u00e0 sud del Centro, ha 2.442 posti a sedere, compresi quelli dei coristi e i palchi di proscenio e ha una disposizione dei posti a sedere simile a quella impiegata in molte sale europee come il Musikverein di Vienna. La sala concerti \u00e8 lo spazio pi\u00f9 grande per le esecuzioni nel Kennedy Center ed \u00e8 la sede della National Symphony Orchestra. Una ristrutturazione del 1997 ha portato una calotta acustica ad alta tecnologia, luoghi accessibili agli handicappati ad ogni livello e nuove sezioni a sedere (palchi di proscenio, sedili dei coristi e posti di platea). I lampadari di cristallo Hadeland, forniti dal governo della Norvegia, sono stati riposizionati per fornire una visione pi\u00f9 chiara. Il fabbricante di organi canadese Casavant Fr\u00e8res costru\u00ec ed install\u00f2 un nuovo organo a canne nel 2012.\nTeatro dell'opera.\nL'Opera House, al centro, ha circa 2.300 posti a sedere. Le sue caratteristiche interne comprendono pareti rivestite in velluto rosso, un caratteristico sipario di seta rosso e oro, dono del governo giapponese e un lampadario di cristallo Lobmeyr (J. &amp; L. Lobmeyr), con pendenti abbinati, un regalo da parte del governo austriaco. \u00c8 la pi\u00f9 grande sala del Centro per opera, balletto e grandi musical, chiuso durante la stagione 2003/2004 per ampi lavori di ristrutturazione, che hanno consentito una disposizione dei posti a sedere rivista e ridisegnato gli ingressi al livello dell'orchestra. \u00c8 la sede della Washington National Opera e dell'annuale Kennedy Center Honors.\nTeatro Eisenhower.\nIl Teatro Eisenhower, sul lato nord, ospita circa 1.163 posti ed \u00e8 cos\u00ec chiamato per il presidente Dwight D. Eisenhower, che firm\u00f2 la trasformazione in legge nazionale del National Cultural Center Act il 2 settembre 1958. Esso ospita prevalentemente commedie teatrali e musical, opere su scala ridotta, balletti e danza contemporanea. Il teatro contiene una buca per l'orchestra per un massimo di 35 musicisti che \u00e8 convertibile in un proscenio o posti a sedere supplementari. Il locale ha riaperto nell'ottobre 2008, a seguito di una ristrutturazione di 16 mesi che ha modificato le modalit\u00e0 di combinazione dei colori ed i posti a sedere.\nAltre sale per spettacoli.\nAltri locali per gli spettacoli del Centro sono:\nIl Fiume e le terrazze panoramiche.\nIl Kennedy Center offre una delle poche terrazze panoramiche all'aperto nel centro di Washington DC, gratuitamente al pubblico, aperta dalle 10:00 fino a mezzanotte tutti i giorni, tranne quando chiuso per cerimonie private. L'ampia terrazza offre la vista in tutte le quattro direzioni che si affacciano sullo skyline di Rosslyn a Arlington: la Virginia ad occidente; il fiume Potomac e l'aeroporto nazionale a sud; il Washington Harbor e il Complesso del Watergate a nord e il Lincoln Memorial, Dipartimento degli edifici statali, la George Washington University e l'Ambasciata Araba ad oriente.\nProduzioni.\nDanza.\nFurono offerte le prime mondiali di opere commissionate dal Kennedy Center, attraverso un programma per commissionare nuovi lavori di ballo e danza classica. Queste opere furono create dai primi coreografi d'America, Paul Taylor, Lar Lubovitch, e Merce Cunningham, per le principali compagnie di danza americane tra cui American Ballet Theatre, Ballet West, Houston Ballet, Pacific Northwest Ballet, Pennsylvania Ballet, e il San Francisco Ballet. Dal 1999 il Kennedy Center ha sostenuto e prodotto il Balletto di Suzanne Farrell in spettacoli sia al Centro che in ampi tour.\nIl Centro sponsorizza due programmi annuali di danza in residenza per i giovani; Esplorare il Balletto con Suzanne Farrell e il Teatro di Danza dell'Harlem Residency Program, sia ora che nella loro seconda decade. La serie di Danza Contemporanea del Kennedy Center offre una vasta gamma di prospettive artistiche, dai pi\u00f9 importanti maestri del genere ad artisti nuovi e pi\u00f9 eccitanti di questa forma d'arte. Nella serie 2008/2009, il Kennedy Center acclam\u00f2 Moderni Maestri della Danza Americana, portando le compagnie di Martha Graham Dance Company, Merce Cunningham Dance Company, Lim\u00f3n Dance Company, Mark Morris Dance Group, Alvin Ailey American Dance Theater, Bill T. Jones / Arnie Zane Dance Company e Paul Taylor Dance Company.\nEducazione.\nNegli ultimi anni il Kennedy Center ha notevolmente ampliato i suoi i programmi di formazione per raggiungere i giovani, gli insegnanti e le famiglie in tutta la nazione. L'apertura nel 2005 del Teatro Famiglia ha contribuito a raggiungere questo obiettivo.\nPer oltre 35 anni il Dipartimento dell'Educazione del Kennedy Center ha fornito l'esperienza delle arti attraverso spettacoli, residenze, laboratori, conferenze, programmi di sviluppo di carriera, simposi, e risorse on-line e stampate. L'anno scorso i programmi di formazione del Centro hanno direttamente influenzato pi\u00f9 di 11 milioni di persone in tutta la nazione. Il Dipartimento dell'Educazione favorisce la comprensione e la partecipazione nelle arti dello spettacolo attraverso programmi e spettacoli per diversi tipi di persone di tutte le et\u00e0.\nSpettacoli per il pubblico giovane.\nLa programmazione della stagione di spettacoli per il pubblico giovane 2008-2009 ha raggiunto pi\u00f9 di 100 spettacoli per i giovani e le loro famiglie e oltre 110 spettacoli per il pubblico delle scuole. La stagione comprendeva quattro prime mondiali di lavori commissionati dal Kennedy Center: \"La tromba del Cigno\", un musical adattato dal vincitore del Premio Pulitzer Marsha Norman dal libro di E.B. Bianco con la musica di Jason Robert Brown; \"Sirene, mostri e il Mondo dipinto di viola\", un nuovo lavoro di Marco Ramirez; \"Unleashed! The Secret Lives of White House Pets\", un nuovo lavoro di Allyson Currin in collaborazione con la Casa Bianca Historical Association; e \"OMAN ... O uomo!\", una nuova produzione di danza ideata e diretta da Debbie Allen che \u00e8 parte del Festival arabo del centro, \"Arabesque: Arte del mondo arabo\". Il Teatro per il pubblico giovane in Tour \u00e8 andato in tour con due produzioni itineranti a livello nazionale de \"Il casello fantasma\" e \"Blues Journey\".\nL'8 giugno 2016 venne annunciato che il Teatro per il pubblico giovane del Centro Kennedy ha commissionato il musical \"Elephant &amp; Piggie\u2019s We are in a Play!\", con libretto e testi di Mo Willems e musica di Deborah Wicks La Puma, che trasferir\u00e0 all'Off-Broadway Theater New Victory nel gennaio 2017.\nI membri della Orchestra Sinfonica Nazionale continueranno a presentare i Concerti Orsacchiotto in tutte le sue stagioni. Durante questi concerti, i bambini di et\u00e0 compresa tra i 3 e i 5 anni portano il loro animale di pezza preferito per i programmi musicali interattivi che caratterizzano i membri della NSO. Questi ultimi presentano Concerti di Ensemble della NSO, che collegano la musica con le varie materie scolastiche come la scienza e la matematica, i Kinderkonzerts, introducendo i bambini agli strumenti orchestrali e ai compositori classici, cos\u00ec come ai Concerti per le Famiglie della NSO.\nKennedy Center American College Theater Festival (KCACTF).\nIniziato nel 1969 da Roger L. Stevens, presidente fondatore del Kennedy Center, il Kennedy Center American College Theater Festival (KCACTF) \u00e8 un programma di teatro nazionale che coinvolge 18.000 studenti di college e universit\u00e0 a livello nazionale che \u00e8 servito da catalizzatore per migliorare la qualit\u00e0 delle scuole di teatro negli Stati Uniti. Il KCACTF \u00e8 cresciuto in una rete di oltre 600 istituzioni accademiche in tutto il paese, in cui i dipartimenti di teatro e gli artisti studenti mostrano il loro lavoro e ricevono la valutazione al di fuori dai partecipanti al KCACTF. Dalla sua istituzione nel 1969, il KCACTF ha raggiunto pi\u00f9 di 17,5 milioni di studenti e docenti di teatro a livello nazionale.\nCambiare l'Educazione Tramite l'Arte (CETA).\nLa missione del programma CETA del Kennedy Center \u00e8 rendere l'arte una componente fondamentale nella formazione di ogni bambino. Il CETA, che sta per Cambiare l'Educazione Tramite l'Arte, crea opportunit\u00e0 di sviluppo professionale per insegnanti e dirigenti scolastici. Ogni anno pi\u00f9 di 700 insegnanti partecipano a circa 60 corsi che si concentrano sui modi per integrare le arti nel loro insegnamento. Il programma CETA del Kennedy Center collabora anche con sedici scuole della zona metropolitana di Washington DC per sviluppare un piano a lungo termine per l'integrazione delle arti nella loro scuola. Due di queste scuole, Kensington Parkwood Elementary School di Kensington MD e Woodburn Elementary School for the Fine and Communicative Arts a Falls Church, Virginia, servono come scuole di ricerca e sviluppo per il CETA.\nEsplorare il Balletto con Suzanne Farrell (EBSF).\nEsplorare il Balletto con Suzanne Farrell \u00e8 un balletto estivo di tre settimane ad alta intensit\u00e0 per ballerine pre-professionali internazionali di et\u00e0 compresa tra i 14 e i 18 anni. Suzanne Farrell, una delle ballerine pi\u00f9 venerate del XX secolo, ha ospitato questo metodo intensivo, ispirato a Balanchine, presso il Kennedy Center dal 1993. Durante le tre settimane a Washington DC, gli studenti della Farrell praticano tecnica e coreografia durante lezioni due volte al giorno, per sei giorni alla settimana. Al di fuori della classe sono previste escursioni, attivit\u00e0 ed esibizioni per gli studenti EBSF per immergersi totalmente nella cultura della capitale della nazione.\nFestivals.\nIl Kennedy Center presenta festival che celebrano citt\u00e0, paesi e regioni del mondo. I festival sono pieni di una vasta gamma di arti dello spettacolo, arti visive, cucina e multi-media. Nel 2008 il Centro ha presentato l'esplorazione della cultura del Giappone dal titolo \"Japan! cultura + hyperculture\". Il festival arabo del 2009 \u00e8 stato un'esplorazione senza precedenti della cultura dei 22 paesi arabi della Lega degli Stati arabi, dal titolo \"Arabesque: Arte del mondo arabo\". Nel 2011, il Kennedy Center ha presentato la \"maximum INDIA\", un festival di tre settimane lungo le arti e la cultura del sub-continente.\nJazz.\nDalla sua istituzione nel mese di settembre 1971, il John F. Kennedy Center for the Performing Arts ha presentato solisti di jazz di classe mondiale, vari gruppi e le impostazioni di big band. Nel 1994 il Kennedy Center nomin\u00f2 il Dr. Billy Taylor come consulente artistico per il Jazz e la sua prima creazione fu il suo show radiofonico il \"Jazz di Billy Taylor al Kennedy Center\". Presentando il suo trio e gli artisti ospiti in esecuzioni e discussioni, la serie and\u00f2 avanti per sette stagioni su NPR. Dal momento della nomina di Taylor nel 1994 il Centro avvi\u00f2 numerosi programmi di spettacoli per portare il jazz su un palcoscenico nazionale, con importanti artisti internazionali e stelle nascenti tra cui: il Piano Panorama di Art Tatum, dal nome del mentore del dottor Taylor; il Louis Armstrong Legacy, che metteva in evidenza i cantanti; il \"Festival Mary Lou Williams Donne nel Jazz\", il primo festival di un'importante istituzione che promuoveva importanti artisti jazz di sesso femminile; \"Oltre la Categoria\", con gli artisti il cui lavoro trascende il genere; la \"Serie Platinum\", con vedette di fama internazionale; \"Jazz Ambassadors\" con il United States Department of State, inviando musicisti di buona volont\u00e0 in tour in tutto il mondo (1998-2004); il \"KC Jazz Club\", un ambiente intimo molto apprezzato; e \"Scoprendo Artisti al KC Jazz Club\", evidenziando promettenti talenti. Il Kennedy Center e l'NPR ogni anno collaborano all'amata trasmissione delle vacanze \"NPR's Piano Jazz Christmas\", fino al ritiro di un ospite, Marian McPartland, e quindi dello spettacolo, nel 2011. Dal 2003, i programmi di jazz del Centro sono stati regolarmente in onda su \"JazzSet\" di NPR con Dee Dee Bridgewater. Recenti sintesi dei pezzi migliori, prodotte dal Centro, hanno compreso \"Great Vibes\", \"Un saluto a Lionel Hampton\" (1995); \"Celebrazione dell'80\u00ba Compleanno di Billy Taylor\" (2002); \"Nancy Wilson, la celebrazione di una carriera\" (2003); Michel Legrand con Patti Austin, parte del Festival della Francia del Centro (2004); A Tribute to Shirley Horn (2004); 80\u00ba Compleanno di James Moody (2005); e Benny Golson a 80 (2009). Nel marzo 2007 il Centro ha ospitato una festa \"una volta nella vita\", \"Jazz nel nostro tempo\", che ha conferito il Center's Living Jazz Legend Award per pi\u00f9 di 30 venerati artisti. Durante il mandato del Dr. Taylor, il Centro ha creato iniziative educative riconosciute, compresi i programmi di formazione a distanza via satellite di jazz nazionale; serie di conferenze per adulti; master class e workshop con artisti nazionali e studenti locali metropolitani di Washington; e il \"Jazz Ahead\" di Betty Carter, continuando l'eredit\u00e0 della cantante di identificare eccezionali giovani talenti.\nOrchestra Nazionale Sinfonica (NSO).\nL'Orchestra Sinfonica Nazionale, affiliata artistica del Kennedy Center dal 1987, ha commissionato decine di nuove opere, tra le quali \"RiverRun\" di Stephen Albert, che ha vinto il Premio Pulitzer per la musica; \"Stringmusic\" di Morton Gould, anche vincitore del Premio Pulitzer; \"Sesta Sinfonia\" di William Bolcolm, e \"UFO\" di Michael Daugherty, un concerto per percussioni e orchestra.\nOltre ai suoi regolari concerti di stagione, l'Orchestra Sinfonica Nazionale presenta numerose divulgazione, educazione e programmi pop, cos\u00ec come concerti al Wolf Trap ogni anno. Le American Residencies per il Kennedy Center \u00e8 un programma annuale, unico, per l'Orchestra Sinfonica Nazionale e il Centro. Il Centro manda l'Orchestra in uno Stato diverso ogni anno per un intenso periodo di spettacoli e di insegnamento che comprende interi concerti orchestrali, da camera e per solisti, corsi di perfezionamento e altre sessioni di insegnamento. L'Orchestra ha fatto queste residenze in 20 stati finora: Alabama, Alaska, Arizona, Arkansas, Kansas, Louisiana, Maine, Mississippi, Nebraska, Nevada, Nord e Sud Carolina, Oklahoma, Nord e Sud Dakota, Tennessee, Vermont, Nevada, e Wyoming/Montana.\nLa registrazione NSA di \"Of Rage and Remembrance\" di John Corigliano ha vinto un Grammy Award nel 1996.\nArti dello Spettacolo per tutti (PAFE).\nIl Kennedy Center \u00e8 l'unica istituzione statunitense che presenta uno spettacolo gratuito per 365 giorni all'anno. Il Millennium Stage, creato come parte dell'iniziativa del \"Center Performing Arts for Everyone\" nel 1997, sottoscritto da James A. Johnson e Maxine Isaacs, dispone di un ampio spettro di arti dello spettacolo, dalla danza al jazz, alla musica da camera e popolare, alla commedia, alla narrazione e al teatro. Negli ultimi dodici anni, pi\u00f9 di tre milioni di persone hanno partecipato a spettacoli del Millennium Stage. Il Millennium Stage ha presentato pi\u00f9 di 42.000 artisti, comprendendo oltre 4.000 artisti internazionali provenienti da pi\u00f9 di 70 paesi; artisti in rappresentanza di tutti i 50 stati; e 20.000 gruppi e solisti dell'area di Washington. Il Trio Charlie Byrd e il Trio Billy Taylor sono stati i primi artisti a deliziare il pubblico con una performance gratuita il 1\u00ba marzo 1997. Nel 1999, il Centro ha iniziato la trasmissione di spettacoli dal vivo ogni notte via web, e continua ad archiviare e gestire ogni evento in un database di oltre 3.000 esecuzioni che possono essere accessibili tramite il sito web del Centro. Le iniziative del Performing Arts for Everyone includono anche i biglietti a basso e nessun costo a disposizione per spettacoli in ogni palcoscenico del Kennedy Center e diversi programmi di sensibilizzazione finalizzate ad aumentare l'accesso ai biglietti del Kennedy Center e agli spettacoli.\nTeatro.\nIl Centro ha comprodotto pi\u00f9 di 300 nuovi lavori teatrali nei passati 43 anni, compresi gli show vincitori del Tony, spaziando da \"Annie\" nel 1977 a \"A Few Good Men\", \"How to Succeed in Business Without Really Trying\", \"The King and I\", \"Titanic\", e la prima Americana di \"Les Mis\u00e9rables\". Il Centro ha anche prodotto la \"Sondheim Celebration\" (sei musical di Stephen Sondheim) nel 2002, \"Tennessee Williams Explored\" (tre classiche commedie di Tennessee Williams') nel 2004, \"Mame\" protagonista Christine Baranski nel 2006, \"Carnival!\" nel 2007, \"Pittsburgh Cycle\" di August Wilson (un ciclo completo di dieci commedie di Wilson messe in scena complete ed eseguite come letture) e \"Broadway: Three Generations\" entrambe nel 2008 e una nuova produzione di \"Ragtime\" nel 2009. Il Kennedy Center Fund for New American Plays ha dato un sostegno fondamentale per lo sviluppo di 135 nuove opere teatrali. Nel 2011 una nuova produzione di \"Follies\" interpretato da Bernadette Peters ha aperto al teatro Eisenhower e poi trasferita a Broadway quell'autunno.\nKennedy Center Honors.\nDal 1978 i Kennedy Center Honors sono stati assegnati annualmente dal Consiglio di fondazione del Centro. Ogni anno cinque artisti o gruppi vengono onorati per il loro contributo a vita alla cultura americana e alle arti dello spettacolo, tra cui danza, musica, teatro, opera, cinema e televisione. Il Centro ha assegnato il Premio Mark Twain per lo Humor Americano dal 1998.\nOrganizzazioni locali arti dello spettacolo.\nMolte organizzazioni artistiche locali presentano (o hanno presentato) il loro lavoro al Kennedy Center. Alcune di queste sono:\nAltri eventi.\nDurante il Bicentenario americano, il Kennedy Center ha ospitato numerosi eventi speciali durante 1976, compresi sei opere teatrali su commissione. Il centro ha ospitato spettacoli gratuiti di gruppi provenienti da ogni stato. Nel dicembre del 1976, la versione di Mikhail Baryshnikov del balletto Lo schiaccianoci \u00e8 stata rappresentata per due settimane.\nIl Kennedy Center ospita anche eventi special, come l'insediamento del presidente degli Stati Uniti d'America e serate di gala di inaugurazione.\nNel 1977 l'Opera House ha ospitato \"Cesare e Cleopatra\" di George Bernard Shaw con Rex Harrison ed Elizabeth Ashley. Anche l'American Ballet Theatre si \u00e8 spesso esibito al Kennedy Center. Nel 2004 la produzione della compagnia del \"Lago dei Cigni\", coreografia di Kevin McKenzie, \u00e8 stata registrata l\u00ec, trasmessa sulla PBS nel giugno 2005 e pubblicata in DVD poco dopo.\nProduzioni di \"Il Re Leone\" della Disney e la produzione di Trevor Nunn di \"My Fair Lady\" (coreografia di Matthew Bourne) sono stati presentati nella stagione 2007-2008, solo per citarne alcuni.\nMillennium Stage Archives.\nIl Kennedy Center mette in scena spettacoli giornalieri gratuitamente sul proprio Millennium Stage nel Grand Foyer. In primo piano sul Millennium Stage ci sono una serie di forme d'arte, tra cui gli artisti dello spettacolo e i gruppi.\nI due teatri del Millennium Stage sono dotati di luci, sistemi audio e macchine fotografiche. Ogni evento gratuito eseguito in questo palcoscenico viene registrato e archiviato sul sito web del Kennedy Center. Questi archivi sono stati resi disponibili al pubblico gratuitamente dal 2009.\nVSA.\nLa VSA (ex arti VSA) \u00e8 un'organizzazione internazionale no-profit fondata nel 1974 dall'Ambasciatrice Jean Kennedy Smith per creare una societ\u00e0 tramite la quale le persone con disabilit\u00e0 imparano, partecipano e godono delle arti. La VSA offre educatori, genitori e artisti con le risorse e gli strumenti per supportare la programmazione artistica nelle scuole e nelle comunit\u00e0. La VSA mette in mostra le realizzazioni di artisti con disabilit\u00e0 e promuove un maggiore accesso alle arti per le persone con disabilit\u00e0. Ogni anno 7 milioni di persone partecipano a programmi della VSA attraverso una rete nazionale di filiali e in 54 paesi in tutto il mondo. Affiliata con il Kennedy Center dal 2005, la VSA \u00e8 stata ufficialmente fusa nell'organizzazione nel 2011 per fare parte del Center's Department of VSA and Accessibility.\nRinnovi.\nIl 16 giugno del 1971 il Congresso autorizz\u00f2 stanziamenti per un anno al Consiglio di Fondazione per le spese di esercizio e di manutenzione. Negli anni successivi, gli stanziamenti furono dati al National Park Service per le operazioni, la manutenzione, la sicurezza e altre funzioni non direttamente connessi con le attivit\u00e0 dello spettacolo. Il National Park Service e il Kennedy Center hanno firmato un accordo di cooperazione che richiede che ciascuna delle parti paghi una parte dei costi di esercizio e di manutenzione sulla base della percentuale di tempo che l'edificio doveva essere utilizzato per effettuare le funzioni relative alle arti. L'accordo non specificava chi fosse responsabile per i progetti di miglioramento del capitale a lungo termine al Kennedy Center, con il solo finanziamento periodico del Congresso per i progetti, uno alla volta.\n1990\u20132005.\nNegli anni fiscali 1991 e 1992, il Congresso raccomand\u00f2 che $ 27.7 milioni fossero da destinare a lavori fondamentali di rafforzamento del Centro, di cui $ 12 milioni per la riparazioni strutturali al garage e $ 15,7 milioni di dollari per riparazioni strutturali e meccaniche, nonch\u00e9 progetti per migliorare l'accesso ai disabili. Nel 1994, il Congresso diede la piena responsabilit\u00e0 al Kennedy Center per i progetti di rafforzamento del capitale e per la direzione del centro. Dal 1995 al 2005 oltre 200 milioni di $ di fondi federali furono assegnati al Kennedy Center per progetti d'investimento a lungo termine, per le riparazioni e per portare il centro alla conformit\u00e0 con le moderne norme di sicurezza antincendio e di accessibilit\u00e0. I miglioramenti inclusero la ristrutturazione della Sala Concerti, Opera House, spazi pubblici a livello di piazza, e un nuovo sistema di allarme antincendio. I progetti delle ristrutturazioni furono completati sforando il budget dal 13 al 50 per cento, a causa di modifiche dei piani durante i lavori di ristrutturazione, con conseguente lavoro straordinario e altre sanzioni. I lavori di ristrutturazione al teatro Eisenhower furono completati nel 2008. Renovations to the Eisenhower Theater were completed in 2008.\n2013.\nNel 2013, il centro ha annunciato piani del costo di 100.000.000 $ per una aggiunta di tre padiglioni terrestri su Kennedy Center South Plaza di 6,0387\u00a0m\u00b2 e un ponte pedonale di nuova concezione, che collegher\u00e0 il fiume Potomac al Kennedy Center. Il progetto prevede spazio per le prove cos\u00ec come lo spazio dedicato alle aule e sale polifunzionali per i programmi del Centro di educazione intensiva e di gestione delle arti. Gli spazi di accesso pubblico includeranno giardini, un video sulla parete esterna su cui possono essere proiettati in simulcast spettacoli e altri eventi multimediali e uno spazio per gli spettacoli all'aperto. Essi devono essere progettati da Steven Holl con l'aiuto dello studio di architettura BNIM. Il progetto proposto \u00e8 in qualche modo simile a quello di Bloch per l'implementazione del Museo Nelson-Atkins a Kansas City, in cui i due studi di architettura hanno collaborato nel 2007. I progetti richiedono che i padiglioni debbano essere costruiti con vetro isolante Okalux traslucido a luce diffusa e lo stesso marmo Carrara utilizzato per il Kennedy center. Il progetto dei padiglioni comprende piscine della stessa dimensione della \"PT-109\". I piani per il progetto sono iniziati dopo che David M. Rubenstein ha donato 50 milioni di $ per il centro.\nDirezione.\nPrima del 1980, le operazioni quotidiane del Kennedy Center erano supervisionate dal presidente del consiglio di amministrazione e dal Consiglio stesso. Gli aspetti della programmazione e le attivit\u00e0 del centro erano supervisionati da diverse altre persone. George London fu il primo direttore esecutivo del Kennedy Center (spesso chiamato \"direttore artistico\" dalla stampa, anche se questo non era il titolo formale), che rimase in carica dal 1968 al 1970, mentre William McCormick Blair Jr. fu il primo direttore amministrativo. Julius Rudel fu assunto come direttore musicale nel 1971. Nel 1972 Martin Feinstein sostitu\u00ec London e ricopr\u00ec la carica di direttore artistico fino al 1980. Marta Casals Istomin fu nominata primo direttore artistico femminile nel 1980, una posizione che ha ricoperto fino al 1990; \u00e8 stata anche la prima persona a essere formalmente investita di quel titolo.\nNel 1991 il Consiglio ha creato la carica di Direttore Operativo per togliere le operazioni giornaliere routinarie del centro Kennedy dal presidente e dal consiglio. Lawrence Wilker \u00e8 stato assunto per ricoprire la posizione ed in seguito \u00e8 stato nominato presidente. Il direttore artistico ha continuato a sorvegliare la programmazione artistica, sotto la direzione del presidente.\nMichael Kaiser \u00e8 diventato presidente del Kennedy Center nel 2001. Ha lasciato l'organizzazione quando il suo contratto \u00e8 scaduto nel settembre 2014.\nNel mese di settembre 2014 Deborah F. Rutter divenne il terzo presidente; \u00e8 la prima donna a ricoprire tale posto. Rutter era stata in precedenza presidente della Chicago Symphony Orchestra Association, una posizione che ricopriva dal 2003.\nConsiglio di amministrazione.\nIl Consiglio di Fondazione del Centro Kennedy (pi\u00f9 formalmente conosciuto come la Fondazione del Centro John F. Kennedy per le Arti dello Spettacolo), mantiene e gestisce il Centro e il suo sito. David M. Rubenstein \u00e8 il presidente del consiglio.\nIl presidente onorario del consiglio \u00e8 la First Lady e suoi predecessori viventi. I membri del consiglio sono specificati dal 20 USC 76h e comprendono \"d'ufficio\" membri come il Segretario della salute e servizi umani, il Bibliotecario del Congresso, il Segretario di Stato (sostituendo il direttore della United States Information Agency dopo che l'agenzia \u00e8 stata abolita), il Presidente della Commissione delle Belle Arti, il Sindaco del Distretto di Columbia, il Sovrintendente delle scuole del Distretto di Columbia, il Direttore del National Park Service, il Segretario della Pubblica Istruzione e il Segretario della Smithsonian Institution, come cos\u00ec come 36 fiduciari generali nominati dal Presidente degli Stati Uniti per la durata di sei anni."}
{"id": "6120783", "revid": "767487", "url": "https://it.wikipedia.org/wiki?curid=6120783", "title": "Detective privato... anche troppo", "text": "Detective privato... anche troppo (\"Follow Me!\") \u00e8 un film del 1972 diretto da Carol Reed."}
{"id": "6120786", "revid": "767487", "url": "https://it.wikipedia.org/wiki?curid=6120786", "title": "Domani splender\u00e0 il sole", "text": "Domani splender\u00e0 il sole (\"A Kid for Two Farthings\") \u00e8 un film del 1955 diretto da Carol Reed."}
{"id": "6120793", "revid": "767487", "url": "https://it.wikipedia.org/wiki?curid=6120793", "title": "Accadde a Berlino", "text": "Accadde a Berlino (\"The Man Between\") \u00e8 un film del 1953 diretto da Carol Reed.\nTrama.\nIvo Kern, nella Berlino del dopoguerra, fa la borsa nera e il doppio gioco fra i due blocchi. Ma un giorno s'innamora di Susanne, sorella di un ufficiale inglese, attualmente coniugato con la sua ex moglie Bettina. Per la romantica Susanne si scontra con i suoi datori di lavoro. La salva ma ci rimette la pelle."}
{"id": "6120794", "revid": "767487", "url": "https://it.wikipedia.org/wiki?curid=6120794", "title": "L'avventuriero della Malesia", "text": "L'avventuriero della Malesia (\"Outcast of the Islands\") \u00e8 un film del 1951 diretto da Carol Reed.\n\u00c8 tratto dal romanzo Un reietto delle isole di Joseph Conrad."}
{"id": "6120795", "revid": "767487", "url": "https://it.wikipedia.org/wiki?curid=6120795", "title": "Il nemico di Napoleone", "text": "Il nemico di Napoleone (\"The Young Mr. Pitt\") \u00e8 un film del 1942 diretto da Carol Reed e interpretato da Robert Donat, Robert Morley, Phyllis Calvert e John Mills.\nCome evidente dal titolo originale, il film \u00e8 incentrato sulla vita di William Pitt il Giovane e in particolare sulla sua lotta contro la Francia rivoluzionaria e Napoleone.\nCuriosit\u00e0.\nIl film fu girato nel corso della seconda guerra mondiale. Paragoni alla lotta che la Gran Bretagna stava combattendo contro la Germania di Hitler erano abbastanza scontati al punto che molti dei discorsi che Pitt fa contro Napoleone in realt\u00e0 riecheggiano le parole di Churchill contro Hitler."}
{"id": "6120796", "revid": "767487", "url": "https://it.wikipedia.org/wiki?curid=6120796", "title": "E le stelle stanno a guardare (film)", "text": "E le stelle stanno a guardare (\"The Stars Look Down\") \u00e8 un film del 1940 diretto da Carol Reed.\nProduzione.\nIl film, prodotto dalla Grafton Films, fu girato negli studios di Denham e in quelli della Twickenham Film. Le riprese in esterni furono effettuate in Cumbria, a Great Clifton, a St Helens Siddick Colliery e alla stazione centrale di Workington.\nMusica.\nLa musica del film \u00e8 firmata da Hans May. Per la distribuzione negli Stati Uniti, Daniele Amfitheatrof e Mario Castelnuovo-Tedesco contribuirono - anche se non accreditati - con musiche addizionali."}
{"id": "6120797", "revid": "767487", "url": "https://it.wikipedia.org/wiki?curid=6120797", "title": "La voce del diavolo", "text": "La voce del diavolo (\"Talk of the Devil\") \u00e8 un film del 1936 diretto da Carol Reed."}
{"id": "6120798", "revid": "181699", "url": "https://it.wikipedia.org/wiki?curid=6120798", "title": "Ricatto", "text": ""}
{"id": "6120803", "revid": "1543377", "url": "https://it.wikipedia.org/wiki?curid=6120803", "title": "Raffaele Mancino", "text": "Carriera.\nPartecipa per tre volte ai campionati europei e mondiali Juniores, a San Marino, a Lignano ed a Edimburgo nel 1983, 1984 e 1985.\nNel 1985, 1986 e 1987 partecipa al triangolare Italia-Francia-Germania classificandosi primo.\nNel 1991 invece si classifica quinto agli XI Giochi del Mediterraneo disputatisi ad Atene nella categoria degli 82,5 kg.\nLe partecipazioni ai campionati europei e mondiali seniores sono 5: nel 1992 in Ungheria, nel 1993 a Sofia (Bulgaria), nel 1995 a Guangzou (Cina), nel 1996 a Stravangher (Norvegia) e nel 1999 a La Corugna (Spagna).\nNel 1996 partecipa alle Olimpiadi di Atlanta, negli Stati Uniti d'America, terminando ventunesimo nella categoria dei 91 kg."}
{"id": "6120821", "revid": "339392", "url": "https://it.wikipedia.org/wiki?curid=6120821", "title": "Chakri Sirindhorn", "text": ""}
{"id": "6120823", "revid": "599013", "url": "https://it.wikipedia.org/wiki?curid=6120823", "title": "Emilio Salaber", "text": "Carriera.\nCon il Sedan ha vinto una Coppa di Francia nel 1961. Ha all'attivo 295 presenze in Division 1 e ha realizzato 63 gol."}
{"id": "6120824", "revid": "74801", "url": "https://it.wikipedia.org/wiki?curid=6120824", "title": "Jean-Marie Drot", "text": "Biografia.\n\u00c8 stato consigliere culturale all'Ambasciata di Francia ad Atene dal 1982 al 1984 e direttore di Villa Medici dal 1985 al 1994.\nDurante gli anni '50 ha diretto diversi film sull'arte come \"The Children of Varsavia\" del 1956, in collaborazione con Roman Pola\u0144ski.\nNegli anni '60 ha realizzato 14 film per la televisione sulla vita artistica della prima met\u00e0 del secolo \"Les heures chaudes de Montparnasse\": Drot \u00e8 autore di un'opera audiovisiva catalogata dall'I.N.A. di oltre 200 film tra cui vanno ricordate le serie \"L'Art et les hommes e Journaux de voyages\".\nHa scritto numerosi romanzi e recensioni."}
{"id": "6120836", "revid": "287204", "url": "https://it.wikipedia.org/wiki?curid=6120836", "title": "Shusaku", "text": ""}
{"id": "6120841", "revid": "767487", "url": "https://it.wikipedia.org/wiki?curid=6120841", "title": "Antonio Oviedo", "text": ""}
{"id": "6120842", "revid": "1573940", "url": "https://it.wikipedia.org/wiki?curid=6120842", "title": "Oxychilus agostinhoi", "text": "Oxychilus agostinhoi () \u00e8 un mollusco gasteropode polmonato terrestre della famiglia Oxychilidae.\nEndemico delle Azzorre, \u00e8 caratteristico, come gli altri membri della famiglia, per il corpo di colore blu e per la conchiglia traslucida.\nConservazione.\nLa Lista rossa IUCN classifica \"Oxychilus agostinhoi\" come specie in pericolo critico di estinzione (\"Critically Endangered\")."}
{"id": "6120844", "revid": "1924342", "url": "https://it.wikipedia.org/wiki?curid=6120844", "title": "Sit Still, Look Pretty", "text": "Sit Still, Look Pretty \u00e8 un singolo della cantante statunitense Daya, pubblicato il 29 marzo 2016 come secondo estratto dal primo EP eponimo e incluso nel primo album in studio omonimo.\nDescrizione.\nQuarta traccia dell'EP, \"Sit Still, Look Pretty\", scritta da Britten Newbill, Mike Campbell e Gino Barletta, \u00e8 stata prodotta da Scott Bruzenak ed appartiene all'EDM e al pop.\nAccoglienza.\n\"Billboard\" ha eletto \"Sit Still, Look Pretty\" la 47\u00aa miglior canzone pop del 2016.\nVideo musicale.\nIl video musicale \u00e8 stato reso disponibile il 9 settembre 2016."}
{"id": "6120845", "revid": "80030", "url": "https://it.wikipedia.org/wiki?curid=6120845", "title": "Palazzo Reale di Napoli", "text": ""}
{"id": "6120847", "revid": "80030", "url": "https://it.wikipedia.org/wiki?curid=6120847", "title": "Palazzo Reale di Torino", "text": ""}
{"id": "6120850", "revid": "80030", "url": "https://it.wikipedia.org/wiki?curid=6120850", "title": "Palazzo Reale di Milano", "text": ""}
{"id": "6120853", "revid": "80030", "url": "https://it.wikipedia.org/wiki?curid=6120853", "title": "Palazzo Reale di Stoccolma", "text": ""}
{"id": "6120854", "revid": "80030", "url": "https://it.wikipedia.org/wiki?curid=6120854", "title": "Palazzo Reale di G\u00f6d\u00f6ll\u0151", "text": ""}
{"id": "6120856", "revid": "80030", "url": "https://it.wikipedia.org/wiki?curid=6120856", "title": "Palazzo reale di Aranjuez", "text": ""}
{"id": "6120858", "revid": "80030", "url": "https://it.wikipedia.org/wiki?curid=6120858", "title": "Palazzo reale di Oslo", "text": ""}
{"id": "6120861", "revid": "594360", "url": "https://it.wikipedia.org/wiki?curid=6120861", "title": "Take Off (film)", "text": ""}
{"id": "6120863", "revid": "144796", "url": "https://it.wikipedia.org/wiki?curid=6120863", "title": "Rivolte giacobite", "text": ""}
{"id": "6120864", "revid": "599013", "url": "https://it.wikipedia.org/wiki?curid=6120864", "title": "Gabriel Ruggieri", "text": "Carriera.\nInizia la sua carriera professionistica nel , con cui dal 1996 al 1997 gioca nella seconda divisione argentina; sempre nel 1997 gioca anche una partita in prima divisione con la maglia dell'. Dopo una breve parentesi ai cileni del , con cui gioca 3 partite (di cui una da titolare) nella prima divisione locale, torna in patria al , con cui gioca in massima serie fino al 1999. Sempre nel 1999 passa all', con cui realizza 3 reti in 11 presenze nella seconda divisione argentina, categoria nella quale successivamente segna ancora 2 gol in altre 11 presenze con la maglia del . Nel 2001 si trasferisce in Italia alla , con la cui maglia nella seconda parte della stagione 2000-2001 realizza una rete in 2 presenze nel campionato di Serie C1.\nNel 2002 torna in patria, al , in prima divisione; rimane in squadra fino al 2003, segnando in totale 4 reti in 18 presenze; sempre nel 2003 gioca per un breve periodo al Central Cordoba in terza divisione. Va poi a giocare nella prima divisione boliviana al , con cui segna una tripletta all'esordio e conclude la stagione con 5 gol totali in 11 presenze in campionato. Sempre nel 2004 gioca per brevi periodi nel (nelle serie minori argentine) e nella Juventud Antoniana, squadra della seconda divisione argentina. Tra il 2005 ed il 2006 veste poi la maglia del , nella quarta divisione argentina. Nel 2007 milita poi nell'Arco Iris (terza serie argentina) prima di trasferirsi all'Independiente de Neuqu\u00e9n, con cui gioca fino al 2008, in seconda serie."}
{"id": "6120895", "revid": "1598666", "url": "https://it.wikipedia.org/wiki?curid=6120895", "title": "Bridge of Allan", "text": "Bridge of Allan (in Scots: \"Brig Allan\"; in gaelico scozzese: \"Drochaid Alain\") \u00e8 una cittadina e stazione termale della Scozia centrale, facente parte dell'area amministrativa di Stirling (contea tradizionale: Stirlingshire) e situata ai piedi delle Ochil Hills e lungo il corso dell'Allan Water (un affluente del fiume Forth). Conta una popolazione di circa 6.700 abitanti.\nGeografia fisica.\nBridge of Allan si trova a circa 3 miglia a nord di Stirling e a circa 2 miglia a sud di Dunblane.\nStoria.\nLa localit\u00e0 deve il proprio nome al ponte che fu costruito nel 1520 sull'Allan Water lungo la strada che collegava Stirling a Perth.\nNel corso del XVIII secolo, aumentarono le industrie tessili e le miniere per l'estrazione del rame.\nNel 1807, le miniere furono chiuse, ma sei anni dopo furono scoperte delle sorgenti minerarie e Bridge of Allan fu quindi trasformata per iniziativa di Sir Robert Abercrombie in stazione termale Nel corso del XIX secolo, la cittadina contava 30.000 visitatori l'anno, annoverando tra i propri ospiti anche personaggi famosi quali gli scrittori Robert Louis Stevenson e Charles Dickens.\nMonumenti e luoghi d'interesse.\nL'architettura cittadina si caratterizza per la presenza di numerose ville in stile vittoriano.\nAirthrey Castle.\nTra gli edifici d'interesse di Bridge of Allan, figura l'Airthrey Castle, situato nella tenuta di Airthrey e costruito a partire dal 1791 su progetto di Robert Adam e per volere di Robert Aldane, ma rimodellato nel 1889. Dagli anni sessanta del XX secolo, \u00e8 di propriet\u00e0 dell'Universit\u00e0 di Stirling.\nSociet\u00e0.\nEvoluzione demografica.\nAl censimento del 2011, Bridge of Allan contava una popolazione pari a 6.762 abitanti, di cui 3.585 erano donne e 3.177 erano uomini."}
{"id": "6120896", "revid": "736476", "url": "https://it.wikipedia.org/wiki?curid=6120896", "title": "Fiume Forth", "text": ""}
{"id": "6120904", "revid": "889336", "url": "https://it.wikipedia.org/wiki?curid=6120904", "title": "Thomas Wharton", "text": "Carriera.\nSoprannominato \"Tiny\" (minuscolo) con riferimento ironico alla sua enorme stazza, \u00e8 stato uno dei pi\u00f9 rappresentativi e rispettati arbitri della sua generazione.\nHa arbitrato la finale di Coppa delle Coppe del 1962 tra e ."}
{"id": "6120908", "revid": "1372005", "url": "https://it.wikipedia.org/wiki?curid=6120908", "title": "Arduino della Scala", "text": " Essendo il primo componente della famiglia Della Scala di cui si abbia qualche notizia certa, \u00e8 posto per questo all'origine degli Scaligeri di Verona.\nBiografia.\nArduino era un \"possidente di riguardo e mercante di panni\" che si dichiara di origine \"latina\" -seguace cio\u00e8 della legge romana- in un documento del 1180, quindi un appartenente alla nascente \"borghesia\" cittadina, agiato ma privo di titoli nobiliari. Suoi figli furono un Lonardino/Leonardino e un Balduino (console di Verona nel 1147, ma seguace della legge longobarda), il cui figlio o nipote Jacopino della Scala (o Giacomino), mercante di lane, \u00e8 considerato il capostipite dei successivi signori di Verona."}
{"id": "6120910", "revid": "944090", "url": "https://it.wikipedia.org/wiki?curid=6120910", "title": "Il tempio degli uomini liberi. Il Duomo di Modena", "text": ""}
{"id": "6120911", "revid": "1573940", "url": "https://it.wikipedia.org/wiki?curid=6120911", "title": "Oxychilidae", "text": "Oxychilidae \u00e8 una famiglia di molluschi gasteropodi polmonati terrestri appartenente alla superfamiglia Gastrodontoidea.\nDistribuzione e habitat.\nLa famiglia \u00e8 diffusa nelle ecozone neartica, paleartica e neotropicale, l'Etiopia e le isole Hawaii.\nFilogenesi.\nIl seguente cladogramma illustra le relazioni filogenetiche di questa famiglia con le altre famiglie del clade Limacoide:"}
{"id": "6120912", "revid": "1305772", "url": "https://it.wikipedia.org/wiki?curid=6120912", "title": "F\u0103get (disambigua)", "text": ""}
{"id": "6120921", "revid": "767487", "url": "https://it.wikipedia.org/wiki?curid=6120921", "title": "Marcel Mouchel", "text": "Carriera.\nCon il Sedan ha vinto una Coppa di Francia nel 1961."}
{"id": "6120933", "revid": "3115", "url": "https://it.wikipedia.org/wiki?curid=6120933", "title": "Cechi di Romania", "text": "I cechi di Romania (\"\u010ce\u0161i\" in lingua ceca) sono una minoranza etnica di Romania, con una popolazione di 3.938 persone, secondo censimento 2002. La maggioranza di tale gruppo etnico vive nel sud-ovest della Romania, approssimativamente il 60% nel distretto di Cara\u0219-Severin, e rappresentano lo 0,7% della popolazione totale romena.\nCome minoranza etnica riconosciuta i cechi di Romania, assieme alla minoranza slovacca di Romania, hanno un rappresentante alla Camera Deputa\u021bilor.\nIn lingua romena sono chiamati \"pemi\", termine che deriva da \"boemi\" o \"boemieni\" (Boemia)."}
{"id": "6120934", "revid": "1543377", "url": "https://it.wikipedia.org/wiki?curid=6120934", "title": "Park Wan-suh", "text": "\u00c8 conosciuta anche come Park Wan-seo, Park Wan-so, Park Kee-pah e Pak Wan-so.\nBiografia.\nPark Wan Suh nasce nel 1931 nel Gyeonggi, parte della regione dell'attuale Corea del Nord conosciuta come Hwanghaebuk-do.\nIscrittasi all'Universit\u00e0 di Seul nel 1950, pochi mesi dopo dovette abbandonare gli studi a causa dello scoppio della guerra di Corea. Questa esperienza, che si riveler\u00e0 traumatica per l'autrice, rappresenter\u00e0 uno dei temi centrali del suo primo filone di opere letterarie. Il clima di tensione sociale con i comunisti coreani negli anni '50 in Corea colp\u00ec direttamente la famiglia dell'autrice: suo zio venne fucilato dai comunisti dopo essere stato accusato di essere un collaborazionista, mentre il fratello di Park, che aveva avuto un passato di militante in organizzazioni nazionaliste, fu a lungo perseguitato dopo che nel 1950 le truppe nordcoreane occuparono Seul. La stessa scrittirice, all'epoca diciannovenne, preoccupata per la precaria situazione in cui versava la famiglia dopo l'occupazione, si un\u00ec ad un gruppo paramilitare anticomunista, dove lavor\u00f2 come segretaria.\nDopo la morte del fratello l'esercito nordcoreano separ\u00f2 Park Wansuh dalla madre e dal fratello maggiore. Mentre questi ultimi alla fine delle ostilit\u00e0 si ritrovarono bloccati nella neonata Corea del Nord, Park rimase in Corea del Sud, e visse nel Villaggio di Achui, nel Guri, fino alla morte, sopraggiunta nel 2011 a causa di un cancro.\nOpera letteraria.\nPark pubblic\u00f2 il suo primo romanzo, \"The Naked Three\" (Namok) nel 1970, all'et\u00e0 di 40 anni, quando il suo quinto e ultimo figlio inizi\u00f2 la scuola, lasciandole maggior tempo a disposizione per scrivere Ispirato in parte alle vicende personali della stessa autrice, il romanzo \u00e8 ambientato durante la Guerra di Corea e narra la storia di Kyung-a, una giovane donna che lavora in uno studio che produce ritratti personalizzati per i soldati statunitensi di stanza in Corea. Durante il racconto, \u00e8 la stessa Kyung-a in prima persona a guidare il lettore attraverso le vicende della sua quotidianit\u00e0. La protagonista racconta la malinconica esistenza che trascorre a casa con la madre e le difficolt\u00e0 che incontra nel relazionarsi con il sesso maschile, rappresentato dalla figura di un uomo sposato che da Seul scappa in Corea del Nord. Con tatto e discrezione, Park, attraverso Kyung-a, descrive il rapporto tra Corea del Sud e Stati Uniti, ritraendo la Seul dei primi anni '50 e il difficile passaggio della protagonista del romanzo dalla giovinezza all'et\u00e0 adulta, nonch\u00e9 il suo personale raggiungimento della maturit\u00e0 in un periodo traumatico come quello del Conflitto in Corea.\nTra i suoi romanzi, \"The Dreaming Incubator\" del 1993 \u00e8 forse l'esempio pi\u00f9 vivido della sua opera. Narrato in prima persona, \u00e8 la storia relativamente semplice di una giornata della vita di una protagonista anonima. In esso si raccontano le vicende di una donna che \u00e8 costretta ad abortire pi\u00f9 volte fino a che non sar\u00e0 in grado di generare un figlio maschio per il marito e per i suoceri, per cui nutre un odio profondo. Attraverso il flusso di ricordi continui della protagonista, Park muove una critica al maschilismo e al sistema patriarcale dominante nella societ\u00e0 coreana moderna, sottolineando il ruolo dell'uomo (rappresentato dal marito della protagonista) nello spingere la moglie ad abortire, privandola di ogni scelta. Attraverso gli occhi di una donna che \u00e8 stata costretta ad abortire una figlia femmina per poter al pi\u00f9 presto dare alla luce un \"erede\" maschio, \"The Dreaming Incubator\" diventa una critica all'organizzazione maschio-centrica della societ\u00e0 coreana, che riduce la donna ad incubatrice e partoriente di prole maschile.\nI suoi lavori pi\u00f9 noti in Corea del Sud includono inoltre \"Year of Famine in the City\" (\ub3c4\uc2dc\uc758 \ud749\ub144\u51f6\u5e74), \"Swaying Afternoons\", \"Warm Was the Winter That Year\", and \"Are you Still Dreaming?.\"\nDopo il successo del primo racconto la sua opera crebbe rapidamente. Nel 2007 Park aveva gi\u00e0 scritto cinquanta romanzi e 10 collezioni di storie brevi. In Corea i suoi libri godono di una grandissima popolarit\u00e0 e le hanno fatto vincere numerosi premi, tra cui lo \"Yi Sang Literary Prize\" nel 1981, il \"Korean Literature award\" nel 1990 e il \"Dong-in Literary Award\" nel 1994. Nel corso di una carriera durata trent'anni, il lavoro di Park si \u00e8 focalizzato soprattutto sull tema della famiglia e su una critica aspra, a volte feroce, della middle-class coreana.\nTra i romanzi tradotti pi\u00f9 famosi di Park figura sicuramente \"Who Ate up All the Shinga\" (\"Komandon shinga nun nugadamogossoyo?\", 1992) che ha venuto oltre un milione e mezzo di copie in Corea del Sud e che \u00e8 stato ben accolto dalla critica inglese.\nTemi.\nPer quanto riguarda le tematiche della sua opera, il lavoro di Park pu\u00f2 essere diviso in tre gruppi.\nIl primo gruppo di romanzi narra i tragici eventi della guerra e le loro conseguenze, e molti riflettono le esperienze personali della stessa autrice. Dopo la separazione dalla sua famiglia e la morte del fratello a causa della guerra, le difficili vicissitudini di questo periodo sono narrate in romanzi come \"The Naked Three\" (1970), \"Mother's Stake I\" (Eommaui malttuk I, 1980), \"Mother's Garden\" (Eommaui tteul, 1981), \"Warm Was the Winter That Year\" (Geuhae gyeoureun ttatteuthaennae, 1983). Si tratta di ritratti di famiglie distrutte dalla guerra e della pesante eredit\u00e0 che questa ha lasciato ai sopravvissuti al conflitto. La figura centrale nei romanzi di questo periodo \u00e8 la madre, che deve continuare ad andare avanti anche dopo la morte del marito e dei figli a causa della guerra. In \"The Naked Tree,\" ad esempio, la figura materna \u00e8 rappresentata come un guscio vuoto. La sua incapacit\u00e0 di far fronte alla sua doppia perdita finisce con il privarla completamente della voglia di vivere. Il posto da lei lasciato vuoto viene assunto dalla figlia, che sacrifica la sua giovinezza per sobbarcarsi sulle spalle il peso delle responsabilit\u00e0 di un adulto. La prosa fitta intensifica il senso di oppressione e di soffocamento che pervade le vite della Corea post conflitto. Dove lo sforzo della figlia di ricostruire anche solo un piccolo spazio di normalit\u00e0 produce un contrasto positivo rispetto alla passivit\u00e0 della madre e della sua rassegnazione, l'opera rivela allo stesso tempo la gravit\u00e0 dei danni, sia fisici che psicologici, che la guerra ha lasciato permanentemente sui sopravvissuti e le difficolt\u00e0 dei tentativi di ritornare alla normalit\u00e0.\nIl secondo filone dell'opera di Park \u00e8 caratterizzato dalla critica all'ipocrisia e al materialismo della \"middle-class\" coreana. Con chirurgica precisione ed acume, Park descrive le ipocrisie e la grigia vita della classe media coreana benestante, impegnata nello sforzo di mantenere i suoi errati valori e in cui i personaggi facenti parte di quest'ultima si impegnano in volontarie e gratuite crudelt\u00e0 verso s\u00e9 stessi e verso gli altri. In questi lavori l'autrice lascia anche spazio per un senso di piet\u00e0 e di orrore per la monotonia esistenziale di queste persone. Un esempio \u00e8 \"Identical Apartments\" (Dalmeun bangdeul, 1974), dove schiere di palazzi con appartamenti di uguale forma, arredamento e decorazione descrivono nient'altro persone intente a vivere la stessa vita di altri, gratificando s\u00e9 stessi solo attraverso un materialismo sfrenato. Le conseguenze dei matrimoni combinati, che portano a risultati disastrosi e a vite di coppia inesistenti, sono invece il tema principale di \"A Reeling Afternoon\" (Huicheonggeorineun ohu, 1977), mentre \"Children of Paradise\" (Naktoui aideul, 1978), altra denuncia della societ\u00e0 borghese, \u00e8 un'invettiva contro il sistema scolastico. In questi lavori, atti di pura avidit\u00e0 e snobbismo sono legati a problemi sociali pi\u00f9 vasti e profondi, come la perdita dei vecchi valori tradizionali e la dissoluzione delle famiglie. A loro volta, tutti questi problemi si ritrovano ad essere sia sintomo che conseguenza della rapida industrializzazione della Corea e del cambiamento sociale che scosse il paese negli anni '60.\nNel 1980 le tematiche affrontate da Park fino a quel momento si evolvono e si focalizzano sul problema della condizione femminile nella societ\u00e0 coreana e su cosa comporta vivere in una societ\u00e0 patriarcale, fortemente maschilista, dovendo per\u00f2 continuare a mantenere le apparenze di normalit\u00e0 pretese negli ambienti della classe media, celando i reali disagi. Lavori come \"The Beginning of Days Lived\" (Sarainneun nareui sijak, 1980), \"The Woman Standing\" (Seo inneun yeoja, 1985) e il gi\u00e0 citato \"The Dreaming Incubator\" (Kkum kkuneun inkyubaeiteo, 1993) appartengono al terzo e ultimo filone narrativo dell'autrice."}
{"id": "6120935", "revid": "436907", "url": "https://it.wikipedia.org/wiki?curid=6120935", "title": "The Wave (album)", "text": "The Wave \u00e8 il primo album in studio del cantautore britannico Tom Chaplin, pubblicato il 14 ottobre 2016 dalla Island Records."}
{"id": "6120942", "revid": "358169", "url": "https://it.wikipedia.org/wiki?curid=6120942", "title": "Anabel Medina", "text": ""}
{"id": "6120943", "revid": "125384760", "url": "https://it.wikipedia.org/wiki?curid=6120943", "title": "Trigon (DC Comics)", "text": "Trigon \u00e8 un demone, un personaggio dei fumetti della DC Comics. La sua prima apparizione risale al febbraio 1981, in \"Giovani Titani\" n. 2. \u00c8 uno dei pi\u00f9 potenti cattivi della DC Comics, dopo aver ridotto in schiavit\u00f9 molti universi.\nBiografia.\nUn demone puramente sadico, malvagio, temuto, crudele, tenebroso, infernale e potentissimo di origine inter-dimensionale, Trigon \u00e8 il risultato dell'accoppiamento tra un membro femminile di una setta mistica e il dio che adoravano. Un effetto collaterale di questo accoppiamento \u00e8 che il loro bambino aveva assorbito l'energia malvagia degli abitanti di Azarath, che lo formarono nella loro personificazione. Alla nascita, Trigon uccise tutti intorno a lui (tra cui la propria madre). All'et\u00e0 di sei anni, ha distrutto un intero pianeta. E all'et\u00e0 di trent'anni, ha ricoperto il dominio nel corso di milioni di mondi nella sua dimensione.\nArella era una donna depressa che ha deciso di unirsi a una setta conosciuta come la Chiesa del Sangue, che stava cercando di uccidere Trigon. Quando \u00e8 stato eseguito il rituale, Trigon, trasformato in uomo, emerse e spos\u00f2 Arella. Presto, Arella scopr\u00ec la vera natura di Trigon. Quando Trigon la lasci\u00f2, Arella \u00e8 sull'orlo del suicidio quando viene trovata da un culto extra-dimensionale e viene portata a Azarath, dove d\u00e0 alla luce la loro figlia Raven. Raven \u00e8 portata a \"controllare le sue emozioni\", al fine di reprimere e controllare i poteri demoniaci che ha ereditato da Trigon. Durante questo periodo, Trigon era a conoscenza della sorte di sua figlia, ma raramente \u00e8 intervenuto, ad eccezione di quando un monaco rinnegato dal culto, ha tentato di lanciare Raven in un'altra dimensione; Trigon lo trov\u00f2 e lo colp\u00ec in tempo, e ha permesso al culto di tenerla al sicuro per il momento.\nRaven, apprendendo le intenzioni di Trigon a conquistare la terra e ha promesso di fermarlo; lei inizialmente si avvicin\u00f2 la Justice League, ma l'hanno rifiutata su consiglio di Zatanna, che sentiva la sua parentela demoniaco. In preda alla disperazione, ha riformato i Giovani Titani con diversi nuovi membri al fine di combattere il padre. Il team \u00e8 stato finalmente in grado di sconfiggere Trigon e a sigillarlo in una prigione interdimensionale. Tuttavia, Raven doveva ancora combattere l'influenza del padre, dato che non \u00e8 stato completamente distrutto. Trigon alla fine fugg\u00ec e venne sulla Terra, prendendo il controllo di Raven e distruggendo Azarath nel processo. I Titani si sono riuniti e hanno cercato di combattere Trigon, ma sono stati contaminati con la sua influenza demoniaca e sono stati costretti ad uccidere Raven; questo ha permesso alle anime di Azarath di possederla e la utilizzano per uccidere Trigon- la possessione demoniaca aveva fatto di un piano per sconfiggere il demone - e liberandola dall'influenza negativa del padre. Anche se Trigon \u00e8 morto, i suoi seguaci (guidati da Blood Brother) hanno cercato di rianimarlo pi\u00f9 volte."}
{"id": "6120968", "revid": "124123", "url": "https://it.wikipedia.org/wiki?curid=6120968", "title": "Fiammetta Frescobaldi", "text": "Biografia.\nFiammetta era nata a Firenze da una ricca famiglia di mercanti, una dei sei figli di Lamberto Frescobaldi e Francesca Morelli. Fu battezzata con il nome di Brigida. Seguendo probabilmente le consuetudini del tempo che imponevano la vita religiosa ai figli cadetti delle famiglie agiate per preservare il patrimonio di famiglia, entr\u00f2 nel convento Domenicano di San Jacopo di Ripoli a Firenze il 2 novembre 1534. Profess\u00f2 i suoi voti nel luglio del 1537 prendendo il nome di suor Fiammetta. Nel frattempo aveva rinunciato alla sua eredit\u00e0 in favore della sorella.\nA venticinque anni una grave malattia la colp\u00ec alla gambe, rendendola incapace di camminare. Da quel momento, per rendersi utile alla causa del convento, si dedic\u00f2 alla scrittura e alla traduzione. \nI documenti del convento ricostruiscono che fu autodidatta ed aveva un'ottima calligrafia. Ottenne i libri per s\u00e9 stessa e per il convento da parenti e amici; tradusse molti di quei libri, e dai restanti prese spunto per la compilazione della libreria del convento. I suoi lavori includono le cronache dell'ordine Domenicano dalla nascita di Domenico di Guzm\u00e1n nel 1170 al 1579, e un diario nel quale document\u00f2 la vita nel proprio convento dal 1575 fino ad alcuni giorni prima della sua morte, nel 1586. \nTradusse e compil\u00f2 lavori di una vasta variet\u00e0 di soggetti, storie (scrisse una versione ridotta della storia Italiana di Guicciardini, andata perduta), vite di santi e descrizioni geografiche; due di queste del genere \"selva\" (\"Selva di cose diverse\" e \"Prato fiorito\") contengono nozioni di storia antica, geografia, costumi di vari popoli, descrizioni di opere d'arte e architettoniche, e in una di queste c'\u00e8 una breve grammatica spagnola con frasi sull'uso dei nomi. \nNessuno dei suoi lavori fu pubblicato ma la maggior parte di essi sono sopravvissuti in fragili manoscritti. \u00c8 menzionata in uno dei primi lavori di erudizione, ma primariamente come traduttrice, anche se le sue traduzioni sono compilazioni di tante fonti e molto diverse da ognuno di quelle. \nFu studiata la prima volta da Giovanna Pierattini, che ha pubblicato articoli su di lei tra il 1939 ed il 1941 in \"Memorie Domenicane\"."}
{"id": "6120973", "revid": "1573940", "url": "https://it.wikipedia.org/wiki?curid=6120973", "title": "Oxychilus", "text": "Oxychilus \u00e8 un genere di molluschi gasteropodi polmonati terrestri della famiglia Oxychilidae.\nTassonomia.\nIl genere comprende le seguenti specie:"}
{"id": "6120979", "revid": "110157", "url": "https://it.wikipedia.org/wiki?curid=6120979", "title": "Texas Cookin'", "text": "Texas Cookin' \u00e8 il secondo album discografico di Guy Clark, pubblicato dalla casa discografica RCA Victor Records nel settembre del 1976.\nMusicisti.\nTexas Cookin'\nAnyhow, I Love You\nVirginia's Real\nIt's About Time\nGood to Love You Lady\nBroken Hearted People\nBlack Haired Boy\nMe I'm Feelin' the Same\nThe Ballad of Laverne and Captain Flint\nThe Last Gunfighter Ballad\nNote aggiuntive"}
{"id": "6120985", "revid": "101201", "url": "https://it.wikipedia.org/wiki?curid=6120985", "title": "Folle banderuola/Un disco e tu", "text": "Folle banderuola/Un disco e tu \u00e8 il 19\u00ba singolo di Mina, pubblicato su vinile a 45 giri nel dicembre 1959 dalla casa discografica Italdisc.\nIl disco.\n\u00c8 stato pubblicato con due copertine diverse (ufficiale). Da questo 45 giri lo pseudonimo Baby Gate scompare definitivamente dalle copertine.\nNei due brani la cantante \u00e8 accompagnata da Giulio Libano con la sua orchestra.\nRiesce ad entrare nelle classifiche del 1960, con un modesto riscontro di vendite (arriva al 22\u00ba posto nella graduatoria settimanale e chiude al 78\u00ba di quella annuale), nonostante sia contemporaneo a grandissimi e popolarissimi successi dell'artista, come \"Il cielo in una stanza\" e \"Tintarella di luna\" rispettivamente primo assoluto e tredicesimo lo stesso anno.\nCome tutti i singoli pubblicati in questo periodo dall'artista, anche le canzoni di questo disco sono contenute nell'antologia specializzata \"\" del 2010.\n\"Folle banderuola \".\n\u00c8 presente nell'EP \"Folle banderuola/La luna e il cow boy/Un piccolo raggio di luna/Vorrei sapere perch\u00e9\" e nell'album di debutto dell'artista \"Tintarella di luna\", entrambi pubblicati i primi mesi del 1960.\nIl cofanetto monografico \"Gli anni Rai\", composto da 10 DVD e pubblicato da Rai Trade e GSU nel 2008, contiene due registrazioni dal vivo del brano tratte da altrettante trasmissioni televisive:\nMina ha inciso anche la versione francese, intitolata Folle girouette (testo di Roger Berthier), reperibile nella discografia straniera dell'artista sull'EP del 1963 \"Folle Girouette/Confettis/Ho paura/Confidenziale\" (Festival Records IT 45 1013 S) e nella raccolta \"Notre \u00e9toile\" del 1999. In Italia \u00e8 stata inclusa nel CD \"Internazionale\" del 1998.\n\"Un disco e tu\".\nCover del brano cantato da Sergio Endrigo con il complesso di Riccardo Rauchi (coautore della musica), inciso lo stesso anno. La versione di Mina si trova anche nella raccolta \"Mina ...Di baci\" del 1993."}
{"id": "6120990", "revid": "838137", "url": "https://it.wikipedia.org/wiki?curid=6120990", "title": "Daniele Giustiniani", "text": "Biografia.\nFiglio dei nobili patrizi veneziani, Pietro e Marina Giustinian, si dedic\u00f2 presto agli studi e alla vita politica, coprendo varie cariche pubbliche fino a diventando senatore della Serenissima dove venivano apprezzate le sue qualit\u00e0 oratorie. Solo all'et\u00e0 di 48 anni lasci\u00f2 la carriera laica e politica per intraprendere quella ecclesiastica, venne ordinato presbitero il 21 settembre 1663.\nRicevette la nomina di primicerio della basilica di San Marco in Venezia, e nel 1664 vescovo di Bergamo da papa Alessandro VII.\nArriv\u00f2 in Bergamo in forma privata, non volendo che la diocesi spendesse inutili forze economiche per i suoi festeggiamenti, come fece pure il suo predecessore san Gregorio Barbarigo, perch\u00e9 pur essendo ricca la circoscrizione vescovile bergamasca, stava ancora riprendendosi dai gravosi danni subiti durante la peste del 1630, ma ne intraprese una riorganizzazione.\nNella chiesa di Sant'Andrea in Bergamo il 4 maggio 1681, inizi\u00f2 le sue visite pastorali presso le chiese urbane, coadiuvato dal canonico Giacomo Mozzi.\nFurono proprio le collaborazioni di alcuni prelati in particolare di Francesco Agazzi, che gli permisero una visita alla diocesi e la celebrazione di tre sinodi (1668, 1679 e 1687), di cui sono conservati gli atti nella Curia di Bergamo. La sua presenza nelle diverse chiese e parrocchie del bergamasco \u00e8 documentata e conservata negli atti delle visite pastorali.\nGenealogia episcopale.\nLa genealogia episcopale \u00e8:"}
{"id": "6120991", "revid": "775372", "url": "https://it.wikipedia.org/wiki?curid=6120991", "title": "Italiani di Romania", "text": ""}
{"id": "6120992", "revid": "1305772", "url": "https://it.wikipedia.org/wiki?curid=6120992", "title": "Isola Stewart (disambigua)", "text": ""}
{"id": "6120995", "revid": "1305772", "url": "https://it.wikipedia.org/wiki?curid=6120995", "title": "William Brennan", "text": " Nominato da Dwight Eisenhower nel 1956, \u00e8 stato uno dei membri pi\u00f9 influenti della Corte, in particolare per l'ala liberal.\nBiografia.\nWilliam Brennan \u00e8 nato a Newark (New Jersey) da una famiglia cattolica irlandese. Ha studiato economia alla Wharton School of the University of Pennsylvania e diritto alla Harvard Law School. Ha servito nell'esercito dal 1942 al 1945, lasciando con il grado di colonnello.\n\u00c8 stato nominato giudice della Corte suprema dal presidente Dwight Eisenhower il 15 ottobre 1956 con un \"recess appointment\". \u00c8 stato confermato dal Senato il 19 marzo 1957. Si \u00e8 ritirato per motivi di salute nel 1990 all'et\u00e0 di 84 anni, dopo 34 anni di servizio. Durante le presidenze Burger e Rehnquist \u00e8 diventato il leader dell'ala liberale della Corte. Secondo il collega conservatore Antonin Scalia \"\u00e8 stato probabilmente il giudice pi\u00f9 influente del [XX] secolo\".\nNel 1993 ha ricevuto la Medaglia presidenziale della libert\u00e0 dal presidente Bill Clinton. Nel 1995 all'interno della School of Law della Universit\u00e0 di New York \u00e8 stato istituito il Brennan Center for Justice.\n\u00c8 morto nel 1997 a 91 anni. \u00c8 sepolto al cimitero nazionale di Arlington."}
{"id": "6120996", "revid": "71155", "url": "https://it.wikipedia.org/wiki?curid=6120996", "title": "William J. Brennan", "text": ""}
{"id": "6120997", "revid": "640389", "url": "https://it.wikipedia.org/wiki?curid=6120997", "title": "Chiesa ortodossa serba di San Nicola", "text": "La chiesa ortodossa serba di San Nicola \u00e8 una chiesa settecentesca di Seghedino, in Ungheria, appartenente alla chiesa ortodossa serba.\nStoria.\nUna chiesa ortodossa serba doveva esistere in citt\u00e0 gi\u00e0 all'epoca del rinnovamento del Patriarcato di Pe\u0107 (Ipek), quando Seghedino (Szeged) era divenuta la sede del metropolita di Ba\u010dka, ma non ci sono rimaste notizie su di essa. Al periodo turco risale la fondazione delle chiese ortodosse serbe di San Michele e di San Gabriele nella citt\u00e0 alta, dove abitavano prevalentemente i serbi. \nUna prima chiesa dedicata a san Nicola di Myra fu edificata dopo la liberazione dai turchi (1686), a seguito della \"grande immigrazione\" serba negli anni 1690. Questo primo edificio, di dimensioni pi\u00f9 piccole dell'attuale, fu costruito nel 1732. Nel 1762 si progett\u00f2 di aggiungervi una torre adiacente, che per\u00f2 non ottenne i permessi e non fu mai realizzata. \nI lavori per l'edificazione di una chiesa pi\u00f9 grande iniziarono nel 1773, grazie alle donazioni e a cura del capomastro Joanes Dobi\u0107; nel 1778 il tetto era gi\u00e0 completato. La torre, opera di due capomastri di origine tedesca, fu costruita nel 1781. Il serbo Mihailo Sokolovi\u0107 fu incaricato dei lavori di pittura e indoratura e furono consacrate cinque nuove campane. La chiesa era completata anche all'interno nel 1805, quando fu consacrata ad opera del vescovo Jovan Jovanovi\u0107. \nNel 1879 la chiesa fu gravemente danneggiata nell\u2019alluvione di Seghedino, ma fu riparata tra il 1880 e il 1881.\nDescrizione.\nLo stile della chiesa \u00e8 tardo barocco, arricchito da elementi classicisti. \nLa parte inferiore dell'iconostasi fu eseguita nel 1761 dal maestro barocco Jovan Popovi\u0107, che aveva gi\u00e0 lavorato nel primo edificio. L'iconostasi fu poi terminata da parte di un altro pittore, di scuola ucraina, quando la seconda chiesa fu terminata. L'iconostasi fu poi restaurata e ridipinta nel 1881, dopo l'alluvione. Nella stessa occasione il pittore Jan Hodina affresc\u00f2 il soffitto della navata, con la \"Creazione del mondo\"."}
{"id": "6120998", "revid": "71155", "url": "https://it.wikipedia.org/wiki?curid=6120998", "title": "William J. Brennan Jr.", "text": ""}
{"id": "6121005", "revid": "729019", "url": "https://it.wikipedia.org/wiki?curid=6121005", "title": "Isola Stewart (India)", "text": "L'isola Stewart \u00e8 un'isola appartenente all'arcipelago delle Andamane, distretto di Andaman Settentrionale e Centrale del Territorio dell'Unione indiana delle Andamane e Nicobare.\nL'isola si trova 150\u00a0km a nord di Port Blair.\nGeografia.\nL'isola appartiene allo Stewart Sound Group e si trova tra l'isola Dotrel e l'isola Curlew. \u00c8 molto piccola misurando una superficie di poco pi\u00f9 di 7\u00a0km\u00b2.\nAmministrazione.\nPoliticamente l'isola Stewart, con il vicino gruppo dello Stewart Sound, fa parte della citt\u00e0 di Diglipur.\nTrasporti.\n\u00c8 disponibile a richiesta un servizio di traghetto da Mayabunder.\nDemografia.\nVi esiste un solo villaggio. Secondo il censimento indiano del 2011 gli abitanti sono solo 2."}
{"id": "6121009", "revid": "287204", "url": "https://it.wikipedia.org/wiki?curid=6121009", "title": "Liegi-Bastogne-Liegi 1979", "text": "La Liegi-Bastogne-Liegi 1979, sessantacinquesima edizione della corsa, si svolse il 22 aprile 1979, per un percorso totale di 241,7 km. Fu vinta dal tedesco Dietrich Thurau, che concluse in 6h35'00\".\nSolo 36 ciclisti sui 158 partecipanti conclusero la corsa."}
{"id": "6121015", "revid": "287204", "url": "https://it.wikipedia.org/wiki?curid=6121015", "title": "Ribombee", "text": ""}
{"id": "6121016", "revid": "287204", "url": "https://it.wikipedia.org/wiki?curid=6121016", "title": "Steenee", "text": ""}
{"id": "6121017", "revid": "287204", "url": "https://it.wikipedia.org/wiki?curid=6121017", "title": "Tsareena", "text": ""}
{"id": "6121018", "revid": "287204", "url": "https://it.wikipedia.org/wiki?curid=6121018", "title": "Silvally", "text": ""}
{"id": "6121019", "revid": "287204", "url": "https://it.wikipedia.org/wiki?curid=6121019", "title": "Hakamo-o", "text": ""}
{"id": "6121020", "revid": "287204", "url": "https://it.wikipedia.org/wiki?curid=6121020", "title": "Kommo-o", "text": ""}
{"id": "6121021", "revid": "124123", "url": "https://it.wikipedia.org/wiki?curid=6121021", "title": "Ugo Maccabruni", "text": "Biografia.\nFu avviato agli studi ginnasiali dal padre chirurgo, appassionato d'arte. Si diede poi agli studi tecnici, diplomandosi geometra. Appassionatosi alla pittura, allest\u00ec la sua prima mostra personale a Mantova nel 1947. Divenne amico di pittori mantovani, tra i quali Gino Donati, Giuseppe Facciotto, Carlo Zanfrognini e Vindizio Nodari Pesenti. Dopo la seconda guerra mondiale avvi\u00f2 diverse attivit\u00e0 imprenditoriali, tra queste un negozio di antichit\u00e0 a Roma e un ristorante a Peschiera del Garda. Gir\u00f2 un cortometraggio sul battistero di Parma. Dopo aver partecipato a numerose mostre nella sua citt\u00e0 natale, negli anni Sessanta decise di girare il mondo per dipingere. Fu in India, Israele, Giordania, Kenya, Grecia, Inghilterra e Francia. Rientr\u00f2 a Mantova negli anni Settanta."}
{"id": "6121039", "revid": "205250", "url": "https://it.wikipedia.org/wiki?curid=6121039", "title": "Julius Bartels", "text": "Biografia.\nConsegu\u00ec il dottorato presso l\u2019Universita Georg August di Gottinga nel 1923, quindi lavor\u00f2 presso il l\u2019Osservatorio di Potsdam. Nel 1928 divenne docente di meteorologia a Eberswalde, nel 1936 ottenne una cattedra presso l\u2019Universit\u00e0 Humboldt di Berlino e divenne direttore dell\u2019Istituto di Geofisica di Potsdam. Contemporaneamente dal 1931 all\u2019inizio della II guerra mondiale ebbe incarichi di ricerca presso la Carnegie Institution of Washington. Collabor\u00f2 con il geofisico Sidney Chapman nella pubblicazione dei due volumi \u201cGeomagnetism\u201d che costitu\u00ec un importante riferimento per gli sudi di geofisica. Nel 1946 divenne professore presso l'Universit\u00e0 di Gottinga e dal 1955 al 1964 direttore del Max Planck Institute per la fisica della Stratosfera (oggi Max Planck Institute for Solar System Research). Quando nel 1958 l'International Council for Science cre\u00f2 il Comitato per la ricerca spaziale divenne il Presidente della sezione della Germania Ovest. Dal 1954 al 1957 fu Presidente della International Association of Geomagnetism and Aeronomy (IAGA). TRa il 1960 e il 1963 fu vice Presidente dell'Associazione internazionale di geodesia e geofisica (IUGG).\nRicerca.\nTra tutti i suoi numerosi contributi si ricordano quelli dello sviluppo dell'indice K che misura il disturbo della componente orizzontale del campo magnetico terrestre e l\u2019ipotesi, confermata dalla missione Skylab, dell\u2019esistenza dei buchi coronali da lui chiamati \"regioni-M\" sul sole a seguito della attivit\u00e0 magnetica. \nOnorificenze.\nA Julius Bartels la UAI ha intitolato il cratere lunare Bartels."}
{"id": "6121045", "revid": "887364", "url": "https://it.wikipedia.org/wiki?curid=6121045", "title": "Bombacci", "text": ""}
{"id": "6121047", "revid": "887364", "url": "https://it.wikipedia.org/wiki?curid=6121047", "title": "Nicol\u00f2 Bombacci", "text": ""}
{"id": "6121053", "revid": "1543377", "url": "https://it.wikipedia.org/wiki?curid=6121053", "title": "Jane Fortune", "text": "Biografia.\nCollabor\u00f2 al giornale fiorentino, in lingua inglese, \"Toscana\", in cui scrisse su argomenti d'arte sin dalla sua fondazione nel 2005. I suoi interventi nella sezione \"Mosaici\" (2005-2008), sono stati poi raccolti nel volume \"To Florence con amore\"\nI suoi successivi scritti sono focalizzati sul recupero e la valorizzazione delle donne artiste. Il suo volume\" Invisible Women \" (2009) illustra le opere di pittrici che hanno lavorato a Firenze e le cui opere necessitano di interventi di reastauro. Nel 2009 il libro venne presentato agli Uffizi. Nel 2012 Jane Fortune, assieme a Linda Falcone, pubblic\u00f2 una guida illustrante la localizzazione delle donne artiste nei musei e nelle gallerie fiorentine.\nRestauro di opere di artiste fiorentine.\nNel 2005 fond\u00f2 l'organizzazione no profit The Florence Committee of the National Museum for Women in the Arts, che l'anno dopo finanzi\u00f2 il restauro del \"Compianto sul Cristo morto\" di Suor Plautilla Nelli, la prima pittrice fiorentina conosciuta, ora nel Museo San Marco. Nel 2008 finanzi\u00f2 il restauro del \"Davide e Betsabea della pittrice barocca \"Artemisia Gentileschi. Per ampliare l'ambito degli interventi fond\u00f2 nel 2009 l'associazione no profit Advancing Women Artists Foundation (AWA), dedicata alla ricerca, restauro e mostre sulle opere d'arte di donne a Firenze in particolare"}
{"id": "6121054", "revid": "380453", "url": "https://it.wikipedia.org/wiki?curid=6121054", "title": "James Shaw (pallavolista)", "text": "Biografia.\nNato a Woodside in California, proviene da una famiglia molto legata alla pallavolo: \u00e8 infatti figlio di Don Shaw, ex allenatore sia della squadra femminile che della squadra maschile della Stanford University, mentre sua sorella Jordan ha giocato a pallavolo per il Saint Mary's College of California.\nCarriera.\nClub.\nLa carriera di James Shaw inizia a livello scolastico, quando entra a far parte della . Al termine delle scuole superiori, entra a far parte della squadra di pallavolo maschile della : partecipa alla NCAA Division I dal 2013 al 2016, arrivando fino in finale nell'edizione 2014 e ricevendo diversi riconoscimenti individuali; durante il suo \"junior year\" salta met\u00e0 della stagione a causa di un infortunio, disputando solo quattordici incontri, nei quali, oltre a giocare nel suo ruolo naturale di palleggiatore, si disimpegna anche come schiacciatore.\nNella stagione 2016-17 firma il suo primo contratto professionistico, approdando nella Superlega italiana con il , mentre nella stagione seguente difende i colori della , con cui vince la Supercoppa italiana, la Coppa Italia e lo scudetto. Dopo aver annunciato il ritiro temporaneo dall'attivit\u00e0 agonistica per completare gli studi alla Stanford, nel febbraio 2019 viene ingaggiato dai polacchi dello , con cui disputa la seconda parte della Polska Liga Siatk\u00f3wki 2018-19 nell'inedito ruolo di opposto; tuttavia la sua permanenza nel club polacco dura solo per alcune settimane a causa di un infortunio.\nTorna quindi in campo nel campionato 2019-20, difendendo i colori del nella Ligue A francese; termina anzitempo anche questa esperienza, lasciando il club nel novembre 2019, dopo aver rimediato una frattura alla mano sinistra. Nel campionato seguente fa ritorno nella massima divisione italiana, questa volta ingaggiato dalla ; anche in questo caso per\u00f2, dopo qualche mese, lascia il club.\nNazionale.\nFa parte della nazionale Under-19, aggiudicandosi la medaglia di bronzo alla Coppa panamericana 2011, e della nazionale under-21, con la quale vince la medaglia d'oro al campionato nordamericano 2012.\nDebutta con la nazionale maggiore nel 2019, conquistando la medaglia di bronzo alla Coppa del Mondo."}
{"id": "6121062", "revid": "1573940", "url": "https://it.wikipedia.org/wiki?curid=6121062", "title": "Oxychilus cellarius", "text": "Oxychilus cellarius () \u00e8 un mollusco gasteropode polmonato terrestre della famiglia Oxychilidae.\nDistribuzione ed habitat.\n\"Oxychilus cellarius\" \u00e8 endemico dell'Europa centrale, ed \u00e8 presente inoltre nell'arcipelago britannico, comprese le Isole Ebridi, Orcadi e Shetland, e in Norvegia, lungo la costa che si affaccia sull'Oceano Atlantico e sul Mare di Barents fin oltre il circolo polare artico, tuttavia sono state introdotte in molte altre regioni in tutto il mondo."}
{"id": "6121067", "revid": "62748", "url": "https://it.wikipedia.org/wiki?curid=6121067", "title": "Giro di Lombardia 1978", "text": "Il Giro di Lombardia 1978, settantaduesima edizione della corsa, si svolse il 7 ottobre 1978 su un percorso di 266\u00a0km. Fu vinto dall'italiano Francesco Moser, giunto al traguardo con il tempo di 6h48'00\" alla media di 39,118\u00a0km/h, precedendo lo svedese Bernt Johansson ed il francese Bernard Hinault.\nPresero il via da Milano 149 ciclisti, 31 di essi portarono a termine la gara."}
{"id": "6121071", "revid": "2167671", "url": "https://it.wikipedia.org/wiki?curid=6121071", "title": "Arpalice Cuman Pertile", "text": "Biografia.\nFormazione.\nLa scrittrice, poeta, insegnante e formatrice Arpalice Cuman nasce a Marostica, una cittadina in provincia di Vicenza, da Angelica e Sebastiano Cuman. \nA tre anni la famiglia si trasferisce brevemente a Torino per ritornare a Marostica dove da bambina frequenta le elementari con la maestra Irene Palazzin. Quando ha dieci anni perde la madre e la nonna materna. Frequenta gli studi magistrali nel convitto di Verona, dopo aver vinto una borsa di studio, e nel 1894 consegue il diploma. \nPartecipa ad un concorso per un posto di nuova istituzione nella scuola comunale, arriva prima, ma la cattedra non le viene assegnata. Decide pertanto di proseguire gli studi e la formazione universitaria iscrivendosi al Magistero Superiore di Firenze. Enrico Nencioni e Severino Ferrari, allievo del Carducci, furono tra i suoi docenti. Con il Ferrari si laurea nel 1898 con una tesi dal titolo \"La riforma del teatro comico italiano e Carlo Goldoni\", pubblicata a Venezia nel 1899, che fa trasparire la sua passione per il teatro. \u00c8 la prima marosticense che consegue la laurea. \nDurante la formazione universitaria, nel 1895, mantiene viva la sua presenza sociale e viene invitata a scrivere assieme a Cristiano Pertile, che diventer\u00e0 suo marito, uno scritto dal titolo \"Le societ\u00e0 di Mutuo Soccorso fra operai e professionisti\", associazioni di ispirazione mazziniana nate per rispondere alle necessit\u00e0 di autodifesa del mondo del lavoro basate sulla solidariet\u00e0 con altri ceti sociali. Queste societ\u00e0, secondo Cuman, devono \"elevare il lavoratore italiano a dignit\u00e0 di uomo e di cittadino, educarlo a quei sentimenti di solidariet\u00e0, di fratellanza, di reciproco amore \u2026 che rendono possibile l\u2019unit\u00e0 morale del popolo italiano nella libert\u00e0 del lavoro e della patria risorta\".\nA Torino e Vicenza.\nConseguita la laurea si trasferisce a Torino a insegnare l\u2019italiano, altra grande passione, all\u2019 \"Istituto per le figlie dei militari\". L\u2019anno successivo, nel 1899, le viene assegnata la cattedra di lettere presso la \u201cScuola Normale\u201d di Vicenza. Qui conosce e frequenta lo scrittore Antonio Fogazzaro, il naturalista, provveditore agli studi e deputato Paolo Lioy, lo scrittore, economista e politico Fedele Lampertico. In questo periodo scrive le prime poesie per bambini e bambine e i primi libri per le scuole elementari. \u00c8 del 1906 il suo primo libro \"Componimento dal Sillabario\". Viene coinvolta dalla vita sociale cittadina in dibattiti, inaugurazioni, nei nuovi luoghi culturali che si creano nelle biblioteche. Si presta come volontaria nella \"Scuola Libera Popolare\" per le famiglie della classe operaia. Si prodiga nell'insegnare ai pi\u00f9 piccoli e alle pi\u00f9 piccole. Accanto all\u2019insegnamento per l\u2019infanzia, si dedica alla formazione delle maestre e delle donne in genere, fondando una biblioteca di classe. Per rendere pi\u00f9 giocoso e vivace l\u2019apprendimento per le prime classi, i libri per l\u2019infanzia vengono arricchiti con illustrazioni di artiste e disegnatori. Nelle sue produzioni poetiche e letterarie, i principi evangelici sono saldamente intrecciati con i principi patriottici risorgimentali quali la fratellanza, la solidariet\u00e0, la libert\u00e0, la pace, la giustizia. Questi la accompagnano nella sua opera di insegnamento, di scrittura, poesia e nel suo agire sociale. Sono gli stessi principi che la portano a disapprovare il discorso che il Pascoli ha pronunciato a novembre del 1911 a Barga in favore dell\u2019intervento italiano nella Campagna di Libia.\nCon la prima guerra mondiale, quando ancora l\u2019Italia non era entrata nel conflitto, la scrittrice si schiera pubblicamente, nel gennaio 1915, a favore della pace e contro l\u2019intervento dell\u2019Italia in guerra, in un comizio indetto dai neutralisti a Vicenza. Per lei \u00e8 forte \"il dovere di prendere la parola in difesa della pace \u2026 serbata alla patria nostra pur nella rivendicazione de\u2019 suoi sacri diritti sulle terre irredente\" rievocando i grandi poeti delle gesta eroiche come Omero, ma anche Dante, Petrarca, Manzoni richiamando, nel contempo, il compito di chi educa a non esaltare le guerre. Di notte la sua casa viene presa di mira dagli interventisti e poco tempo dopo il Ministero della Pubblica Istruzione le manda una ispezione al fine di valutare l\u2019operato dell\u2019insegnante. L\u2019ispezione si conclude con un richiamo ad attenersi rigorosamente ai programmi scolastici.\nSoggiorno obbligato: anni 1916 - 1918.\nSposa l'illustre prof. Cristiano Pertile, docente di lettere del liceo Antonio Pigafetta di Vicenza, fratello del dottor Giuseppe Pertile (medico primario, fondatore dell'ospedale di Marostica) nonch\u00e9 discendente dell'Ab. Commendatore Giambattista Pertile (rettore delle universit\u00e0 di Pavia e di Padova). La poetessa e il marito Cristiano, a seguito dell\u2019entrata in guerra dell\u2019Italia nel maggio 1915, vengono accusati di antipatriottismo e trasferiti forzatamente a Firenze con obbligo di firma quotidiano. In questa citt\u00e0 Arpalice scrive \"Il trionfo dei piccoli\" pubblicato nel 1918 dalla casa editrice Bemporad di Firenze.\nVengono poi trasferiti a Novara, dove pubblica, con la casa editrice SEI di Torino, \"Le preghiere dei bambini\". Infine vengono mandati per tre anni a Genova dove la scrittrice, dall\u2019esperienza in citt\u00e0 come Firenze, Novara e Genova, realizza un corso di letture dal titolo \"Per le vie del mondo\" adatto anche alle scuole di grandi citt\u00e0, pubblicato nel 1920 da Bemporad &amp; Figlio di Firenze. \nNel 1918, con la liberazione di Trento e Trieste, pubblica il romanzo \"Ninetta e Tirintin\", i cui \u2026.\"\u201dscarti\u201d fantastici \u2026 fuori dalla ripetitivit\u00e0 della rima \u2026 costituiscono una felice eccezione degna di non essere trascurata in sede critica\".\nRitorno a Vicenza.\nNel 1919, al termine del conflitto, i coniugi Cuman Pertile tornano a Vicenza e all\u2019insegnamento. Arpalice Cuman viene eletta presidente del consiglio direttivo nella Scuola Libera Popolare dove aveva prestato volontariato prima dell\u2019esilio.\nA seguito dell\u2019avvento del fascismo, nel 1923, viene esonerata dall\u2019insegnamento in quanto non aderisce al regime. Prosegue comunque l\u2019insegnamento privatamente e forma le insegnanti e gli insegnanti che vogliono partecipare ai concorsi, continuando la sua produzione letteraria. \nIl regime approva la legge n. 8 del 7 gennaio 1929 aggiungendo un altro tassello al processo di fascistizzazione avviato dalla Riforma Gentile, stabilendo l\u2019adozione in tutte le scuole elementari del testo unico di Stato a partire dall\u2019anno scolastico 1930-31 eliminando cos\u00ec dalle scuole tutti gli altri libri, compresi quelli di Cuman. Invisa al regime, ritorna a Marostica con lo scoppio della seconda guerra mondiale, dedicandosi all\u2019insegnamento alle figlie delle famiglie povere e alle persone sfollate. \nCon la fine della seconda guerra si fa parte attiva per far riaprire scuole elementari e medie. I suoi libri banditi durante il periodo fascista vengono adottati nelle scuole, prepara chi deve superare gli esami al concorso magistrale.\nNegli ultimi anni di vita scrive le sue memorie in un libro dal titolo \"Le memorie di due cuori\", pubblicato nel 1954.\nProfilo letterario.\nLa nutrita opera poetica rivolta principalmente ai pi\u00f9 piccoli la si trova molto presente anche nei testi scolastici di letture per le prime classi elementari.\nHa scritto testi scolastici, divulgativi e di narrazione rivolti all\u2019infanzia e alla preadolescenza pi\u00f9 volte ristampati e riediti. \nCuman Pertile considera i suoi libri i suoi \u201c\"figli\"\u201d, definendoli \"ingenui difensori del nostro ideale, il sorriso dei giorni lieti, la pace nell\u2019asprezza dell\u2019esilio e della guerra, gli amici negli anni desolati della sventura, della povert\u00e0 decorosa, dell\u2019amara ingratitudine\".\nCon la casa editrice Bemporad &amp; Figlio di Firenze instaura un rapporto duraturo e fruttuoso. Pubblica gli apprezzati \"Primi voli\", \"Fiori di Campo\" e \"Per le vie del mondo\", con una scrittura poetica, ma anche divertente e con alcune originalit\u00e0, come quella della finta rivista mensile \"Primi voli\" con articoli di personaggi quali il Prof. Lasalunga, il Prof. Tuttocchi, i fratelli Bontempo e altri.\nI temi a lei cari sono la famiglia, l\u2019amore, la natura e lo studio. Scrive Enzo Petrini, storico direttore del Centro Didattico Nazionale di Studi e Documentazione di Firenze: \"La sua filosofia era semplice; \u2026 era promozione umanitaria assecondando il processo storico. Lo si legge continuamente nei suoi libri per la scuola: gli uomini progrediscono quando si associano, non quando si aggrediscono. Il corollario che il male del mondo \u00e8 la guerra viene immediato, schierarsi per la pace diventa imperativo\". I suoi testi sono presenti nelle biblioteche universitarie del Dipartimento di Scienza dell\u2019educazione.\nConcorso letterario Premio Nazionale Citt\u00e0 di Marostica Arpalice Cuman Pertile.\nIn occasione del 110\u00ba anniversario della nascita di Arpalice, la citt\u00e0 di Marostica l'8 novembre 1986 le dedica un convegno, con pubblicazione degli Atti, da cui emerge la volont\u00e0 dell\u2019Amministrazione di mantenere viva la figura e l\u2019operato della scrittrice come \"esempio di docente e di insegnante\". Promotrice del premio nazionale \u00e8 Lidia Toniolo Serafini che ne \u00e8 la presidente onoraria. Lo scopo del Premio \u00e8 quello di incoraggiare tutte le espressioni comunicative indirizzate all'infanzia e alla adolescenza, sia individuali che collettive comprendendo, oltre alla scrittura e all'arte figurativa, il teatro, la danza e la musica corale. A oggi \u00e8 arrivato alla 30\u00aa edizione.\nIntitolazioni.\nIl comune di Marostica le ha intitolato una via e le scuole dell'infanzia, elementari e medie del comune."}
{"id": "6121072", "revid": "553803", "url": "https://it.wikipedia.org/wiki?curid=6121072", "title": "Valeriya Solovyeva", "text": ""}
{"id": "6121075", "revid": "1442080", "url": "https://it.wikipedia.org/wiki?curid=6121075", "title": "Kremlin Cup 2016 - Qualificazioni singolare femminile", "text": "Le qualificazioni del singolare femminile della Kremlin Cup 2016 sono state un torneo di tennis preliminare per accedere alla fase finale della manifestazione. Le vincitrici dell'ultimo turno sono entrate di diritto nel tabellone principale. In caso di ritiro di una o pi\u00f9 giocatrici aventi diritto a queste sono subentrati le lucky loser, ossia le giocatrici che hanno perso nell'ultimo turno ma che avevano una classifica pi\u00f9 alta rispetto alle altre partecipanti che avevano comunque perso nel turno finale."}
{"id": "6121077", "revid": "670021", "url": "https://it.wikipedia.org/wiki?curid=6121077", "title": "Piazza Cavour (Bologna)", "text": "Piazza Cavour \u00e8 una piazza situata nel centro storico di Bologna.\nAl centro della piazza si trova un giardino pubblico, realizzato nella seconda met\u00e0 del XIX secolo abbattendo alcuni edifici del Cinquecento, sostituiti da altri edifici dotati di portici che circondano la piazza medesima.\nNel 1902 venne collocata in mezzo al giardino una statua a mezzobusto dedicata a Camillo Benso di Cavour.\nNel 1971 la piazza ispir\u00f2 Lucio Dalla nel comporre la canzone \"Piazza Grande\". Diversamente da come alcuni credono, la canzone, dedicata a un senzatetto, non si riferisce n\u00e9 a piazza Maggiore e nemmeno all'omonima piazza Grande di Modena, bens\u00ec a piazza Cavour di Bologna dove il cantautore ha anche abitato da giovane, secondo quanto dichiarato da Gianfranco Baldazzi, nel corso della puntata de \"La storia siamo noi\", dedicata a Lucio Dalla, del 18 novembre 2011. Un attento ascolto della canzone parla, infatti, di \"panchine\" e di \"erba\", che non ci sono n\u00e9 in Piazza Maggiore a Bologna n\u00e9 a Piazza Grande a Modena, e di \"gatti che non han padrone\" (non c'\u00e8 mai stata infatti, nelle due piazze sopra citate, alcuna colonia felina). Proprio per commemorare il cantautore bolognese, \u00e8 stata installata nella piazza una panchina con una statua che lo raffigura, ad opera di Antonello Paladino."}
{"id": "6121086", "revid": "287204", "url": "https://it.wikipedia.org/wiki?curid=6121086", "title": "Kremlin Cup 2016 - Qualificazioni singolare maschile", "text": "Le qualificazioni del singolare maschile della Kremlin Cup 2016 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "6121090", "revid": "729019", "url": "https://it.wikipedia.org/wiki?curid=6121090", "title": "Supercoppa serba 2015 (pallavolo maschile)", "text": "La Supercoppa serba 2015 si \u00e8 svolta il 20 ottobre 2015: al torneo hanno partecipato due squadre di club serbe e la vittoria finale \u00e8 andata per la prima volta all'Odbojka\u0161ki klub Vojvodina.\nRegolamento.\nLe squadre hanno disputato una gara unica."}
{"id": "6121092", "revid": "73843", "url": "https://it.wikipedia.org/wiki?curid=6121092", "title": "Giro delle Fiandre 1962", "text": "Il Giro delle Fiandre 1962, quarantaseiesima edizione della corsa, fu disputato il 1\u00ba aprile 1962, per un percorso totale di 249\u00a0km. Fu vinto dal belga Rik Van Looy, al traguardo con il tempo di 6h39'56\", alla media di 38,438\u00a0km/h, davanti a Michel Van Aerde e Norbert Kerckhove.\nI ciclisti che partirono da Gand furono 151; coloro che tagliarono il traguardo a Gentbrugge furono 48."}
