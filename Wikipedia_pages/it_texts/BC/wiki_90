{"id": "6263643", "revid": "125981289", "url": "https://it.wikipedia.org/wiki?curid=6263643", "title": "Favole delle Mille e una notte", "text": "Questa pagina contiene i quadri principali delle favole de \"Le mille e una notte\".\nLa narrazione della raccolta procede in blocchi, contenenti altrettante micro-storie, seguendo lo schema delle \"scatole cinesi\".\nMolte edizioni italiane de \"Le mille e una notte\" sono basate sulla classica traduzione che Antoine Galland fece dall'arabo agli inizi del Settecento e che per primo fece conoscere in Europa questo capolavoro. La versione curata da Armando Dominicis, inizialmente pubblicata negli anni Trenta, che viene rivista e aggiornata dalla casa editrice Newton Compton Editori, \u00e8 una delle pi\u00f9 diffuse.\nEssa contiene 22 blocchi narrativi, incluso il prologo, raggruppante le successive micro-storie.\nAlla fine degli anni Quaranta Francesco Gabrieli diresse un gruppo di esperti per una traduzione assai accurata dagli originali arabi (da lui personalmente supervisionata) per la casa editrice Einaudi.\nTuttavia tale edizione, seppure basata anch'essa sul Galland, come pure quelle della Mondadori e della Rizzoli, che utilizzano sorgenti differenti, hanno una griglia delle storie elaborata in maniera diversa.\n1 - Storia di Sherazade e Shahriy\u0101r.\nNella prima storia, che funge da prologo, dopo la morte dell'imperatore eredita il vasto impero il sultano Shahzaman, il quale dona al fratello minore Shahriy\u0101r il regno dei Tartari, con capitale Samarcanda. Il sultano ha soltanto una moglie, a differenza dell'harem di concubine, che per\u00f2 lo tradisce con un eunuco. Shahzaman \u00e8 depresso e rammaricato, e confessa tutto al fratello, sostenendo che lui debba spiare la moglie durante la notte, per appurare se davvero lo tradisca. Shahriy\u0101r, di carattere pi\u00f9 spietato e stupito dal fatto che il fratello non si vendichi subito, decide di accettare. Shahzaman per\u00f2 muore, e cos\u00ec Shahriy\u0101r, prendendone il posto, giunge nel regno dopo un periodo di soggiorno in Tartaria. Scopre che anche sua moglie lo tradisce con gli eunuchi, e cade in grave sconforto, uccidendo la consorte assieme alla schiera di guardie del corpo. Non bastasse, decide anche di vendicarsi dell'adulterio femminile in s\u00e9, sposando ogni giorno una ragazza del regno, per poi trucidarla all'alba del d\u00ec successivo, dopo una notte d'amore sfrenato.\nVarie ragazze soccombono cos\u00ec loro malgrado, e un giorno al sultano tocca la principessa Shahraz\u0101d, figlia del visir imperiale. Con sorpresa, per\u00f2, \u00e8 Sherazade stessa a volere il matrimonio, in quanto il suo stratagemma, seppur ritenuto dai pi\u00f9 folle, potrebbe convincerlo a risparmiarle la vita. Infatti, gi\u00e0 prima delle nozze, Sherazade inizia a raccontare una storia al padre, quella del \"Bue e dell'asino\", evitando di finire il racconto all'alba, costringendo cos\u00ec Shahriy\u0101r, affascinato dalla vicenda, a rimandare la sua esecuzione per ascoltare la fine.\nDurante la prima notte di nozze, Sherazade fa venire nella stanza la sorella Dunyazad, che prima dell'alba supplica apposta Sherazade di narrarle una storia per farla addormentare. Sherazade inizia cos\u00ec la prima storia, suscitando la curiosit\u00e0 anche dal sultano.\n2 - Il Mercante e il Genio.\nUn mercante compie un viaggio, e fermandosi nel deserto, inizia a pranzare, gettando i semi dei datteri nella sabbia. Al ticchettio continuo dei datteri caduti, risponde un jinn malefico, gridando furiosamente contro il mercante. Dice che con i datteri lanciati violentemente lui ha ucciso involontariamente suo figlio, e ora deve pagare il fio. Il mercante lo supplica di aspettare almeno un anno per la morte, anteponendo la scusa che deve compiere i suoi ultimi affari, promettendo che entro un anno esatto torner\u00e0 nello stesso luogo d'incontro per perire. Il genio (jinn) acconsente, e dopo un anno il mercante torna, adempiendo alla sua promessa. Trova per\u00f2 tre vecchi: il primo ha una cerva, il secondo due cani e l'ultimo \u00e8 da solo ed \u00e8 fortemente depresso. Compare quindi il jinn, pronto a vendicarsi anche dei tre malcapitati, oltrech\u00e9 del mercante. I tre per\u00f2 lo supplicano di ascoltare le loro storie, prima di prendere la decisione di morte; e il jinn acconsente:\nImpietosito dalle storie dei presenti, il genio lascia andare via tutti.\n3 - Il pescatore e il segreto delle Colline Nere.\nDurante una battuta notturna nel mare, un pescatore molto povero pesca un vaso di rame, sul cui coperchio vi \u00e8 il sigillo di re Salomone; il pescatore, strofinando meglio il coperchio per leggere l'iscrizione, non si accorge che ha destato dal sonno un jinn, furioso e pronto a uccidere il nuovo padrone della lampada, perch\u00e9 anni prima era stato imprigionato nel vaso dal re Salomone, detestando lui dei padroni, ed ora ha voglia di vendicarsi anche di quest'ultimo malcapitato. Il pescatore tenta di discolparsi, senza smuovere per\u00f2 il jinn, che lo invita anzi a scegliere la sua morte con prudenza. Ad un tratto il pescatore pensa bene di ingannarlo, sostenendo il dubbio che sia impossibile per un genio cos\u00ec grande infilarsi in un vasetto cos\u00ec minuscolo. Dimostrando di poterlo fare, il jinn sparisce dentro il contenitore, che per\u00f2 viene chiuso ermeticamente dalla celerit\u00e0 del pescatore; il jinn ordina quindi di farlo subito uscire, bench\u00e9 il pescatore sia disposto a raccontargli una storia.\nIl protagonista della vicenda \u00e8 un medico persiano, Duban, che va alla corte del re di Grecia, ammalato di lebbra. Con l'aiuto di una polvere magica, Duban fa guarire il sovrano, che lo ricompensa con tanti doni. Un ambasciatore per\u00f2 avverte il re che lui \u00e8 stato guarito solo perch\u00e9 il medico potesse ammazzarlo in maniera diversa. Il re risponde con una storiella che ha per protagonista Sindibad: costui aveva una moglie amante di un altro uomo, e desiderava tanto uccidere suo figlio, a costo che fosse Sindibad a farlo, con i suoi inganni. Sindibad per\u00f2 aveva un pappagallo parlante, in grado di raccontare tutto ci\u00f2 che accadeva nella giornata. La moglie crudele prov\u00f2 a raggirare il pappagallo simulando una pioggia, affinch\u00e9 il pappagallo mentisse e risultasse inattendibile. E per questo fu ucciso da Sindibad, che per\u00f2 se ne pent\u00ec quando scopr\u00ec la verit\u00e0. Allo stesso modo il re greco non vuole che l'ambasciatore provi a ingannarlo verso il medico persiano.\nIl visir per\u00f2 racconta un'altra storia: una guardia del corpo deve sorvegliare l'incolumit\u00e0 del sovrano e del principe suo figlio durante una battuta di caccia. Purtroppo il ragazzo si spinge al di fuori delle possibilit\u00e0 di soccorso della guardia, che cos\u00ec non lo vede pi\u00f9, poich\u00e9 il ragazzo \u00e8 stato rapito dagli orchi, bench\u00e9 successivamente riesce a fuggire grazie agli Dei. La guardia del corpo per\u00f2 nel frattempo \u00e8 uccisa per aver mancato ai suoi doveri.\nTornando alla vicenda del medico Duban, il re greco \u00e8 persuaso dall'ambasciatore a metterlo a morte; Duban lo supplica, chiedendogli di dargli un giorno per regalargli un prezioso libro, in grado di dare la vita dopo la morte. Per convincerlo a credergli, Duban chiede al re di essere decapitato, e che la sua testa sia posta sopra la copertina del volume, ricoperta di stoffa. Cos\u00ec viene fatto, e la stoffa si anima, esortando il sovrano a sfogliare il libro per conoscere il segreto della vita eterna. Sfortunatamente, le pagine sono incollate, e il re, inumidendosi le dita per sfogliarle, beve il veleno contenuto nel volume e muore.\nTornando alla storia del pescatore e del jinn, il genio malefico comprende la morale della favola, e prega ancora il pescatore di essere liberato, con la promessa di farlo arricchire. Il pescatore acconsente e il jinn lo porta in uno stagno, situato tra quattro grandi colli neri, dicendogli di prendere dei pesci, i quali, stando a lui, sono miracolosi e molto buoni, e frutteranno molti quattrini al pescatore, che porta il primo bottino di caccia alla corte del sultano. Il nobile \u00e8 molto stupito della bont\u00e0 dei pesci, e chiede informazioni al pescatore, rimanendo per\u00f2 molto deluso dallo schermirsi dell'uomo. Cos\u00ec una notte, in segreto, lo segue nello stagno, e scopre nei pressi un antico castello abbandonato e decide di visitarlo. Con curiosit\u00e0 il sultano si accorge che solo all'esterno il castello \u00e8 in rovina, mentre all'interno \u00e8 ancora stupefacente, come dimostra una fontana piena di pietre preziose. Perlustrando la zona, il sultano si accorge della presenza del proprietario, ovvero un giovane prigioniero di un blocco di pietra che lo avvolge dal ventre ai piedi. Il giovane narra di essere vittima del sortilegio della moglie crudele, perch\u00e9 amava un altro uomo, ferito alla gola da lui in un accesso d'ira. L'amante della moglie, ancora vivo, si trova fuori dal castello, in un'altra dimora, ma \u00e8 terribilmente paralizzato per le ferite inflitte dal giovane principe bloccato nella pietra. Il sultano decide di vendicare il prigioniero, e si reca nella dimora dell'infedele, uccidendo il principe e prendendone il posto, mascherandosi. Quando la moglie strega giunge, lui la esorta a far tornare la felicit\u00e0 nella valle delle Quattro Colline, facendo tornare la vita e quei pesci nello stagno nelle creature umane che lei aveva maledetto: i cristiani, gli ebrei, i persiani e i turchi. La donna, accecata dall'amore, accetta e compie il rito, ma immediatamente \u00e8 tranciata dalla spada del sovrano, che libera cos\u00ec anche il principe dalla maledizione, adottandolo come figlio, e ricompensando nella sua corte il povero pescatore.\n4 - Il facchino di Baghdad.\nDurante il regno del califfo H\u0101r\u016bn al-Rash\u012bd, un facchino proveniente dalla variopinta citt\u00e0 di Baghdad incontra una fanciulla misteriosa che lo invita a seguirla nelle sue compere di spezie, droghe e sete pregiate, per poi invitarlo nella sua casa. La porta reca una curiosa iscrizione: \"Non rivolgeteci domande riguardo affari che non sono vostri, se non vorrete pagarne le conseguenze con azioni che non vi piaceranno!\". Nella casa abitano altre tre persone: Sofia, Amina e Zobeida, tutte legate da un particolare destino. Il facchino viene invitato a ristorarsi e di seguito a lasciare la casa, sebbene questi chieda di rimanere ancora un po\u2019 per dilettare le signore. Le tre fanciulle accettano di buon grado e passano l'intera serata a cantare, ballare e a far ubriacare il facchino. In seguito chiedono ospitalit\u00e0 tre monaci, tutti ciechi dall'occhio destro, e poi anche il califfo H\u0101r\u016bn al-Rash\u012bd e il suo seguito: Jafar e Masrur. I nobili signori, spacciandosi per mercanti, si fanno ospitare in casa e continuano con gli altri quattro invitati il banchetto, sempre venendo invitati dalle padrone a rispettare l'epitaffio della porta. Successivamente una delle signore porta in sala due cagne che frusta selvaggiamente per poi ricondurle nella loro stanza e di seguito si mette a suonare un liuto. Anche Zobeida e Amina prendono lo strumento e lo usano a pi\u00f9 non posso, finch\u00e9 Amina non crolla a terra svenuta. Nella caduta le si scopre un seno, gravemente mutilato e cicatrizzato, e i commensali chiedono spiegazioni sul \"segreto\" della casa. Zobeida, alla quale \u00e8 stata posta la richiesta, s\u2019infuria in quanto gli ospiti non hanno rispettato l'epigramma e chiama dei servi con la sciabola. Il facchino riesce a riscattarsi con una breve e divertente storia, mentre i monaci insistono nel raccontare le loro, assai pi\u00f9 intriganti e fiabesche della prima.\nIl primo monaco era un nobile, figlio di un califfo, poi deposto da un visir che lo odiava. Il giovane, infatti, lo aveva accidentalmente accecato all'occhio destro con una freccia. Il principe era inoltre molto amico del cugino, il quale possedeva un terribile segreto che non voleva confidare a nessuno. Propose solo al principe di aiutarlo nel farlo entrare in un sepolcro che conduceva ad un'enorme sala sotterranea per consumare i suoi rapporti incestuosi con la sorella. Il principe, come si \u00e8 detto, non sapeva nulla di ci\u00f2 e appena torn\u00f2 a palazzo fu fatto catturare dal visir suo nemico che lo acceca all'occhio destro. Tornato al palazzo dello zio, ormai senza pi\u00f9 persone su cui porre fiducia, il principe gli comunica lo strano segreto del cugino riguardo al sepolcro. I due si avventurano di notte nel cimitero e scoprono la sala segreta e un letto dove giacciono i cadaveri congiunti dei due amanti. Il padre del ragazzo, anzich\u00e9 commuoversi, infierisce brutalmente sul cadavere maledicendolo. Qualche giorno dopo fu sconfitto anche l'ultimo califfo dalla potenza del visir e al principe superstite non rest\u00f2 che darsi alla fuga, spacciandosi per monaco. Giungendo di notte a Baghdad, egli incontr\u00f2 gli altri due monaci orbi all'occhio destro e il trio buss\u00f2 alla porta delle tre signore.\nIl secondo monaco, lui pure figlio di un nobile, fu privato di tutti i suoi beni durante un viaggio per l'India. Giunto in una citt\u00e0 sconosciuta, molto ostile al governo del sultano suo padre, il principe, sebbene molto erudito e bravissimo nella scrittura, fu costretto a lavorare come taglialegna. Un giorno scopr\u00ec una botola che portava ad una sala segreta e sontuosa nella quale una principessa stupenda era tenuta prigioniera da un genio crudele. Il giovane pass\u00f2 con lei quattro giorni felicissimi, dato che il quinto se ne sarebbe dovuto andare perch\u00e9 giungeva come ogni settimana il genio, ma proprio la sera del quarto i due si ubriacarono troppo perdendo il senno, tanto il principe ruppe con un calcio il talismano che evocava il genio e poi scapp\u00f2, lasciando la donna in preda al mostro che la percuote a sangue. Incapace di darsi pace, anche perch\u00e9 aveva lasciato nella stanza le pantofole e la scure da taglialegna, il principe, mentre era impegnato nei suoi affari, fu raggiunto dal genio che lo condusse volando dentro la stanza, ove giaceva in fin di vita la principessa. Il genio, per testare se i due fossero veramente amanti, offr\u00ec a entrambi la possibilit\u00e0 di uccidere l'altro con la scure, ma gli innamorati si rifiutarono disgustati, come prova del loro amore, al che il genio fece a pezzi la principessa, per iniziare a vendicarsi anche sul principe. Quest'ultimo, cercando di commuoverlo, gli raccont\u00f2 una breve storia.\nTanto tempo fa in una citt\u00e0 vivevano due persone, ma il primo odiava l'altro perch\u00e9 invidioso delle sue opere. L'invidiato col tempo divenne ricco e famoso e l'invidioso tent\u00f2 cos\u00ec di ucciderlo scaraventandolo in un pozzo, ma questi si salv\u00f2 grazie all'aiuto di una fata che gli comunic\u00f2 come entrare nelle grazie di un sultano che stava portando nel monastero, dove l'invidiato risiedeva, la figlia posseduta da un genio. Il monaco, uscendo dalla fossa, guar\u00ec la principessa dal male e se la spos\u00f2, diventando cos\u00ec successore del califfo. Un giorno, il califfo decise di convocare l'invidioso e gli don\u00f2 soldi e stoffe, perdonandolo del torto subito e facendogli promettere che non lo avrebbe assillato pi\u00f9.\nMa il genio non si commosse a questa storia e tramut\u00f2 invece in scimmia il principe e lo abbandon\u00f2 nel deserto. Scorta una nave di pescatori, la scimmia si avvicin\u00f2 al capitano, dandogli dimostrazione delle sue abilit\u00e0 ed entrando in simpatia con lui. Sbarcati in una citt\u00e0 ricca e fiorente, il capitano venne a sapere che lo scriba del sultano attuale era morto e che si stava trovando un successore; la scimmia, essendo erudita, prese un foglio e cominci\u00f2 a scrivere dei versi, garantendosi il posto sicuro a corte del sultano. Il nobile, rendendosi conto delle capacit\u00e0 intellettive della scimmia, quasi paragonabili a quelle umane, decise di convocare anche la figlia per farla assistere a quello spettacolo. La ragazza, essendo una maga, appena vede la bestia subito si accorse che la scimmia era un umano vittima di un sortilegio e cos\u00ec invoc\u00f2 il genio malvagio con cui ingaggia una furiosa lotta.\nI due duellanti si tramutarono in varie bestie ed oggetti, finch\u00e9 il demone non per\u00ec sotto i poteri della maga, non prima di tramutarsi in fuoco e sputare, come tale, delle fiamme contro la maga, riuscendo solo ad incendiare un servo e ad accecare la scimmia all'occhio destro. Morto il demone, la principessa ritramut\u00f2 in umano la scimmia, ma compiendo questo sacrificio prese fuoco e mor\u00ec. Il sultano, tremendamente addolorato per la perdita, cacci\u00f2 via il principe cieco che, radendosi la barba e i capelli, si fece monaco, giunse a Baghdad e incontr\u00f2 gli altri due.\nAg\u00ecb \u00e8 il terzo monaco, figlio del sultano Cass\u00ecb. Questi, volendo fare un lungo viaggio per conoscere i suoi possedimenti presso le piccole isole confinanti dell'India, giunse nelle vicinanze di un grande scoglio magnetico chiamato Montagna Nera. La pietra risucchi\u00f2 a s\u00e9 tutti i chiodi della nave, facendola naufragare e facendo salvare solo Ag\u00ecb che fu preso in custodia da un vecchio. Questi gli rivel\u00f2 come salvarsi da quel posto, distruggendo un cavaliere di bronzo e attendendo l'arrivo di una nave che lo avrebbe condotto nella sua terra; durante la traversata per\u00f2 non avrebbe dovuto rivolgersi a Dio. Il principe obbed\u00ec e comp\u00ec tutto ci\u00f2 che gli era stato assegnato, tranne ringraziare Dio verso il termine della navigazione. Trovatosi improvvisamente in una landa sconosciuta, Ag\u00ecb not\u00f2 una processione condotta da un vecchio, che scav\u00f2 una fossa sotterranea e vi depose all'interno un ragazzo di 15 anni, trattasi del figlio del sultano attuale, colto da una terribile maledizione, secondo la quale sarebbe stato ucciso poco tempo dopo la caduta dallo scoglio del cavaliere di bronzo, motivo per cui veniva confinato in un palazzo sontuoso sotto terra. Ag\u00ecb, curioso di scoprire chi fosse il giovane, entr\u00f2 nel palazzo dove strinse una forte amicizia con il ragazzo che gli confid\u00f2 la spaventosa profezia.\nAg\u00ecb, non rivelandosi, promise che lo avrebbe protetto, ma un giorno, mentre gli consegnava il coltello del pane, inciamp\u00f2 accidentalmente e lo pugnal\u00f2 al cuore. Sconvolto dall'azione orrenda, Ag\u00ecb abbandon\u00f2 l'isola e giunse nella sua terra indiana dove il sultano, padre del ragazzo, piangeva la sua morte assieme ad altri dieci giovani ciechi tutti dall'occhio destro. Il principe si un\u00ec al loro pianto, tacendo del segreto, e un giorno, sebbene avvertito di non farlo, chiese il motivo di una loro strana usanza di compiangere i morti e pentirsi delle disgrazie. Questi mandarono Ag\u00ecb su un'altura dove si ergeva un bellissimo castello d\u2019oro e di marmo pieno di pietre preziose ove risiedono quaranta fanciulle stupende e profumate, tutte proprietarie del castello e delle sue centro porte segrete, in particolare quella d\u2019oro, ed accolsero Ag\u00ecb trattandolo con molta cura e molto amore. Passato un anno in compagnia delle fanciulle, Ag\u00ecb venne informato da loro di doversi immediatamente allontanare dal podere per tornare nel loro castello governato da sultano loro padre, solo per quaranta giorni. Al principe fu affidata la custodia del castello incantato e delle porte, tranne la centesima d\u2019oro, sebbene avesse la chiave, altrimenti non avrebbe pi\u00f9 rivisto le fanciulle. Ag\u00ecb obbed\u00ec e scopr\u00ec i segreti stupendi di tutte le novantanove porte: giardini, frutteti e gabbie di animali esotici di ogni specie, dalle tigri ai pavoni variopinti; ma un giorno la curiosit\u00e0 fu troppa per lui e cos\u00ec Ag\u00ecb apr\u00ec anche la porta d\u2019oro, dalla quale usc\u00ec fuori un magnifico cavallo nero che, appena montato, si erse in volo per tutta la zona, fermandosi poi sul palazzo dei dieci giovani piangenti, accecando all'occhio destro Ag\u00ecb con la coda. Venendo scacciato cos\u00ec dai ragazzi e dal vecchio, il principe si fece monaco e giunse a Baghdad, e incontr\u00f2 gli altri monaci.\nZobeida, Amina e Sofia, impietosite, permettono ai sette di lasciare sani e salvi la loro casa. Il giorno dopo, il sultano decide di convocare le tre donne al suo palazzo, scortate da Jaf\u00e0r, e di ascoltare anche le storie del loro passato.\nSofia, Amina e Zobeida sono figlie di un uomo che, dalla seconda moglie, ha avuto altre figlie (le cagne).\nNel racconto di Zobeida le due sorelle ultimogenite erano state entrambe ripudiate dai rispettivi mariti, e decisero di fare fortuna in India insieme alla prima. Giunte a una citt\u00e0 all'apparenza fiorente, Zobeida, scesa per prima, non aspett\u00f2 le altre sorelle e si avventur\u00f2 da sola, ma vide che ogni persona che incontrava era pietrificata, compresi il re e la regina. Fu per\u00f2 incuriosita dal palazzo regale in cui era entrata, stupendo e ricco di varie pietre preziose. Quella notte, prima di uscire dal palazzo, Zobeida, scopr\u00ec un giovane principe seduto vicino ad una nicchia intento a leggere il Corano e decise di chiedergli il perch\u00e9 di tanta solitudine in quella citt\u00e0. Il principe si present\u00f2 come l'unico sopravvissuto all'ira di Allah, dato che suo padre aveva promosso la venerazione di un falso dio padrone del fuoco, convertendo l'intera popolazione nonostante i numerosi richiami dell'unico dio esistente nell'Universo. I due passarono un'interna nottata a conversare e infine si innamorarono. Il giorno seguente, decisero di sposarsi, ma prima Zobeida, possedendo un intero magazzino di mercanzie, doveva ritornare a Baghdad per sistemare alcune faccende. Le sorelle, invidiose dei loro matrimoni non riusciti, gettarono in mare di notte sorella e principe. Zobeida, unica superstite, raggiunse un'isola sulla quale vivevano due serpenti enormi. Il secondo, pi\u00f9 grosso, mordeva in continuazione la coda del primo e cos\u00ec Zobeida, afflitta da tanta crudelt\u00e0, scacci\u00f2 il pi\u00f9 grande con una pietra. Riconoscente, il serpente pi\u00f9 piccolo si tramut\u00f2 in fata, riportando a Baghdad Zobeida e affidandole due cagne, sue sorelle, facendole promettere che le avrebbe frustate ogni sera per non fare la loro stessa fine.\nAmina ebbe un destino forse meno crudele, ma ugualmente spietato. Essendo una delle donne pi\u00f9 ricche di Baghdad, le venne presentata una richiesta di matrimonio con uno sconosciuto all'apparenza di umili origini: ottenne di sposarla e questi le fece promettere di non parlare mai pi\u00f9 con altri uomini. Ma, nonostante la promessa di Amina, un giorno, al mercato, fu avvicinata da un venditore di stoffe pregiate che le propose la sua migliore seta per un bacio sulla guancia. Sfortunatamente il mercante, essendo un uomo rude e crudele, la fer\u00ec alla guancia e fugg\u00ec via, lasciandola sconvolta a terra e sanguinante. Tornata a casa, il marito si accorse dell'incidente e le chiede l'accaduto, ma al diniego di Amina l'uomo minacci\u00f2 di ucciderla, venendo trattenuto dalle suppliche della serva; risoluto, per\u00f2, l'uomo prese una frusta e scarnific\u00f2 il seno di Amina, abbandonandola al suo destino per strada.\nIl califfo H\u0101r\u016bn al-Rash\u012bd, addolorato per il destino delle due donne, invoca la fata amica di Zobeida, supplicandola di cambiare il destino delle due infelici; questa acconsente ritrasformando in umane le due cagne e sposando loro e Sofia ai tre monaci, guarendo il seno di Amina e facendola ricongiungere con il suo sposo, che si riveler\u00e0 essere il figlio del califfo, ed infine lui per ultimo sposando Zobeida.\n5 - Sinb\u00e0d il Marinaio e i suoi viaggi.\nAlla fine della cinquecentotrentaseiesima notte, Shar\u0101z\u0101d narra l'ambientazione dei racconti di Sindbad il marinaio (o Sindib\u00e0d): ai tempi di H\u0101r\u016bn al-Rash\u012bd, califfo di Baghdad, un nullatenente facchino (un uomo che trasporta dei beni per conto altrui al mercato e in citt\u00e0) si ferma su una panca a riposare fuori del cancello della villa di un ricco mercante e si lamenta con Allah dell'ingiustizia del mondo, dove i ricchi vivono tra gli agi mentre egli deve lavorare duramente e nonostante ci\u00f2 rimanere povero. Il padrone della casa ode le lamentele del facchino e lo manda a chiamare. Si scopre, inaspettatamente, che entrambi si chiamano Sinbad; quello ricco riferisce a quello povero che egli divenne ricco grazie alla fortuna e al favore del destino, nel corso di sette meravigliosi viaggi, che inizia cos\u00ec a narrare.\nNel primo viaggio, Sinbad con la sua nave giunge su un'isola, in realt\u00e0 un grosso pesce mostruoso che distrugge l'intero equipaggio, risparmiando per\u00f2 il capitano. Sinbad si salver\u00e0 grazie alla benevolenza del re di un'isola l\u00ec vicino. Nel secondo viaggio l'eroe sbarca su un'isola dominata da serpenti e avvoltoi giganti sul quale suolo spuntano una miriade di diamanti grossi come noci di cocco. Fattosi portare su un nido, ne ruber\u00e0 decine per riportarli a Baghdad. Nel terzo, Sinbad, catturato da un orco da un occhio solo (molto simile al Polifemo dell'\"Odissea\") e riuscito a scappare accecandolo con un tronco infiammato, viene sorpreso dall'arrivo di un serpente gigante, e riesce a salvarsi solo costruendosi intorno una grande gabbia impenetrabile e venendo poi recuperato dall'equipaggio di una nave di passaggio. Nel quarto viaggio, Sinbad approda dalla Persia su una terra abitata da cannibali, i quali lo catturano assieme ai compagni per farlo ingrassare affinch\u00e9 fosse ben panciuto per essere cotto e mangiato, ma questi fa di tutto per restare magro e cos\u00ec riesce a fuggire. Successivamente l'eroe giunge su un'isola governata da un re il quale fa calare in una tomba sia il defunto che la persona ancora in vita di una coppia sposata. Sinbad viene calato assieme al corpo della moglie sposata, morta per malattia, e si salva solo uccidendo nella fossa le persone calate ancora vive con i morti, alle quali era stato dato da bere e da mangiare per sette giorni. Nel quinto viaggio, il mercante approda su un'isola abitata da uccelli giganti rapaci. I compagni distruggono un uovo di enormi dimensioni e ne mangiano il contenuto, causando le ire dei genitori che li sterminano tutti. Rimasto solo, Sinbad approda su un'altra terra dove vive un vecchio che, essendo in realt\u00e0 fortissimo, lo costringe a divenire suo schiavo. Sinbad si salver\u00e0 facendolo ubriacare per ucciderlo e poi baratter\u00e0 le noci di cocco locali con delle spezie per tornare a Baghdad. Nel sesto, Sinbad si schianta su una montagna composta da vari minerali quali rubino, zeffiro, cristallo e topazio e, navigando, scaver\u00e0 delle incisioni per rubare un po' di quel materiale per scambiarlo a Baghdad; nel settimo e ultimo approda in un'isola per ordine del califfo dove abbondano gli elefanti. Uccidendo molti di questi animali, Sinbad ruber\u00e0 le zanne d'avorio dalle carcasse e li commercer\u00e0 a Baghdad diventando ricchissimo.\n6 - Storia delle 3 mele.\nH\u0101r\u016bn al-Rash\u012bd, volendo sapere se la situazione della sua citt\u00e0 fosse delle migliori, chiede a un pescatore di rendergli il suo guadagno giornaliero, pagandolo. L'uomo gli consegna un baule che per\u00f2 contiene il corpo di una donna e cos\u00ec il califfo manda Jaf\u00e0r a indagare e trovare il colpevole. Jaf\u00e0r fallisce nell'impresa e si prepara a essere impiccato, ma giungono due uomini, suocero e genero, che si accusano di essere gli uccisori della donna. Al cospetto del califfo, il genero racconta di aver ucciso la moglie a causa di tre mele, delle quali una presa dal figlio e rubatagli da uno schiavo. L'uomo, vedendo lo schiavo e facendosi dire che gliel'aveva data una donna in cambio di un fugace rapporto sessuale, decapit\u00f2 la donna, per poi pentirsene dopo il racconto del figlio. Il califfo decreta allora che il colpevole non \u00e8 altri che lo schiavo imbroglione, e incarica nuovamente Jaf\u00e0r di scovare l'uomo nei meandri di Baghdad; ma l'impresa risulta impossibile, e viene risolta solo quando la figlioccia gli rivela che l'assassino \u00e8 un servo di casa loro. Jaf\u00e0r conduce a corte lo schiavo e fa un patto con il califfo H\u0101r\u016bn al-Rash\u012bd, il quale lo risparmier\u00e0 se riesce a dilettarlo con una piacevole storia.\nI protagonisti sono Nur ed-Din e Mohammed Shams ed-Din, entrambi fratelli divisi da un accecante odio: i due, servendo devotamente il sultano d\u2019Egitto, avevano infatti litigato riguardo al fittizio matrimonio futuro tra i loro figli per la dote. Costretto a vagare nel deserto, Nur ed-Din viene accolto dal visir del califfo di Bassora che lo nomina suo successore, dopo che si \u00e8 sposato con la figlia del ministro e ha avuto un bambino di nome Hasan Badr ed-Din. Ma un giorno Nur ed-Din si ammala gravemente e fa testamento, annotando tutto il suo viaggio su un quaderno che dona al figlio Hasan. Morto Nur ed-Din, Hasan passa ben due mesi a compiangere il padre, causando cos\u00ec le ire del califfo, che ordina di ucciderlo dato che non si occupava pi\u00f9 degli affari di Stato. Hasan fugge nel cimitero per piangere ancora sulla tomba del padre, per poi addormentarsi. Durante la notte giungono un genio e una fata, i quali, vedendo la bellezza stupefacente del giovane, decidono di farlo sposare con la figlia di Shams ed-Din, divenuto primo ministro del sultano. Tra l'altro, il sultano, offeso da Shams, che non voleva farlo sposare con la figlia prestando fede al patto fatto con il fratello Nur ed-Din quando erano ancora in buoni rapporti, aveva ordinato che la principessa si sposasse con il pi\u00f9 brutto e gobbo degli schiavi. Hasan ed-Din viene sollevato e portato nella citt\u00e0 de Il Cairo, dove stanno per celebrarsi le nozze. Grazie alla sua bellezza e ad un'astuzia del genio, Hasan riesce a conquistarsi tutte le simpatie della corte nuziale e perfino le attenzioni della sposa. Il gobbo viene allontanato dal genio e cos\u00ec Hasan pu\u00f2 trascorrere una piacevole notte d\u2019amore con la principessa, dichiarandole di essere il suo vero sposo in quanto la presenza del gobbo era solo uno scherzo. La principessa se ne rallegra, ma di notte il genio solleva nuovamente Hasan Badr ed-Din per portarlo ancora dormiente di fronte alla moschea di Damasco. Il giovane, pur confuso, viene subito accudito da un pasticcere che lo istruisce nel suo mestiere. Intanto al Cairo la sposa Dama di Bellezza non trova pi\u00f9 Hasan Badr ed-Din e chiede sua notizie al padre che rimane sconvolto e adirato con lei per aver ripudiato il gobbo, ancora sconvolto dal sortilegio che gli aveva scagliato il genio il giorno prima. Il visir Shams, trovando il turbante dello sposo, scorge il quaderno datogli da Nur ed-Din in punto di morte e riconosce in lui suo nipote.\n Dalla relazione tra il nipote e la figlia era nato un ragazzino di nome Ag\u00ecb. Giunto a 10 anni, Ag\u00ecb viene mandato a scuola, ma la mancanza del padre lo fa diventare aggressivo e crudele coi compagni che, consigliati dal maestro, lo umiliano in quanto non conosce l'esistenza del vero padre (fino a quel momento, infatti, Shams ed-Din si era finto suo genitore). Ora il problema \u00e8 trovare Hasan, che nel frattempo \u00e8 diventato un abile pasticcere amato dal popolo di Damasco. Deciso a ritrovare il nipote, Shams ed-Din parte con figlia e nipote, giungendo a Damasco. Deciso Ag\u00ecb a visitare la citt\u00e0 con l'eunuco, incontra il pasticcere Hasan ed-Din, il quale, pur non avendo mai conosciuto il figlio, nutre forti sentimenti d\u2019amore paterno nei suoi confronti. a Ag\u00ecb, sebbene in buoni rapporti col pasticcere, rimane confuso dalle sue smancerie e fugge.\nContinuando le ricerche, la brigata giunge a Bassora, dove la sposa di Nur ed-Din, riconoscendo Shams ed-Din e il nipote Ag\u00ecb, si scioglie in calde lacrime e si unisce a loro per tornare al Cairo. Passando di nuovo per Damasco, Ag\u00ecb vuole passare attraverso Porta Paradiso per giungere alla moschea e incontra di nuovo il pasticcere che fino a quel momento non ha nemmeno pensato di nutrire qualche risentimento nei suoi confronti. Ag\u00ecb mangia ancora alcune delle focacce di Hasan ed-Din assieme al servo e poi ritorna alla tenda del nonno. Parlando il giovane a Shams della squisitezza delle tortine, la vedova di Nur ed-Din rimane sconvolta dichiarando che solo suo figlio era in grado di preparare le focacce migliori dell'intera zona. Per essere sicura, la donna si portare anche una delle pizzette di Hasan e appena le assaggia ne rimane sconvolta: quelle erano opera di suo figlio! Deciso a riprenderselo, Shams ed-Din, per fargli uno scherzo, lo fa catturare con l'accusa di aver venduto una focaccia malcotta e senza pepe e lo fa scortare prigioniero fino al Cairo dove si prepara l'esecuzione. Ma Shams ed-Din, atteso pazientemente che Hasan si addormentasse, lo fa collocare sul letto proprio nella stessa posizione assieme a Dama di Bellezza come dieci anni prima. Hasan ed-Dinsi risveglia confuso e crede che tutto sia stato un sogno, incitato anche dalle menzogne studiate della sposa che lo invita a coricarsi e a godere l'amore. Ma il principe non si lascia convincere, e il giorno dopo, appena vede Shams ed-Din, lo ingiuria ritenendolo responsabile delle sue sciagure. Ridendo, il visir gli racconta tutte le sue avventure e le disgrazie che \u00e8 stato costretto a subire a causa delle burle di un genio, come gli aveva riferito il gobbo, e lo abbraccia come nipote e successore. Hasan ed-Din scoppia quindi in un pianto liberatorio ed abbraccia tutta la sua famiglia finalmente riunita.\nTerminata la storia, Jaf\u00e0r ottiene la liberazione del suo schiavo e torna a casa.\n7 - Storia del gobbo e dei condannati.\nNel regno di Tartaria un giullare gobbo viene invitato da un sarto a mangiare e bere per far divertire la moglie. Per disgrazia lo storpio rimane strozzato con una lisca di pesce e cos\u00ec il sarto lo porta nella casa di un dottore, facendogli credere che sia in fin di vita. Il dottore, vedendo il cadavere, si spaventa molto e per non avere guai lo cala nel camino del vicino: un sovrintendente del sultano locale. Il musulmano, vedendo il corpo in piedi sotto il camino, crede che sia un ladro e lo malmena, ma poi scopre che \u00e8 morto e lo getta in strada; sul suo corpo inciampa un mercante cristiano ubriaco. Alla fine della notte tutti e quattro i malfattori vengono catturati e portati a corte del sultano, dato che il gobbo era il suo buffone. L'ordine che d\u00e0 il sultano \u00e8 l'esecuzioni di tutti i colpevoli mediante l'impiccagione; ma il mercante cristiano, uno dei condannati, lo prega di ascoltare la sua storia; e cos\u00ec avverr\u00e0 per tutti i condannati.\nIl mercante racconta di aver incontrato un altro nobile e giovane mercante il quale lo accompagn\u00f2 in alcuni affari vendendo legumi. Al momento di dividersi il guadagno, il mercante lascia l'amico straniero coi soldi e parte per svolgere altri affari, raccomandando l'amico di tenere pronti i soldi da dargli quando sarebbe tornato. L'uomo giunge a Baghdad dopo un anno e con la mano destra mozzata; il cristiano si accorge solo durante il banchetto dell'incidente e gli chiede di raccontargli i suoi viaggi.\nIl mercante racconta che trovandosi in una citt\u00e0 per i suoi affari incontr\u00f2 una bella dama alla quale volle regalare una preziosissima stoffa. La donna misteriosa per ringraziarlo lo invit\u00f2 a casa sua e dal loro incontro nacque l'amore. Tuttavia il mercante nel comprare vari doni per la ragazza, sperper\u00f2 tutti i suoi averi e cos\u00ec fu costretto a rubare. Non essendo esperto e scaltro nel mestiere, si fece subito scoprire dal cavaliere derubato che ordin\u00f2 di tagliargli la mano destra. Cos\u00ec avvenne e il mercante fu subito soccorso dalla sua amata alla quale nascose in un primo momento il segreto terribile. Tuttavia la donna lo venne a sapere e cap\u00ec il truce atto commesso dall'amato per farle solo del bene e cos\u00ec gli don\u00f2 una piccola somma di denaro affinch\u00e9 il mercante riuscisse a tornare a Baghdad, per poi morire di dolore.\nIl secondo a parlare \u00e8 il sovrintendente del sultano il quale narra di essersi trovato la sera scorsa a un banchetto e di aver assistito a un fatto molto strano. Un invitato non voleva mangiare una zuppa d\u2019aglio ma fu costretto a compiere l'atto. Tuttavia questi fece promettere ai commensali che si sarebbe purificato nel migliore dei modi dopo aver mangiato la zuppa, mostrando loro inoltre di essere privo del pollice sia nelle mani che nei piedi. Concluso il rito di purificazione, il personaggio inizia a raccontare la sua storia.\nEgli era un nobile mercante oriundo di Baghdad, giunto in citt\u00e0 per affari e un giorno s\u2019innamor\u00f2 della prima cliente venuta nella sua bottega. Era bellissima, favorita della regina Zobeida, moglie del califfo H\u0101r\u016bn al-Rash\u012bd. Questa, sebbene all'inizio non lo facesse accorgere, s\u2019innamora subito del mercante e gli propone un giorno di farlo entrare di nascosto a palazzo affinch\u00e9 potesse essere sottoposto al giudizio della regina. Egli accett\u00f2 e, chiuso in un baule, fu trasportato dentro la reggia, eludendo i controlli delle guardie. Prostratosi davanti a Zobeida, questa riconosce nel mercante un grande e nobile uomo e cos\u00ec acconsente alle nozze che si celebrano in un clima di grande gioia. Tuttavia il mercante, mangiando una zuppa d\u2019aglio, si sporca le mani e non se le lava. Ci\u00f2 fa molto adirare la principessa sua sposa che lo ingiuria e minaccia di punirlo severamente per non essere stato educato e civile nel lavarsi le mani. Il mercante, confuso, cerca di rimediare promettendo alla principessa che ogni qualvolta mangiasse quell'intingolo, egli si sarebbe purificato per ben 120 volte le mani. La sposa accetta, tuttavia gli fa tagliare i pollici delle mani e dei piedi per dargli la giusta punizione.\nFinita la storia, \u00e8 la volta del dottore che si prostra ai piedi del sultano, chiedendogli di ascoltare la sua storia.\nEgli, avendo curato nella sua vita moltissimi pazienti, un giorno gli capit\u00f2 uno in particolare che aveva la mano destra mozzata, sebbene all'inizio non lo avesse mostrato. Guarito dal suo male, il giovane che si rivela essere un commerciante pieno di poderi, racconta al medico la sua storia.\nSin da piccolo questo ragazzo aveva desiderato di viaggiare in Egitto, terra splendida dei faraoni cantata e celebrata dai mercanti e dai poeti; sebbene il padre iperprotettivo glielo proibiva. Recatosi a Damasco per affari e alloggiando in un alberghetto, il giovane incontra una ragazza misteriosa e stupefacente che lo sfida. Dato che il giovane subito le aveva dichiarato il suo amore la donna per metterlo in guardia gli aveva promesso che il giorno seguente gli avrebbe portato in casa un'altra donna ancor pi\u00f9 bella. Il mercante spavaldamente dichiara di essere fedele solo a lei, ma la notte seguente si ricrede e la dama misteriosa se ne accorge. Infatti durante il banchetto serale, la donna pi\u00f9 giovane e bella dell'altra, cade a terra morta avvelenata, mentre l'altra fugge. Di lei resta solo una preziosa collana che il mercante il giorno seguente, porta al magazzino per venderla ai mercanti. Un gioielliere per imbrogliarlo lo accusa di averla rubata e gli fa tagliare la mano destra. Il giovane sfortunato sar\u00e0 vendicato solo dal governatore della citt\u00e0 che, riconoscendo la collana di sua figlia, fa uccidere il gioielliere e invita il ragazzo a raccontargli la sua storia. Al termine il governatore confida al giovane che le due signore non erano altre che le sue figlie e cos\u00ec per risarcirlo dei danni gli fa donare una piccola somma di denari.\nUltimo a raccontare le sue avventure \u00e8 il sarto. Egli si trovava a un banchetto e qui incontr\u00f2 due strane persone: un giovane zoppo e un barbiere erudito che si odiavano l'un l'altro. Il primo allora incomincia a raccontare la sua situazione, incitato dal padrone di casa. A Baghdad lo zoppo era assai rispettato per la sua dote, tuttavia odiava le donne. Si ricrede appena vede davanti alla sua finestra una bellissima fanciulla, figlia di un potente funzionario della citt\u00e0. Allora il giovane crede di non poter conquistare quella magnificenza e sprofonda in uno stato di malinconia che lo fa ammalare gravemente. Un\u2019anziana amica lo aiuta, rivelando alla fanciulla l'amore del ragazzo.\nLa fanciulla alla notizia che il ragazzo stava tremendamente male per lei, acconsente a un incontro segreto. E cos\u00ec il giovane, ristabilitosi in men che non si dica, fa chiamare un barbiere per farsi radere. Tuttavia quello che gli viene presentato \u00e8, oltre che un barbiere, un noto filosofo rompiscatole che lo intrattiene con lunghe chiacchiere, ricordandogli che il padre del ragazzo lo ammirava e lo amava molto per i suoi discorsi eloquenti. Dopo tre ore in cui l'uomo ha discorso di vari argomenti, facendo andare su tutte le furie il cliente, che doveva essere alla moschea per mezzogiorno per l'incontro, il barbiere lo serve come si deve ma gli chiede di venire con lui all'incontro. Il giovane per levarselo di torno scappa di nascosto alla moschea e poi giunge in casa dell'amata, senza sapere che il barbiere lo pedinava. Entrati in casa, il barbiere, per stanare il suo cliente, si mette a urlare dicendo che nella casa stavano maltrattando il suo padrone. Ne segue un tremendo trambusto che finisce con la fuga e la caduta del giovane amante che si azzoppa ad una gamba. Finalmente il ragazzo riesce a liberarsi della tremenda presenza del barbiere ma con una gamba rotta e privo del suo unico e grande amore.\nAllontanatosi dalla festa, \u00e8 la volta del barbiere che comincia raccontando della sua cattura assieme ad altri ladri, che lui riteneva gentiluomini, durante un tragitto sul Tigri. Condotto alla presenza del sultano, il barbiere gli racconta l'equivoco per averlo scambiato per un ladro e poi gli narra le disavventure dei suoi sei fratelli: Baqb\u00f9q, Bakbarah, Baqb\u00e0q, Al-Kawz, Al-Shashar e Shaqu\u00e0liq. Il primo era gobbo e fu preso in inganno da una crudele fanciulla che era amata da lui, costringendolo a tessere stoffe gratis e a compiere piccoli lavori manuali. Il secondo, sempre a causa di una donna, fu tratto in inganno in un'imponente magione con l'obbligo di sopportare tutti i loro soprusi, affinch\u00e9 avrebbe potuto avere un rapporto sessuale con la padrona. Il terzo, cieco dalla nascita, fu imbrogliato da un ladro, anche lui fintosi cieco e costituitosi alle guardie, confessando il proprio misfatto, ovvero quello di fingersi cieco per rubare soldi e violentare ragazze. Il quarto, per causa del sortilegio di un mago cattivo, fu accecato ad un occhio dalla folla la quale, sempre ingannata dallo stregone, credeva di comprare carne umana nel suo magazzino. Il quinto, avendo fatto un sogno rivelatore e invitato da una vecchia imbrogliona serva di una padrona altrettanto scaltra e crudele, viene privato delle orecchie e gettato in una fossa assieme ad altri cadaveri. L'uomo tuttavia non muore e si vendica dell'abuso uccidendo i servi della magione e minacciando la padrona di risarcirlo. La donna lo promette, ma di nascosto lo fa passare come un crudele usuraio e quindi l'uomo viene prima denunciato dalle guardie e poi derubato di tutti i suoi averi. L'ultimo fratello, divenuto povero per una disgrazie, viene condotto alla corte di un uomo giocherellone ma gentile che muore senza lasciargli in eredit\u00e0 niente. Quindi l'uomo viene prima cacciato dal palazzo e poi catturato da un cattivo beduino che lo mutila alle labbra per poi abbandonarlo sulle montagne.\nTerminata la storia dei fratelli, il barbiere viene congedato dal sultano.\nTerminata l'ultima storia dal sarto, il califfo si commuove molto e decide di risparmiare la vita dei quattro condannati a patto che per\u00f2 venga condotto alla sua presenza il barbiere, ormai anziano. L'uomo giunge e subito viene attratto dal gobbo, cominciandolo ad esaminare. Il giullare non \u00e8 affatto morto ma solo bloccato nei movimenti dalla lisca di pesce; cos\u00ec il barbiere gliela toglie. Il gobbo torna in vita e cos\u00ec il califfo, pi\u00f9 allegri che mai, lo colma di oro.\n8 - Ali ibn Bakk\u00e0r e Shams an-Nah\u00e0r.\nQuesta storia \u00e8 assai simile al tragico amore del mito greco di Piramo e Tisbe il quale ha a sua volta ispirato William Shakespeare per la stesura di \"Romeo e Giulietta\".\nCome Romeo Montecchi e Giulietta Capuleti, i protagonisti sono il principe di Persia ibn Bakk\u00e0r e la principessa Shams an-Nah\u00e0r (Sole del giorno), favorita del califfo di Baghdad H\u0101r\u016bn al-Rash\u012bd. Il principe, trovatosi di fronte alla ragazza all'improvviso in una bottega, se ne innamor\u00f2 perdutamente e la volle seguire nella sua abitazione. La casa di Shams era il palazzo del califfo, stupendo a vedersi, con una cupola enorme sorretta da centinaia di colonne d marmo bianco, piena di dipinti e affreschi.\n Il principe, accompagnato da un amico, arde dalla voglia di avere qualche momento d\u2019intimit\u00e0 con Shams an-Nah\u00e0r, sebbene sappia che la ragazza \u00e8 gi\u00e0 promessa sposa del califfo; e per questo gravi dolori opprimono il suo animo. Anche Shams an-Nah\u00e0r freme dal desiderio di essere tra le braccia del misterioso principe e cos\u00ec appena si vedono, si baciano con tanta passione che svengono. Quando i due vengono soccorsi il guaio \u00e8 bello e fatto, ma i due amanti continuano a carezzarsi dolcemente e ad ascoltare la musica, cantando anche loro col liuto, comunicandosi affettuose e commoventi frasi.\nPurtroppo quello sar\u00e0 il loro primo, vero e pi\u00f9 bell'incontro, perch\u00e9 il califfo, fattosi annunciare dai servi, stava per introdursi nel palazzo, costringendo il principe Ali a fuggire con l'amico bottegaio. Giunto in casa il giovane incomincia a piangere senza freno e a invocare inutilmente il nome della sua amata, percuotendosi il petto e giurando di lasciarsi morire di fame se non l'avrebbe rivista; e cos\u00ec accade anche per Shams an-Nah\u00e0r, che addirittura gi\u00e0 si era sentita male dopo aver avuto il colloquio col califfo.\nOra l'unico modo che hanno Ali e Shams an-Nah\u00e0r per comunicare sono le lettere, tristi lettere piene di speranza che i due si mandano tramite la serva fidata e il fedele bottegaio, cercando invano di rivedersi un'ultima volta, per poi morire in pace. Dopo che il bottegaio lascia Ali per affari, facendolo cadere nel pi\u00f9 grave sconforto, sopraggiunge un nuovo personaggio: un mite gioielliere che si propone di farsi amico della confidente di Shams an-Nah\u00e0r per aiutare Ali. Dopo vari tentativi accade che i due servi riescono a combinare un incontro segreto tra i due in una delle tante case del gioielliere. Ali e Shams an-Nah\u00e0r non resistono all'attesa e muoiono dalla voglia di abbracciarsi teneramente un'altra volta, ma quell'incontro sar\u00e0 segnato da un triste evento. Infatti Ali e Shams an-Nah\u00e0r verranno rapiti da una banda di ladri che li scorta nel loro covo a Baghdad, per poi rilasciarli, essendo venuti a sapere dal gioielliere chi in realt\u00e0 fossero e a guaio andavano incontro. Cos\u00ec finalmente Ali e Shams an-Nah\u00e0r vengono liberati, ma ormai pare che i due abbiano perso totalmente la possibilit\u00e0 di vedersi un'ultima volta\u2026 e cos\u00ec accade. Pochi giorni dopo succede che una serva cattiva della principessa confida tutto al califfo e questi fa arrestare la donna e manda una pattuglia per Baghdad in cerca del principe di Persia. L'uomo riesce a fuggire ma viene derubato assieme al gioielliere di tutti i suoi averi da un'altra banda di malviventi. Questo era davvero il colmo per il debole cuore di Ali ibn Bakk\u00e0r che si lascia morire in una moschea l\u00ec vicino. Shams al-Nah\u00e0r gi\u00e0 era spirata poco dopo l'incontro amoroso col califfo che le aveva perdonato tutto. Sebbene costretti a vivere separati l'uno dall'altro, il popolo di Baghdad esige che i due vengano seppelliti insieme e cos\u00ec avviene.\n9 - L'amore di Qamar al-Zam\u00e0n e di Bud\u00f9r.\nNell'isola di Khaledan vicino al golfo della Persia, il sultano Shahzam\u00e0n, sebbene in tarda et\u00e0, ha un figlio con una schiava, che chiama Qamar al-Zam\u00e0n (Luna del tempo). Il giovane cresce sano e bello, tuttavia a diciassette anni non ha interesse a sposarsi, provocando le ire del padre. Anche nella lontana Cina, la principessa Bud\u00f9r, figlia del re Ghayur, rifiuta di maritarsi per non perdere ogni sua autorit\u00e0. Entrambi i giovani vengono rinchiusi in casa, ma una notte un genio e una fata, che disputano su chi dei due giovani sia pi\u00f9 bello, trasferiscono Bud\u00f9r nella segreta di Qamar al-Zam\u00e0n. Un terzo spirito, eletto a giudice, li trova belli uguali e per testare l'opinione di ognuno dei due giovani quanto all'altro, la fata sveglia prima il principe che, vedendo la bellezza di Bud\u00f9r, scambia il suo anello con lei e poi si riaddormenta; allo stesso modo la principessa cinese che, svegliata a colpi dal genio, ama teneramente il principe e poi riprende sonno e dal genio viene riportata a casa. Il giorno dopo per\u00f2 Qamar al-Zam\u00e0n non ritrova pi\u00f9 la donna amata, ed ora che egli finalmente si era convinto di prendere moglie, per di pi\u00f9 con la passione nel cuore, ha perso forse per sempre l'occasione di rivederla ancora una volta.\nAnche Bud\u00f9r, ridestandosi senza il suo amore, scoppia in pianto, portando Ghayur a temere che sia impazzita e a chiamare i migliori medici. Tuttavia i medici e i maghi non riescono a guarire il male d\u2019amore di Bud\u00f9r e per questo vengono uccisi. Solo il principe Qamar al-Zam\u00e0n, con l'aiuto dell'istruito figlio della nutrice della principessa, compie un lungo viaggio in Oriente, sotto le false vesti di un astrologo, riuscir\u00e0 a \"guarire\" Bud\u00f9r. Ghayur acconsente al matrimonio dei due e finalmente Bud\u00f9r e Qamar al-Zam\u00e0n, fanno vela verso la Persia a recare la gioiosa notizia a Shahzam\u00e0n. Tuttavia durante il viaggio, Qamar al-Zam\u00e0n, giunto nei pressi dell'isola d\u2019Ebena, smarrisce il talismano preferito di Bud\u00f9r, rubato da un malefico uccello, e cos\u00ec lascia la sposa, facendo tappa in un villaggio dove i musulmani come lui sono terribilmente odiati, finch\u00e9 un contadino non lo accoglie e non lo cura.\nGiunge sull'isola anche Bud\u00f9r, decisa a non lasciarsi abbandonare alla disperazione dopo la perdita di Qamar al-Zam\u00e0n, sotto le falsi vesti di lui stesso, e non riconosciuta da nessuno e viene invitata dall'anziano re locale a sposarsi con la figlia, Hayat-al-Nuf\u00f9s (Vita nelle anime), ma in segreto Bud\u00f9r le rivela la sua vera identit\u00e0 e aspetta notizie del fidanzato. Intanto Qamar al-Zam\u00e0n, ritrovato il talismano e 100 giare contenenti oro, cerca di partire alla ricerca di Bud\u00f9r ma non vi riesce. Sar\u00e0 a Bud\u00f9r stessa a scoprirlo e condurlo a corte dove rivela tutta la storia al vecchio re dell'isola ancora vivente. Avviene cos\u00ec un duplice matrimonio di Qamar al-Zam\u00e0n con Bud\u00f9r e Hayat an-Nuf\u00f9s e le due nuove regine avranno ognuna un figlio, a nome rispettivamente Amgiad e Assad. Anni dopo, ognuna delle due donne si invaghisce del figliastro: i due principi rifiutano disgustati le profferte amorose delle matrigne, e queste, indignate, inventano di esser state violentate da Assad e Amgiad e supplicano il marito Qamar al-Zam\u00e0n di far uccidere i ragazzi. \nQamar al-Zama\u00e0n crede alla bugia e fa allontanare con un emiro i ragazzi, ma l'uomo non ha il coraggio di decapitare due ragazzi cos\u00ec stupendi e soprattutto innocenti, per cui si limita a mandarli il pi\u00f9 lontano possibile dal regno. Assad e Amgiad giungono in una citt\u00e0, ma il primo viene catturato da una setta di sadici adoratori di falsi dei protettori del fuoco che hanno intenzione di sacrificarlo. Amgiad, messosi alla ricerca del fratello, conosce prima una donna vogliosa e lussuriosa che uccide e poi un guardiano di nome Bahram, segreto leader della setta demoniaca, che Amgiad salva da una denuncia. Bahram quindi ottiene la fiducia di Amgiad, ma di nascosto preleva Assad dalla sua prigione e si dirige verso il loro luogo sacro per volerlo sgozzare; ma Morgiana, una regina fortemente nemica della setta, riesce a salvare il condannato.\nLa donna riconosce in lui un giovane colto e pieno di vita e decide di adottarlo come figlio. Ma la notte stessa Assad viene nuovamente rapito dalla setta, che lo tortura con ferocia. Bostan, la figlia di uno dei pi\u00f9 anziani e crudeli membri della setta, ha compassione di lui e progetta di liberarlo. Finalmente i due potranno essere salvati da Amgiad, divenuto gran visir di quella citt\u00e0, che stermina la tremenda setta con l'aiuto di Morgiana. Nello stesso giorno giungeranno due eserciti guidati rispettivamente da Shahzam\u00e0n ancora in vita e da Ghayur, che cercano notizie di Qamar e Bud\u00f9r. Ora che la famiglia \u00e8 riunita grazie all'ultimo arrivo di Qamar con le mogli con cui ha fatto pace, Assad e Amgiad si sposano con Morgiana e Bostan per vivere insieme felici e contenti.\n10 - Nur ed-Din e la bella Persiana.\nNella citt\u00e0 di Bassora il giovane figlio di Khacan, Nur ed-Din conduce una vita agiata di dongiovanni, grazie all'impiego del padre presso la corte del sultano. Una sera, dopo un banchetto, il sultano convince il visir Khacan a procurargli la pi\u00f9 bella schiava persiana che esistesse sulla terra, dopo aver perso una scommessa. Il visir la trova in un'affascinante e seducente concubina chiamata appunto \u201cBella Persiana\u201d. Tuttavia la ragazza viene insidiata da Nur ed-Din che se ne innamora perdutamente e vorrebbe portarsela via. Il visir, dapprima arrabbiato col figlio ma poi contento della scelta, dato che in fondo il sultano si divertiva con decine di concubine, accetta di far unire Nur ed-Din con la persiana, a patto che questi non la abbandoni mai dopo la sua morte. Morto Khacan, Nur ed-Din sperpera tutti i suoi averi con falsi amici, fino a vedersi costretto a vendere la schiava persiana per sanare i debiti. Al mercato il giovane incontra il nuovo visir Saouy, uomo crudele che odiava particolarmente suo padre, il quale vuole comprare la schiava per molto meno dei soldi versati anni prima da Kahacan per acquistarla. Inoltre Saouy minaccia Nur ed-Din di fare la spia al sovrano di Bassora, rivelandogli che il giovane si era tenuto la ragazza anzich\u00e9 consegnargliela. Infuriato Nur ed-Din lo percuote di legnate e botte, facendolo scappare dal sultano a cui racconta tutto.\nCos\u00ec avviene che la bella persiana e il suo sposo sono costretti a fuggire a Baghdad dove si rifugiano presso un padiglione custodito dal vecchio Shaykh Ibrah\u00ecm che li accoglie benevolmente. L'uomo, essendo anziano e sempre solo, decide di banchettare e divertirsi con la bella persiana e Nur ed-Din per festeggiare l'avvenimento, ma accade che, accendendo troppe luci, attira le attenzioni del califfo H\u0101r\u016bn al-Rash\u012bd, suo padrone. Il nobile assieme a Jaf\u00e0r e all'eunuco Masr\u00f9r si dirige vestito da pescatore al padiglione dove incontra i tre che schiamazzano e ridono ubriachi. Accade che perfino Shaykh cerca di bastonare il califfo, prendendolo per uno straccione, ma questi si fa riconoscere, pretendendo di volere avere come concubina la bella persiana e di affidare a Nur ed-Din il trono di Bassora, licenziando suo cugino. Firmata la lettera per il sultano, H\u0101r\u016bn al-Rash\u012bd manda a Bassora Nur ed-Din che per\u00f2 viene arrestati a causa di un altro imbroglio del visir Saouy. Tuttavia proprio mentre sta per essere eseguita la condanna a morte del giovane, giunge a Bassora il visir Jaf\u00e0r per consegnare una sorta di ricevuta firmata dal califfo di Baghdad per la consegna della persiana. Finalmente Nur ed-Din viene incoronato re di Bassora e il vile Saouy viene fatto decapitare.\n11 - Il re Badr e la principessa Giawhara.\nIl re della Persia, essendo vecchio e senza eredi, un giorno compra una schiava da un mercante. La donna bellissima, stupefacente e incantevole, di nome Giulnar, si rivela una degna compagna del re, tuttavia all'inizio appare silenziosa per via del suo triste passato. Infatti la donna era sorella di Salih, re del Popolo del Mare, discendente del re Salomone, al quale disobbed\u00ec e fu venduta come schiava. Passato un anno dal primo incontro tra il re e la schiava, la donna si dimostra riconoscente per il bel trattamento riserbatole e promette al re che avr\u00e0 un figlio: Badr. Cresciuto il giovane come meglio si poteva, a 20 anni egli \u00e8 ancora senza moglie e cos\u00ec il re Salih propone alla sorella Giulnar, ormai vedova e reggente, di fidanzare il principe alla bellissima Giawhara, figlia del crudele e scorbutico sovrano marino Samandal. Badr per errore ode la conversazione fra la madre e lo zio e cos\u00ec immediatamente s\u2019innamora di quella principessa che non ha nemmeno visto, soffrendone molto.\nLo zio Salih si presenta da Samandal per invocare la sua clemenza a concedergli la mano di Giawhara per Badr, ma ne nasce una lotta che culmina con la cattura di quest\u2019ultimo da parte di Salih. Giawhara fugge su un'isola dove per caso giunse anche Badr, dopo aver entrambi saputo l'esito dello scontro, e ora la principessa, venuta a sapere chi fosse il suo coinquilino dell'isola, lo tramuta in uccello. Badr cos\u00ec, disperato, vola per la terra finch\u00e9 non viene catturato da un mercante che lo consegna ad un re. L'uomo, ammirato dalla bellezza del pennuto, lo fa ingabbiare ma sua figlia capisce che \u00e8 un uomo uomo vittima di un sortilegio e lo libera. Ritrasformato in uomo, Badr ottiene dal re una nave per tornare in Persia; ma durante il viaggio Badr fa naufragio, finendo in una terra sconosciuta, abitata da animali di vario genere e da una maga potente e cattiva, Lab. Per fortuna Badr \u00e8 salvato da un vecchio sopravvissuto di nome Abdall\u00e0h: l'uomo \u00e8 riuscito a scampare alle ire della maga grazie alla sua perspicace idea di sposarla e unirsi a lei nel catturare le vittime che poi vengono tramutate in bestie.\nTuttavia Abdall\u00e0h quando vede Badr riconosce in lui un nobile uomo e cos\u00ec decide di non aiutare pi\u00f9 Lab: gli suggerisce di farsi sposare dalla regina e ottenere dal vecchio dei segreti per rompere le magie di Lab. Badr accetta l'idea, e dopo 40 giorni dal matrimonio la regina prepara una focaccia magica che trasformer\u00e0 Badr in animale. L'uomo con una scusa va da Abdall\u00e0h che gli consiglia di sostituire con un'altra pizza la focaccia e di far mangiare alla regina la vera focaccia avvelenata. Il piano di Abdall\u00e0h funziona alla perfezione: Badr sostituisce la focaccia di Lab, la regina pronuncia le parole magiche, spacciandole per un gioco, ma Badr non scherza e le fa assaggiare la sua stessa medicina, facendola tramutare in cavalla. La megera viene condotta da Badr fino ad un villaggio lungo il cammino di ritorno per la Persia, e qui una vecchia lo inganna, convincendo Badr a venderle la cavalla. La donna anziana si rivel\u00f2 essere la madre della maga beffata che la riporta alle sue vere sembianza. Pare che per Badr non vi sia pi\u00f9 speranza di salvezza, ora \u00e8 stato tramutato da Lab nuovamente in uccello e per giunta in gufo; ma una schiava tradisce Lab, racconta l'accaduto a Giulnar e alla madre di lei regina del mare, per cui le due si fiondano sulla citt\u00e0 di Lab con tutto l'esercito del Mare, distruggendo Lab per sempre. Le regine di Persia ora vorrebbero far sposare la schiava con il rispettivo figlio e nipote, tuttavia il principe persiano \u00e8 ancora innamorato di Giawhara, sebbene cosciente del male che gli aveva recato: decide di riprovarci con lei, facendo pace con il re Samandal, conquistando cos\u00ec per sempre la mano della sua amata.\n12 - Ghanim e la principessa Tormenta.\nNella citt\u00e0 di Damasco il mercante Ghanim lavora con grande capacit\u00e0 di persuasione e con grande profitto. Un giorno in cui \u00e8 per affari a Baghdad, scopre un baule contenente una principessa svenuta: con grande stupore raccoglie e cura la fanciulla che pian piano si riprende. Essa si riveler\u00e0 essere la principessa Tormenta, favorita del califfo H\u0101r\u016bn al-Rash\u012bd, che gi\u00e0 sposato con la maga Zobeida. Infatti \u00e8 stata proprio Zobeida a far catturare Tormenta e a farla rinchiudere nel baule, con l'intento di sotterrarlo. Ora che Ghanim l'ha salvata, Tormenta \u00e8 presa da un folle desiderio di amarlo e ci\u00f2 avviene anche per il suo cavaliere che tuttavia scoppia in pianto. Tormenta chiaramente comprende i pensieri di Ghanim e difatti anche lei \u00e8 molto addolorata perch\u00e9 consapevole del loro amore impossibile: ci\u00f2 perch\u00e9 il califfo di l\u00ec a poco torner\u00e0 a palazzo da una spedizione e certamente avrebbe chiesto sue notizie. Tuttavia, mentre i due innamorati si consumano nel loro dolore, la regina Zobeida sta progettando un piano per far risultare la scomparsa di Tormenta un tragico incidente: fa intagliare un pezzo di legno a forma di cadavere, che \u00e8 di seguito avvolto in un lenzuolo e infine stipato in una bara all'interno di un mausoleo.\nIl califfo H\u0101r\u016bn al-Rash\u012bd giunge a palazzo e chiede notizie della sua amata, quando gli si para davanti piangente Zobeida, che inventa che la favorita \u00e8 morta: il califfo, sebbene addolorato, non le crede e va di persona a far aprire il mausoleo, poi vede il sudario e d\u00e0 Tormenta per morta. Per qualche tempo pare che il califfo si sia dimenticato del tutto della sua favorita, quando a palazzo giunge una lettera firmata da Tormenta, che racconta d'esser scomparsa perch\u00e9 rapita dagli emissari di Zobeida, ma poi trovata e curata dalla bont\u00e0 di Ghanim. Leggendo il nome del mercante, per\u00f2, il califfo va su tutte le furie e fa punire severamente sia Tormenta, internandola in una torre, che la famiglia di Ghanim (visto che questi era scomparso dalla citt\u00e0 sotto le vesti di uno schiavo per non farsi riconoscere): la madre e la sorella del mercante vengono addirittura esiliate da Damasco e costrette a vagare nei pressi di Baghdad. Fortunatamente le due vengono salvate dal primo ministro della citt\u00e0. Nel frattempo H\u0101r\u016bn al-Rash\u012bd, ripensando alle sue azioni, capisce di non aver ragionato sulla situazione e cos\u00ec ritira tutti i castighi inflitti sia a Tormenta che a Ghanim, che fino a quel momento non si era riuscito a trovare. Tormenta, questa si reca per la citt\u00e0 in cerca dell'amato e, riconciliatasi con la madre e la sorella di lui, lo trova moribondo su una lettiga: contro le aspettative dei medici, Ghanim si riprende completamente appena vede davanti a s\u00e9 Tormenta, giuliva per la benedizione del califfo riguardo al loro sposalizio.\n13 - Il principe Zeyn Al-Asn\u00e0m e il re dei Geni.\nNella citt\u00e0 di Bassora il nuovo reggente Zeyn Al-Asn\u00e0m anzich\u00e9 seguire le orme del genitore parsimonioso e amante del popolo, spreca tutte le sue ricchezze, arrivando sull'orlo della bancarotta e di essere deposto dal popolo. In seguito a questa terribile situazione, Zeyn ogni notte sogna un uomo anziano che gli promette di farlo diventare ricco se avesse cambiato modo di governare, dimostrandosi cos\u00ec degno dei suoi segreti. Finalmente una notte il vecchio del sogno gli comunica di scavare nello studio del padre, con la promessa che avrebbe trovato vari vasi d\u2019oro e una stanza contenente nove colonne d\u2019oro massiccio con attaccate altrettante splendide statue. Il principe obbedisce alle rivelazioni del vecchio e il giorno dopo scopre tutte le ricchezze che aveva visto nella visione. Tuttavia Zeyn nota che la nona colonna \u00e8 priva della statua: al contrario vi \u00e8 scritto un biglietto da parte del padre che lo esorta a recarsi nella citt\u00e0 de Il Cairo in Egitto alla ricerca del servitore Mubarak. Quest\u2019uomo lo avrebbe aiutato nell'impresa di trovare l'ultima statua. Senza leggere una seconda volta Zeyn parte subito per la Terra delle Piramidi e trova il servitore con cui intraprende un lungo e fantastico viaggio verso la Citt\u00e0 dei Geni. Questo \u00e8 un luogo totalmente sconosciuto alla gran parte del genere umano, perch\u00e9 abitato da spiriti che possono prendere sia forme mostruose e grottesche di demoni con ali da pipistrello e volto da leone con corna di bufalo oppure tramutarsi in bei giovinetti molto assomiglianti agli \u201ceroti\u201d angelici della Grecia.\nTraversato il lago che li separa dalla citt\u00e0 a bordo di una barca con un traghettatore alquanto bizzarro dalla testa di elefante e il corpo di una tigre, Zeyn e Mubarak giungono alla Citt\u00e0 dei Geni. La roccaforte e il palazzo sono immensi e qui Mubarak ordina al viaggiatore di evocare il re dei geni, intimandogli dopo la sua apparizione di farsi chiedere dove si trovasse la nona statua preziosa, in quanto figlio del re di Bassora. Il genio appare in forma di giovane, segno che \u00e8 di buon umore e pronto ad ascoltare il principe che gli ripete un giuramento di fedelt\u00e0 e la richiesta della statua. Il genio acconsente a rivelargli il segreto e di seguito gli ordina di portargli la pi\u00f9 pura e la pi\u00f9 casta delle ragazze di Persia, aiutandolo con uno specchio magico. Zeyn cos\u00ec riparte dalla citt\u00e0 e in breve tempo trova con lo specchio la famosa ragazza che rapisce dal padre con un imbroglio per non spaventarla del suo destino. La fanciulla si lascia condurre fino alla Citt\u00e0 dei Geni, quando scoppia in pianto intuendo il suo triste destino. Tuttavia Mubarak e Zeyn non fanno caso alle sue suppliche. Tornati a Bassora, Zeyn scende le scale del sotterraneo e nella stanza, al posto della statua, trova la ragazza che aveva rapito con Mubarak: era lei la statua pi\u00f9 preziosa. Con il consenso del re dei geni, Zeyn sposa la fanciulla, dando origine ad un nuovo ramo della sua stirpe.\n14 - Al\u00ec Baba e i quaranta ladroni.\nAli Baba \u00e8 un taglialegna molto povero. Un giorno, mentre taglia la legna, sente delle voci. Si nasconde sopra un albero, dal quale ascolta il capo di una banda di 40 ladroni pronunciare la formula magica che permette l'apertura della roccia di una caverna: \u00ab\"Apriti, Sesamo!\"\u00bb e la formula magica per richiuderla: \u00ab\"Chiuditi, Sesamo!\"\u00bb. Dopo che i ladroni (entrati precedentemente all'interno della caverna) ne escono e si allontanano, Ali Baba pronuncia a sua volta la formula e penetra nella caverna, scopre tesori ammassati al suo interno e preleva una parte d'oro. Suo fratello, Q\u0101sim, che \u00e8 abbiente per aver sposato la figlia di un ricco mercante, ma che non ha aiutato mai il fratello indigente, \u00e8 sorpreso dall'improvvisa fortuna di Ali Baba che gli rivela la sua avventura. \nQ\u0101sim si reca allora alla caverna ma, turbato dalla vista di tante ricchezze, non ricorda pi\u00f9 la formula che gli permetterebbe di uscirne: quindi i banditi lo sorprendono alla grotta, lo uccidono e tagliano a pezzi il suo cadavere. Ali Baba, inquieto per l'assenza del fratello, si reca alla grotta e ne scopre i resti, riportandoli a casa. Con l'aiuto di Margi\u0101na, sua schiava assai abile, riesce a inumare suo fratello senza attirare l'attenzione dei vicini.\nI banditi non ritrovano pi\u00f9 il cadavere e capiscono che un'altra persona conosce il loro segreto, fino a trovare l'abitazione di Ali Baba. Il loro capo si fa passare per un mercante d'olio, si procura dei muli carichi di 38 giare, delle quali una piena in effetti di olio ma ciascuna delle restanti 37 nasconde un bandito, quindi si spaccia per mercante di olio e chiede ospitalit\u00e0 ad Ali Baba nell'intento di ucciderlo nel sonno. Margi\u0101na scopre il loro piano e uccide i banditi nascosti nelle giare, versando olio bollente in ognuna di esse. Quando il capo va a cercare i suoi complici, scopre i suoi complici morti e fugge.\nPer vendicarsi, qualche tempo dopo, il capo dei banditi s'insedia come commerciante nella zona e avvia un legame d'amicizia col nipote di Ali Baba, che nel frattempo aveva ripreso gli affari del padre. Il bandito \u00e8 invitato a mangiare nella casa del nipote, ma Margi\u0101na lo riconosce. In onore degli invitati ella esegue una danza, nel corso della quale manovra una spada che, improvvisamente, pianta nel cuore del capo dei banditi. Cos\u00ec la storia termina positivamente per Ali Baba e la sua famiglia, fatta eccezione per l'egoista fratello Q\u0101sim.\n15 - Storia dell'uomo addormentato e ridestato.\nA Baghdad un vecchio mercante dona in eredit\u00e0 al giovane figlio tutti i suoi averi. Il figlio, dopo aver scoperto di essere ricchissimo decide di divertirsi con i suoi amici, finch\u00e9 non inizia ad annoiarsi. Allora inizia a progettare degli scherzi ai danni di poveri mendicanti. Un giorno, per le strade della Citt\u00e0 Vecchia, incontra un poveraccio addormentato perch\u00e9 ubriaco. Il giovane mercante si accorge che il barbone \u00e8 uguale a lui, e cos\u00ec decide di beffarsi di lui, scambiando le identit\u00e0. Lui, ricco e bello, sar\u00e0 povero, ingannando la famiglia del poveraccio, che verr\u00e0 portato in casa del mercante, lavato e rivestito, e verr\u00e0 trattato come un principe.\nGli amici del mercante dicono che cos\u00ec lui far\u00e0 un favore al poveraccio, facendogli provare i piaceri dei ricchi; ma il giovane mercante ribadisce che proprio la natura rustica e ingenua del barbone far\u00e0 in modo che la vita del ricco per lui risulter\u00e0 un vero inferno. Il giovane mercante dunque si appresta ad eseguire il piano, e porta avanti questa burla per diversi giorni fino a quando fa ubriacare il poveraccio, lo fa cadere nel sonno, e lo rigetta nelle strade sporche da dove lo ha preso. Il poveraccio, svegliandosi, creder\u00e0 che tutto sia stato un sogno.\nQuesta novella della raccolta ha ispirato una scena del film \"Il marchese del Grillo\", diretto da Mario Monicelli, con Alberto Sordi.\n16 - Aladino e la lampada magica.\nIn Cina, un ragazzo povero di nome Aladino, dopo la morte del padre, vive con la madre vedova, a cui non da' alcun aiuto, preferendo giocare con gli amici. Un giorno si presenta ad Aladino un uomo che afferma di essere suo zio. Dopo aver conquistato la fiducia della cognata con un pranzo lussoso, lo zio porta Aladino in un luogo isolato e deserto, nel quale vi \u00e8 una caverna segreta piena di ogni sorta di meraviglie, e chiede al ragazzo di entrare dentro la caverna per prendere una lampada e, per tranquillizzarlo, gli affida un anello magico. Recuperata la lampada, Aladino si rifiuta di darla allo zio che, infuriato, lo chiude dentro la caverna. Dopo essere rimasto per molto tempo da solo nella caverna, Aladino riesce a liberarsi strofinando per caso l\u2019anello che gli aveva affidato lo zio. L\u2019anello infatti custodiva un genio pronto ad eseguire tutti i suoi desideri. Successivamente Aladino, tornato alla sua vita normale, scopre che anche la lampada ha dei poteri magici, infatti strofinandola appare un genio ancora pi\u00f9 grande di quello custodito nell\u2019anello. Un giorno, avendo visto senza velo la bellissima principessa Badr-al-Budur, il giovane se ne innamora perdutamente, e usa la sua magia per poter diventare ricchissimo allo scopo di sposarla. I due vanno a vivere in un immenso palazzo colmo di ricchezze e sfarzosit\u00e0, ma purtroppo il falso zio che l\u2019aveva abbandonato nella caverna, si rivela essere un perfido stregone africano disposto a tutto pur di ottenere il prezioso oggetto per s\u00e9. Lo stregone, attraverso le arti magiche capisce che Aladino ha scoperto il potenziale della lampada, e che adesso vive come un re. Perci\u00f2 attraverso uno stratagemma riesce a rubare la lampada, e ordina al genio di spostare l\u2019immenso palazzo in Africa. Aladino perci\u00f2 cade in rovina, e solo dopo varie peripezie riesce a raggiungere il mago africano e ad ucciderlo dentro al palazzo.\nEntra in gioco il fratello del mago, anch\u2019egli stregone, che con le stesse arti magiche viene messo al corrente di tutta la storia. Per vendicare il fratello, lo stregone uccide la famosa guaritrice Fatima e, travestendosi da lei, riesce ad entrare nel palazzo di Aladino e a conquistare la fiducia della sposa, ma fortunatamente viene scoperto in tempo da Aladino e ucciso.\n17 - Codadad e i suoi fratelli.\nNel regno di Harran il sultano ottiene 49 figli da diverse schiave e bandisce la concubina Piruz\u00e8, considerandola sterile. Tuttavia la donna dar\u00e0 alla luce un bambino pi\u00f9 forte e intelligente degli altri, che chiamer\u00e0 Codadad. Egli cresce sano e forte e decide a 18 anni di presentarsi alla corte di suo padre per prestare i suoi servigi, senza rivelargli la loro parentela. Il compito di Codadad \u00e8 portato cos\u00ec magnificamente a termine che il sultano lo fa suo consigliere personale, ma un giorno i fratelli, gelosi di lui, lo traggono in inganno. Con la scusa di una battuta di caccia i giovani si allontanano dal palazzo, per far ricadere la colpa su Codadad che presto, incitato anche dal sultano, corre a cercarli. Durante il viaggio Codadad si ritrova in una pianura su cui sorge un castello con una principessa affacciata alla finestra che invita il giovane ad allontanarsi, visto che la magione \u00e8 abitata da un uomo cannibale. Ma Codadad non si lascia intimidire e ben presto, quando si trova davanti l\u2019orco, lo uccide facendolo a pezzi. Liberata la principessa, il giovane libera anche tutti gli altri prigionieri del castello, inclusi i suoi fratelli.\nNel viaggio di ritorno la principessa di Deryabar si presenta: ella era figlia di un nobile re, ucciso dalla cieca cupidigia di un giovane figlio della regina saracena che egli un giorno ha condotto in salvo. Il grave gesto era stato commesso perch\u00e9 il re non aveva permesso a quel giovane di sposarsi con la principessa. Fuggita dalla citt\u00e0, la donna viene accolta da una nuova famiglia reale e si sposa con il principe: questo marito non vivr\u00e0 molto a lungo perch\u00e9 durante un\u2019incursione di pirati, egli viene catturato e gettato in mare. Approdata su una terra sconosciuta la nave, il noto barbaro cannibale conosciuto da Codadad fa strage dei pirati e rapisce la ragazza. L\u2019esercito di principi torna trionfale nel regno di Harran, ma una notte i fratelli sono ancora presi dall\u2019impulso della gelosia e pugnalano di nascosto Codadad che tuttavia non muore.\nLa principessa di Dreyabar \u00e8 disperata e corre a chiamare un chirurgo ma quando i due ritornano alla tenda il corpo del moribondo non c\u2019\u00e8 pi\u00f9. Sconsolata, la principessa cerca aiuto nelle braccia del sultano e della cortigiana Piruz\u00e8 che fanno imprigionare immediatamente i 49 traditori per condannarli a morte. Dopo aver eretto un enorme e fastoso mausoleo in onore di Codadad, il sultano viene attaccato da un esercito messo su dai suoi nemici di confine. Pare che la sorte stia per capitolare proprio a favore di questi ultimi, quando dalla collina giunge una piccola armata condotta da un giovane urlante e pieno di ferocia che sbaraglia l\u2019esercito nemico mettendolo in fuga. Si tratta proprio di Codadad salvato grazie alle cure di un contadino. Finalmente la famiglia pu\u00f2 riabbracciarsi ed inoltre il fortunato sposo della principessa ordina che i 49 fratelli vengano liberati.\n18 - L\u2019avventura del califfo Har\u00f9n al-Rash\u00ecd.\nA Baghdad il califfo H\u0101r\u016bn al-Rash\u012bd si trova a passeggio con il suo visir Jaf\u00e0r e fa tre strani incontri. Il primo personaggio strambo che conosce \u00e8 un mendicante cieco che gli chiede di schiaffeggiarlo ogni volta che gli avrebbe fatto l\u2019elemosina, il secondo \u00e8 un violento che frusta in continuazione una cavalla e il terzo \u00e8 un ricco mercante tutto ben vestito; il califfo, stupito da questi tre figuri, ordina di condurli a palazzo per sentire le loro storie. Il primo, chiamato Bab\u00e0 Abdall\u00e0, narra la sua sventura capitatagli durante un viaggio per affari. Egli si trovava nel deserto coi suoi cento cammelli quando un viaggiatore gli chiese di aiutarlo nella ricerca di un tesoro magico. Il viaggiatore sosteneva che tali ricchezze si trovassero proprio da quelle parti grazie ai suoi poteri magici e che sarebbe stato in grado di regalarle a Bab\u00e0 se questi avesse spartito il bottino al 50%. Bab\u00e0 Abdall\u00e0 accetta e cos\u00ec il viaggiatore separa due rocce enormi, facendo apparire alla vista del mercante un tesoro di proporzioni cosmiche. Quasi Abdall\u00e0 non credeva ai propri occhi e con gioia accetta di regalare quaranta cammelli al viaggiatore misterioso che si allontana con la sua parte di bottino. Tuttavia il tarlo della gelosia e dell\u2019ingordigia impedisce a Bab\u00e0 Abdall\u00e0 di proseguire il suo viaggio di ritorno e cos\u00ec l\u2019uomo persuade il viaggiatore pian piano a restituirgli tutto il suo carico e i quaranta cammelli. Come se ci\u00f2 non fosse bastato a lui, Bab\u00e0 chiese al viaggiatore anche di sapere cosa contenesse un vaso curioso che egli possedeva. Il viaggiatore risponde che si trattava solo di un vasetto di pomata capace di far scorgere al proprietario che si spalmava la crema su un occhio di poter vedere qualsiasi cosa sconosciuta all\u2019occhio umano e anche immense catene di tesori. Bab\u00e0 Abdall\u00e0 immediatamente si spalma la pomata su entrambi gli occhi, disobbedendo alle avvertenze del viaggiatore, divenendo cos\u00ec cieco e povero.\nIl secondo interrogato dal califfo \u00e8 Sidi-Numan. Egli a causa della moglie Amina sub\u00ec un terribile sortilegio. Dopo le nozze con la fanciulla, Sidi scopre che Amina si comportava in modo strano e che a volte aveva anche delle crisi; oltre a ci\u00f2 ella scompariva misteriosamente ogni notte. Deciso ad indagare, Sidi-Numan scopre che la ragazza aveva dei rapporti con i demoni e che insieme a loro dissotterrava dei cadaveri per mangiarseli. Un giorno Sidi rivela ci\u00f2 alla moglie e questa inferocita lo tramuta in cane per poi scacciarlo malamente. Fortunatamente il cane trova amicizia in un fornaio che lo accudisce e scopre che quell\u2019animale sapeva riconoscere le monete false da quelle autentiche. \nDivenuto famosissimo, il cane viene convocato assieme al padrone da una giovane di famiglia nobile. Questa ragazza, essendo anche maga, scopre che il cane \u00e8 un giovane vittima di un sortilegio e lo riporta alle sue originali sembianze. Sidi-Numa, deciso a sposarsi la ragazza e a vendicarsi, si fa consigliare su come escogitare un potente incantesimo e poi si dirige verso la sua vecchia casa. Con un astuto stratagemma, Sidi-Numan sorprende la strega Amina e la tramuta in cavalla, per poi saltarle in groppa e frustarla per ogni giorno della sua vita.\nL\u2019ultimo narratore \u00e8 Hassan Alhabb\u00e0l, noto per essere divenuto ricco e benestante dalla sua condizione di miserabile. Egli vendeva corde per le strade povere di Baghdad quando un giorno due ricchi amici: Saadi e Saad decisero di usarlo per la loro scommessa. Infatti tra i due nobili c\u2019era chi sosteneva di poter diventare ricco mediante l\u2019accumulo smisurato di denaro e l\u2019altro che stimava di poter vivere moderatamente spendendo quel che gli bastava per vivere. Decisi a scommettere che qualcuno poteva diventare ricco o no facendo fruttare una piccola somma che Saadi e Saad avrebbero dato a un poveraccio, i due scelgono Hassan. Essi gli donano 200 soldi col promessa che pochi mesi dopo sarebbero tornati per vedere se egli sarebbe divenuto pi\u00f9 benestante, ma ci\u00f2 non accade. Infatti il povero Hassan, messosi il gruzzolo nel turbante, viene derubato da un uccellaccio che gli sfila il copricapo col becco e vola via. Perdonato dai due amici con altre 200 monete, Hassan cade di nuovo preda della sfortuna perch\u00e9 messa la somma in un vaso di grano, l\u2019oggetto viene preso dalla moglie che lo vende a dei mercanti.\nI due amici Saad e Saadi avvertono Hassan per l\u2019ultima volta e gli consegnano un pezzo di piombo. Un giorno un pescatore che cercava un po\u2019 di piombo per le sue reti, chiese ad Hassan di dargliene un po\u2019 e questi, ormai sconsolato visto che non sapeva cosa fare con un pezzo di piombo, glielo dona tutto. Quella notte il pescatore torna in casa di Hassan con un pesce enorme e glielo regala come ricompensa. Mentre la moglie del poveraccio squartava la bestia scorge un diamante preziosissimo e lo baratta con una famiglia ebrea per 100.000 soldi. Divenuto ora un po\u2019 pi\u00f9 ricco di prima, Hassan diventa un piccolo imprenditore e assume del personale per tessere e vendere le sue corde. Divenuto ancora pi\u00f9 ricco, l\u2019uomo ormai \u00e8 noto in tutta la citt\u00e0 e si compra una nuova casa pi\u00f9 grande e lussuosa di quella di prima dove ricever\u00e0 Saadi e Saad. Un giorno passeggiando con gli uomini, Hassan nota uno strano nido e ordina al servo di prenderglielo: si tratta dal suo turbante con ancora le monete d\u2019oro del primo prestito, e questa scoperta avverr\u00e0 anche per il secondo: infatti un servo di Hassan trover\u00e0 un curioso vaso in un magazzino per mostrarlo al padrone e lui riconoscer\u00e0 l\u2019oggetto con i soldi.\nRisarciti Saadi e Saad e vinta questa scommessa, i due amici tornano a casa.\nFinita questa storia, il califfo si complimenta con Hassan e reca un po\u2019 di soldi agli altri due, convincendo Sidi-Numan a perdonare la cavalla ritramutandola in umana.\n19 - Ali Cogia, il mercante di Baghdad.\nPresso la pittoresca citt\u00e0 di Baghdad vive il mercante Ali Cogia; un giorno questi viene incaricato di intraprendere un lungo viaggio di penitenza alla volta dell\u2019Egitto. Preparandosi per la partenza, Ali nasconde i suoi averi in un vaso coprendoli con delle olive, successivamente lo consegna ad un amico intimandogli di tenere al fresco le olive. Il mercante promette, ma dopo sette anni la moglie, desiderosa di olive, gli chiede di prendere il cesto di Ali. L\u2019uomo acconsente e con sorpresa scopre che sotto le olive, ormai fradicie, vi era una grossa quantit\u00e0 di denaro. Subito l\u2019uomo arraffa tutto e riempie il vaso di olive fresche che consegner\u00e0 pochi giorni dopo ad Ali, appena tornato dall\u2019Egitto.\nI mercante si riprende il vaso ma ben presto si accorge dell\u2019imbroglio e non riesce ad avere il giusto castigo del truffatore per mancanza di prove. Cos\u00ec la notizia giunge fino alle orecchie del califfo H\u0101r\u016bn al-Rash\u012bd il quale una notte si reca in giro per la citt\u00e0 vestito da mercante come era solito fare. Passeggiando si ferma vicino alla finestra di una casa povera dove dei bambini stanno giocando al processo tra Ali e il mercante imbroglione. Con grande stupore il califfo apprende che il mercante aveva ingannato Ali mettendo nel vaso delle olive nuove, sebbene si fosse pi\u00f9 volte dichiarato innocente: stabilire l\u2019impossibilit\u00e0 del furto da parte dell\u2019uomo era possibile, perch\u00e9 il vaso era stato in sua custodia per ben sette anni e il tempo avrebbe di certo rovinato le olive. Cos\u00ec il giorno dopo il califfo Harun convoca a corte il bambino prodigio il quale gli far\u00e0 da testimone nel nuovo processo contro il mercante ladro che si terr\u00e0 proprio nella sala. Dopo che Ali ha vinto la sua causa, il bambino viene ricompensato con una grande somma d\u2019oro.\n20 - Il cavallo incantato.\nNel regno della Persia viveva un importante sultano il quale organizzava ogni anno una festa sfarzosa e tanto ricca che coinvolgeva l\u2019intero Stato. Un giorno durante la sacra celebrazione di tale solennit\u00e0 giunse un indiano il quale mostr\u00f2 al sultano un cavallo di legno che era capace di sollevarsi e di portare il suo padrone in qualsiasi luogo egli desiderasse. Il sultano credette veramente alle parole dell\u2019indiano quando questi si rec\u00f2 su una montagna e gli porse al ritorno un frutto molto particolare e ricercato. Il figlio del sultano Firuz-Shah era molto presuntuoso e volle spudoratamente salire in groppa al cavallo per vedere come funzionasse. Egli non sapeva nulla dei comandi della macchina e cos\u00ec gir\u00f2 una valvola librandosi in aria e non sapendo come scendere. Trovato il modo, Shah si trovava troppo lontano di casa, e si trov\u00f2 costretto ad atterrare nel regno del Bengala in India. Il principe persiano atterr\u00f2 proprio su un tetto di un nobile palazzo dove risiedeva una bellissima principessa. Egli inizialmente esitava, ma poi si introdusse nelle raffinate e profumate stanze della ragazza a cui raccont\u00f2 tutta la sua travagliata storia. La principessa era di animo nobile e anzich\u00e9 denunciarlo ai genitori si innamor\u00f2 perdutamente di lui, essendo il giovane di bell\u2019aspetto e molto colto. Cos\u00ec i due nel cuore della notte iniziano a parlare delle loro vite e la principessa ad un certo punto, abbagliata dalle notizie riguardo allo splendore del regno della Persia, voleva seguire il suo innamorato, credendo che il suo regno fosse troppo povero e arretrato. I due cos\u00ec salgono sul cavallo che li porta in Persia. Fino a quel momento il sultano, disperato per la sorte del figlio, ritenuto ormai morto, \naveva fatto incarcerare l\u2019indiano ed ora, dopo la notizia dell\u2019arrivo del figlio con una principessa, lo scacci\u00f2 malamente. L\u2019indiano non perdon\u00f2 mai tale affronto e difatti colse l\u2019occasione per intrufolarsi di nascosto nella camera della principessa del Bengala. Infatti Firuz-Shah si era un momento assentato per discutere col padre delle sue nozze con la nobile ragazza. L\u2019indiano si present\u00f2 al custode della principessa come un emissario del sultano venuto a prelevare la fanciulla, ingannando facilmente la sua vittima. La principessa viene cos\u00ec catturata dall\u2019indiano che la porta lontano in India con il suo cavallo volante, tuttavia non la terr\u00e0 a lungo con s\u00e9 perch\u00e9 la fanciulla viene salvata dal sultano di quelle terre che fa decapitare il crudele rapitore. Successivamente il sultano progettava di sposare la principessa del Bengala, ritenendola tanto bella e splendente, ma questa non voleva proprio. Anzi, la fanciulla per evitare le nozze, si finse pazza e continu\u00f2 questa recita per molte settimane. Intanto il promesso sposo Firuz-Shah, non perdendosi d\u2019animo, si travest\u00ec da monaco e part\u00ec alla ricerca della sua amata.\nIn India il sultano convocava tutti i medici e gli stregoni pi\u00f9 noti e potenti del luogo per poter curare la salute della principessa ma invano. Infatti questa continuava a manifestare la sua pazzia in maniera sempre pi\u00f9 evidente e preoccupante, per poi smettere di sera. In quelle ore lei piangeva invocando il nome del suo sposo perduto. Dopo qualche tempo il monaco Firuz-Shah venne a sapere della storia di una certa principessa malata di mente che non poteva sposarsi con il sultano locale: si fece presentare e scopr\u00ec che la principessa proveniva dal Bengala, la sua sposa perduta. Immediatamente il principe Shah invent\u00f2 delle storie per visitare la principessa e riusc\u00ec a convincere l\u2019animo travagliato del sultano indiano che lo fece accomodare. Cos\u00ec i due innamorati dopo mesi si ritrovavano e si abbracciavano passionalmente. Come fuga, Shah progett\u00f2 di condurre la principessa in piazza della citt\u00e0 sopra il cavallo alato magico che il sultano dell\u2019India aveva fatto rinchiudere nel suo tesoro personale. Sopra la bestia avrebbe messo la principessa e ai fianchi della macchina avrebbe fatto collocare due bracieri che dovevano innalzare molto fumo di incenso per una sottospecie di rito magico. Ci\u00f2 avviene e i due salgono nel momenti finale del rito sopra il cavallo che si libra in volo.\n21 - Il principe Ahmed e la fata Pari-Banu.\nPresso una citt\u00e0 dell\u2019India un re possedeva tre figli ed una nipote: Hussain, Ali, Ahmed e la fanciulla Nur an-Nahan. I tre fanciulli amavano molto la ragazza, ma il padre per non suscitare uno scandalo decise di affidare la mano di Nur an-Nahan ad uno dei suoi figli. Cos\u00ec il sovrano ordin\u00f2 ai figli di partire per il suo regno con il compito di trovare, entro un anno, qualcosa di talmente inestimabile e raro da convincerlo a cedere la mano di Nur an-Nahar. Ali, Hussain e Ahmed, il pi\u00f9 giovane, si misero in marcia, accordandosi di ritrovarsi tutti in un determinato posto dopo che hanno comperato il famoso oggetto da trovare. Il primo, Hussain, si diresse verso Bisnagar dove si trov\u00f2 contatto con i pi\u00f9 valenti mercanti del mondo e soprattutto con le stoffe pi\u00f9 pregiate e colorate. Infatti in quel posto giungevano venditori sia dalla Cina che dalla Persia e la qualit\u00e0 delle loro merci era eccellente; infatti Hussain rimase molto colpito dalla bellezza dei gioielli, dei bracciali e degli anelli tempestati di ogni sorta di zaffiro, smalto o diamante.\nTuttavia il principe non si era ancora deciso, quando scorse un mercante che gli offriva l\u2019occasione di provare a comperare un tappeto magico capace di librarsi in volo. Hussain lo prov\u00f2 e fu costretto ad ammettere con stupore che l\u2019uomo non gli mentiva, cos\u00ec lo acquist\u00f2 per portarlo come regalo al padre. Il secondo figlio, Ali, si diresse verso Shir\u00e0z dove anche lui rimase stupito dalle meraviglie di quel posto. In particolare lo colp\u00ec un palazzo che possedeva la scultura di un uomo in oro massiccio. Ma anche lui era indeciso su cosa comprare per il sovrano suo padre, quando un venditore gli porse un piccolo cilindro d\u2019avorio, simile ad un nostro cannocchiale, che era in grado di far vedere all\u2019osservatore qualsiasi cosa desiderata, anche se era lontana migliaia di passi. Ali volle vedere la sua amata e cos\u00ec fu. Il terzo e pi\u00f9 giovane fratello, Ahmed, giunse nel centro dell\u2019India dove incontr\u00f2 un mercante che gli offriva una mela in grado di guarire i malati con una sola annusata del suo profumo. Il principe volle testare l\u2019oggetto su un moribondo l\u00ec vicino e il malato riacquist\u00f2 subito la salute.\nComperati gli oggetti per il padre, i tre principi con un po\u2019 di tempo si ritrovarono uno dopo l\u2019altro nel luogo stabilito dove accadde qualcosa di spiacevole. Infatti Ali vide con il cilindro la sua principessa che era gravemente ammalata, cos\u00ec i tre fratelli si librarono in aria con il tappeto di Hussain e grazie alla mela magica di Ahmed Nur an-Nahar fu guarita. Il padre, vedendo l\u2019utilit\u00e0 di ciascun oggetto e l\u2019audacia di tutti e tre i principi, fu costretto ad indire una nuova prova per stabilire chi dei tre fratelli dovesse avere la mano della principessa. Fu organizzata una gara con l\u2019arco: chi tirava pi\u00f9 lontano la freccia avrebbe vinto. Ali, Hussain e Ahmed scoccarono le saette, tuttavia Ali vinse la gara, mentre la freccia di Ahmed non veniva trovata da nessuna parte. Hussain per il dolore si fece monaco e si ritir\u00f2 in un tempio, mentre Ahmed volle avventurarsi alla ricerca della freccia, convinto di aver tirato pi\u00f9 lontano del fratello. Vagando lontano dalla sua dimora reale, Ahmed scorse la freccia, rimbalzata su una roccia e poi, avviandosi ancora, scorse una caverna con un\u2019entrata di ferro. \nDentro vi dimorava la fata Pari-Banu, con il suo seguito di bellissime fanciulle vergini, spiritelli e Geni la quale, vedendo al bello Ahmed, non resistette alla passione e volle sposarlo subito. I due amanti rimanevano giorni e settimane crogiolandosi nel loro rapporto presso le lussuose stanze e i variopinti saloni della dimora della fata dentro la caverna. Finch\u00e9 un giorno Ahmed, sentendo la mancanza del padre, non chiese alla fata di lasciarlo andare a trovarlo per pochi giorni almeno per fargli sapere che era vivo e che stava bene. Inizialmente Pari-Banu rifiut\u00f2 temendo di essere tradita, ma successivamente accondiscese alla partenza di Ahmed il quale fu ricevuto coi massimi onori dal vecchio padre. Ahmed ritornava pi\u00f9 volte nello stesso mese a far visita al sultano, tuttavia taceva il luogo dove ora viveva, per promessa fatta alla sposa Pari-Banu. Per\u00f2 il padre un giorno volle scoprire dove alloggiasse il figlio Ahmed e cos\u00ec mand\u00f2 una maga spia che si finse ammalata per farsi ospitare nella caverna del principe.\nIl sultano aveva ordito questo trucco nel sospetto che Ahmed volesse ucciderlo e appropriarsi del trono, e le paure del sovrano erano alimentate dai crudeli consiglieri. La maga si fece curare con un rimedio afrodisiaco e visit\u00f2 tutta la casa fatata per poi tornare dal padrone a riferire. La fata Pari-Banu, inizialmente non avendo raccontato nulla allo sposo Ahmed, aveva provato qualche sospetto. E difatti il sultano, ricevuto a corte per l\u2019ennesima volta il figlio, gli comunic\u00f2 che aveva saputo dei poteri magici della sua sposa. Pertanto gli ordin\u00f2 di fargli un favore: procurargli un padiglione tanto grande da poter coprire due eserciti della sua guardia reale. Il principe Ahmed, non potendo disobbedire n\u00e9 al padre n\u00e9 alla moglie, chiese a Pari-Banu questo favore che fu esaudito. La fata gli procur\u00f2 un piccolo oggetto dorato che, dopo averlo messo sopra i due eserciti, divenne un padiglione dorato gigantesco. Il re rimase molto stupito da prodigio e per vedere di cos\u2019altro fosse capace Pari-Banu, per poter arrivare cos\u00ec a scoprire i presunti piani rivoluzionari del figlio Ahmed, chiese al principe di recarsi nuovamente nel suo rifugio segreto dalla sposa. Infatti il sultano aveva finto un terribile malanno che lo costringeva a letto, perci\u00f2 il figlio doveva chiedere alla sposa un rimedio per guarirlo.\nLa fata allora disse ad Ahmed di recarsi in un luogo remoto dell\u2019India dove si stagliava un maestoso palazzo che conteneva una fontana miracolosa chiamata \u201cFonte dei Leoni\u201d. L\u00ec il principe avrebbe trovato due leoni addormentati che sarebbero stati svegliati da altri due ruggenti. Ahmed avrebbe dovuto dare loro dei pezzi di carne per poter accedere alla fonte magica; ma ci\u00f2 era solo un trucco della fata perch\u00e9 in realt\u00e0 i leoni erano docili. Infatti Pari-Banu aveva perfettamente compreso i piani del crudele padre e cos\u00ec facilit\u00f2 l\u2019impresa al marito per preparare il colpo finale. Infatti al che Ahmed ritorn\u00f2 con l\u2019acqua miracolosa dal padre, il re gli chiese un ennesimo favore: condurre a corte un uomo alto meno di un metro e con una spranga di ferro. Questo buffo personaggio era in realt\u00e0 il fratello della fata, cos\u00ec brutto e gobbo da fare paura a chiunque. La fata lo invoc\u00f2 e lo condusse con Ahmed dal sultano che ne prov\u00f2 subito ribrezzo e si nascose il volto, mentre il gobbo lo ingiuriava. Infine il mostriciattolo uccise sia il re che il suo seguito con la spranga magica e diede il trono ad Ahmed e Pari-Banu. Anche gli altri fratelli del nuovo sultano furono premiati: Hussain divenne il consigliere del sultano e Ali ebbe una provincia dell\u2019India.\n22 - La favola delle tre sorelle.\nNell\u2019impero della Persia viveva e regnava il sultano Khoshr-Shah, il quale decise di prendere moglie poco dopo l\u2019ascesa al trono. Camminando per la sua citt\u00e0 di notte, vide tre sorelle in una povera casa che chiacchieravano dei loro desideri per il futuro: la pi\u00f9 piccola espresse la voglia di sposarsi il sultano. Stupito, il giorno seguente il sovrano fece convocare tutte le sorelle, prendendo in moglie la minore e facendo maritare le altre con due suoi ufficiali. Le due sorelle si ingelosirono della pi\u00f9 fortunata e vollero vendicarsi: ogni volta che la favorita del sultano partoriva un bambino, lo sostituivano con un essere morto, nascondevano il pargolo in una cesta e lo gettavano nel fiume. La sultana partor\u00ec in tutto due maschi e una femmina, sottrattigli dalle sorelle, e il sultano, adiratosi molto con la moglie che non gli generava un erede, la fece rinchiudere in una moschea a ricevere gli insulti e gli sputi dei passanti, sotto stretto ordine del re.\nA insaputa delle due donne, per\u00f2, i tre fanciulli vennero intanto raccolti l'uno dopo l'altro dal giardiniere del sultano, il quale li allev\u00f2 come suoi figli col massimo amore e con le migliori istruzioni: chiamando il pi\u00f9 grande Bhambam, il secondo Perviz e la minore e pi\u00f9 saggia Parizade. Un giorno, dopo la morte del giardiniere, una vecchia musulmana giunse a casa dei tre fratelli e parl\u00f2 a Parizade di tre oggetti fantastici e meravigliosi molto difficili da trovare: un uccello variopinto capace di parlare come un uomo, un albero che al posto delle foglie aveva delle bocche che cantavano melodie armoniose e dell'acqua con il colore simile all'oro. La principessa ne parl\u00f2 coi fratelli, e il maggiore decise di andare alla ricerca di tali oggetti verso Oriente, non prima di aver donato alla sorella un pugnale magico che si sarebbe macchiato di sangue se il ragazzo fosse morto.\nIl lungo viaggio port\u00f2 Bhambam a un vecchio monaco, seduto sotto un albero, che il giovane ripul\u00ec dalla lordura e a cui cur\u00f2 la barba lunghissima. Riconoscente, il derviscio gli comunic\u00f2 la strada da prendere per raggiungere le tre cose desiderate. Dapprima il viaggiatore si sarebbe trovato a cavallo davanti ad una grande altura di rocce, che avrebbe dovuto scalare per arrivare all'uccello parlante ingabbiato. Tuttavia un coro di voci avrebbe cercato con insulti e minacce di impedire la sua scalata, e se il principe si fosse voltato indietro sarebbe stato tramutato in pietra assieme al cavallo, come era successo anche ad altri avventurieri, motivo per cui, inizialmente, il monaco tent\u00f2 invano di convincere il giovane a non tentare l\u2019impresa. Bhambam, come gli fu insegnato dal vecchio, si fece dare da lui una palla magica che gett\u00f2 a terra e che insegu\u00ec fino al luogo desiderato, si rec\u00f2 sull'altura e appena inizi\u00f2 la scalata le voci minacciose furono cos\u00ec forti che egli si spavent\u00f2 e cadde, e nella caduta si volt\u00f2 indietro e si tramut\u00f2 in sasso.\nParizade si accorse della morte del fratello vedendo il pugnale lordo di sangue, e cos\u00ec mand\u00f2 anche il fratello Perviz alla ricerca dell\u2019uccello parlante e degli altri due oggetti, e questa volta Parizade si sarebbe accorta dell\u2019esito del viaggio del secondo fratello usando delle perle incantate. Purtroppo, per\u00f2, anche Perviz fall\u00ec nell'impresa, voltandosi indietro quando sent\u00ec il primo insulto, e mor\u00ec trasformato in roccia. Perizade decise di partire personalmente alla ricerca degli oggetti da lei desiderati, e, compiendo tutto ci\u00f2 che le ordin\u00f2 di fare il vecchio monaco, come con gli altri fratelli, giunse all'altura. Stavolta, per\u00f2, rise degli insulti, arriv\u00f2 fino in cima e liber\u00f2 l'uccello parlante, il quale si dichiar\u00f2 suo servo; la principessa gli ordin\u00f2 di farsi indicare dove fossero gli alti oggetti magici, ossia l'albero parlante e l'acqua giallo oro, oltre che a far ridiventare umani tutte le pietre sotto l'altura. L'uccello magico fece tutto ci\u00f2 che le aveva chiesto la buona Parizade e se ne torn\u00f2 a casa con i doni.\nGiorni dopo, Bahmbam e Perviz e si recarono a caccia e si imbatterono nel vecchio sultano Khoshr-Shah, il quale, pur non riconoscendo i suoi figli, fu incuriosito dalla virt\u00f9, dalla bont\u00e0 e dall'audacia dei due giovani, e decise di invitarli a palazzo. I due principi trascorsero le pi\u00f9 belle giornate della loro vita nella reggia del sultano, che udendo la storia della loro tramutazione in pietra, volle conoscere anche la loro saggia sorella. Intanto Parizade, sotto consiglio dell\u2019astuto uccello parlante, infil\u00f2 delle perle in un cocomero; Bahmbam e Perviz, dopo essersi scordati due volte di invitare a palazzo con loro la sorella, lo fecero la terza volta e questa conobbe per la prima volta il benevolo sultano.\nL'uomo, riconoscendo nella fanciulla una sgargiante bellezza e onest\u00e0, volle andare a visitare la sua casa, e il giorno seguente Khoshr-Shah giunse con il suo corteo nella modesta abitazione dei tre fratelli, dove egli si stup\u00ec molto alla vista del bellissimo orto, della melodiosa armonia dell'albero cantante, dell'acqua color oro nello stagno e specialmente dell\u2019uccello parlante che accolse benevolmente il sovrano. Sedutisi i presenti a mangiare, Parizade, come da programma, serv\u00ec al padre il cocomero con le perle: il sultano chiese che mai fosse quella stranezza, e l\u2019uccello gli disse che ci\u00f2 era lo stesso esempio degli altri sotterfugi che gli commissionarono le due sorelle cattive della sua precedente sposa. Il sultano comprese tutto, abbracci\u00f2 i suoi tre figli commosso, liber\u00f2 dalla sua sventura la povera sultana e mand\u00f2 a morte le cognate impostore."}
{"id": "6263691", "revid": "1869172", "url": "https://it.wikipedia.org/wiki?curid=6263691", "title": "C'\u00e8 che ti amo", "text": "C'\u00e8 che ti amo \u00e8 una canzone del 1999 scritta da Valeriano Chiaravalle e Arianna Bergamaschi, che ne \u00e8 anche interprete.\nDopo aver debuttato a Sanremo Giovani 1998 classificandosi terza con il brano \"Ritorna\", la cantante partecipa l'anno dopo al 49\u00ba Festival di Sanremo con questa canzone nella sezione Nuove Proposte, dove si classifica al 4\u00ba posto.\nVerr\u00e0 inserita nell'album dell'artista milanese, intitolato \"Arianna\". Viene cantata in varie trasmissioni come \"Ci vediamo in TV\", \"Tappeto volante\" e \"La festa della mamma\"."}
{"id": "6263695", "revid": "124123", "url": "https://it.wikipedia.org/wiki?curid=6263695", "title": "Marie Cico", "text": "Biografia.\nMarie Trott\u00e9-Cico esord\u00ec al Bouffes-Parisiens nel 1858, cantando nella prima assoluta dell\"'Orfeo all'inferno\" di Jacques Offenbach. L'anno successivo interpret\u00f2 Lahire e Cl\u00e9-de-Sol in \"Genevi\u00e8ve de Brabant\" di Offenbach. All'Op\u00e9ra-Comique, nel 1862 fu la protagonista in \"Lalla Roukh\" di F\u00e9licien David e nel 1864 recit\u00f2 nel ruolo di Figarina in \"La fianc\u00e9e du roi de Garbe\" di Daniel Auber. Nel 1865 interpret\u00f2 Hermine nella prima assoluta di \"Le saphir\" di David. Successivamente canter\u00e0 nella prima assoluta di \"Robinson Cruso\u00e9\" (1867) e in \"Vert-vert\" (1869) di Offenbach."}
{"id": "6263700", "revid": "729019", "url": "https://it.wikipedia.org/wiki?curid=6263700", "title": "Francesco Gonzaga (1593-1643)", "text": "Biografia.\nEra figlio di Ferrante II Gonzaga, duca di Guastalla e di Vittoria Doria.\nVenne inviato all'universit\u00e0 di Perugia perch\u00e9 fosse avviato alla carriera ecclesiastica, ma divenne uomo d'armi. Nel 1614 entr\u00f2 al servizio della Spagna in difesa del Ducato di Mantova Ferdinando Gonzaga contro Carlo Emanuele I di Savoia. Pass\u00f2 in Spagna nel 1622. Nella lotta tra papa Urbano VIII e Odoardo I Farnese, nel 1643 Francesco Gonzaga si schier\u00f2 con le truppe pontificie col grado di generale. Mor\u00ec nel 1643 difendendo Nonantola dagli attacchi del duca di Modena Francesco I d'Este, alleato dei Farnese.\nVenne sepolto nella chiesa parrocchiale di San Giovanni in Persiceto.\nDiscendenza.\nSpos\u00f2 nel 1632 Francesca Orniechi (?-1641). Ebbe quattro figli:"}
{"id": "6263702", "revid": "110157", "url": "https://it.wikipedia.org/wiki?curid=6263702", "title": "GFLI Atlantic Cup 2015", "text": "La GFLI Atlantic Cup 2015 \u00e8 stata la prima edizione dell'omonimo torneo, disputata nel 2015. \u00c8 stata organizzata dalla GFL International.\nHa avuto inizio il 6 settembre e si \u00e8 conclusa il giorno seguente con la finale di Groninga vinta per 9-7 dai nordirlandesi Belfast Trojans sugli olandesi Groningen Giants.\nAl campionato hanno preso parte 4 squadre.\nClassifica.\nLa classifica finale \u00e8 la seguente:"}
{"id": "6263705", "revid": "228587", "url": "https://it.wikipedia.org/wiki?curid=6263705", "title": "Epitome Iuliani", "text": "L\u2019Epitome di Giuliano (o \"Epitome Iuliani\") \u00e8 una raccolta ad uso privato di 124 novelle compendiate, dette \"Novelle di Giustiniano\", probabilmente realizzata per scopi didattici in epoca tardo-antica.\n\u00c8 una delle due opere con cui sono state tramandate le \"Novellae\" di Giustiniano. L'altro \u00e8 costituito dall'Authenticum raccolta comprendente 134 costituzioni nel testo integrale e con traduzione latina di quelle greche, costituente il quinto volume dei \"libri legales\" (in cui era diviso nella scuola di Bologna il Corpus iuris civilis), detto \"Volumen parvum\", preferito da Irnerio."}
{"id": "6263710", "revid": "287204", "url": "https://it.wikipedia.org/wiki?curid=6263710", "title": "La trincea", "text": ""}
{"id": "6263711", "revid": "6923", "url": "https://it.wikipedia.org/wiki?curid=6263711", "title": "Archeologia preventiva", "text": "L'archeologia preventiva \u00e8 quell'attivit\u00e0 di ricerca specializzata che si effettua con interventi, in aree sensibili, che comportano sondaggi diagnostici del terreno propedeutici ai progetti o ai lavori, scavi veri e propri, misure di salvaguardia, allo scopo di preservare e studiare elementi significativi del patrimonio archeologico minacciati da lavori in corso.\nScavi di emergenza.\nIn tale campo, un ruolo di particolare rilievo rivestono i cosiddetti scavi di emergenza (o scavi preventivi), vale a dire gli interventi di ricerca archeologica messi in atto in quelle situazioni non programmate che si verificano in conseguenza dell'inatteso rinvenimento di oggetti e manufatti di interesse archeologico durante l'esecuzione di lavori, pubblici o privati, che comportano sbancamenti o escavazioni.\nGli scavi di emergenza rivestono una notevole importanza per i progressi dell'archeologia, in quanto permettono di accedere a conoscenze archeologiche che, altrimenti, sarebbero sfuggite all'indagine scientifica: esempi di queste situazioni sono le scoperte inaspettate verificatesi durante lo scavo di tunnel e vani sotterranei per linee metropolitane in contesti, sbancamento per la costruzione di fondazioni di edifici, rifacimenti di sedi stradali, spesso in contesti di archeologia urbana.\nEsempi.\nNotevoli sono gli esempi di scoperte d'emergenza durante i lavori di costruzione della Metropolitana di Londra, nell'Ottocento, quelli della Metropolitana di Roma, nel Novecento, e della Metropolitana di Atene, nel XXI secolo.\nTra gli esempi di sondaggi e scavi nel campo dell'archeologia preventiva, in Italia, vi sono i profondi e sistematici interventi che hanno preceduto i progetti per la realizzazione dell'Alta Velocit\u00e0 e i relativi lavori."}
{"id": "6263712", "revid": "85869361", "url": "https://it.wikipedia.org/wiki?curid=6263712", "title": "Scavi di emergenza", "text": ""}
{"id": "6263715", "revid": "287204", "url": "https://it.wikipedia.org/wiki?curid=6263715", "title": "Ferruccio Pasqui", "text": "Biografia.\nSi forma all'Accademia di belle arti di Siena, dove Gaetano Brunacci insegna ornato. Esordisce nel 1908, con disegni di carattere floreale, per la rivista senese di arte antica e moderna \"Vita d'Arte\". Ricorre nei suoi disegni la flessuosa figura femminile, Musa ispiratrice dell'Art Nouveau. Disegna a china nera donne simboliche, fanciulle esili che sbocciano da un tronco d'albero. Nel trasferire il corpo femminile in motivo decorativo - visione della donna in simbiosi con la natura - esprime un'arte serena, ottimista, positiva. Avviato alla pittura, Ferruccio Pasqui diviene allievo di Adolfo de Carolis, ne assimila gli echi dannunziani, nel periodo in cui De Carolis assume un gusto michelangiolesco a sfondo retorico e nazionalistico, e collabora col maestro alla decorazione del Palazzo del Podest\u00e0 e del Palazzo delle Poste di Bologna. Invia disegni a china, con lampade a pavoni in stile goticheggiante, alla rivista torinese \"Per l'Arte\". Nel 1912 espone in mostra il suo primo quadro \"La cattedrale di Siena\" che viene acquistato da Vittorio Emanuele III. Nel 1913 vince la cattedra di decorazione dell'Accademia d'arte di Padova. Ricopre l'incarico di direttore dell'E.N.A.P.I. (Ente Nazionale per l'Artigianato e la Piccola Industria), istituito nel 1925.\nIllustra, assieme a Gino Barbieri, il poema \"La citt\u00e0 della Vergine\", di Federigo Tozzi. Nel 1914 dipinge un \"Autoritratto con clessidra\". Si trasferisce a Roma nel 1925, dove si dedica a lavori in ceramica, alla pittura, alla decorazione di ville e all'insegnamento. Dopo l'improvvisa morte di De Carolis (1928) porta a termine, assieme a Diego Pettinelli, gli affreschi rimasti incompiuti del Palazzo del Podest\u00e0, sulla base dei cartoni lasciati dal maestro.\nRiceve l'incarico di direttore dell'Istituto d'Arte Industriale di Venezia, quindi insegna disegno e plastica alla Regia Scuola di Ceramica di Castelli (Teramo), poi dirige il Regio Istituto d'Arte di Firenze dove, nel 1939, il ministro Giuseppe Bottai gli chiede di organizzare una Mostra dell'Istruzione Artistica.\nL'Accademia della Arti e del Disegno di Firenze lo elegge socio onorario, il 20 febbraio 1921.\nNel 1940 partecipa alla VII Triennale di Milano, nell'ordinamento della \"Mostra delle Scuole d'arte\".\nAlla IX Triennale di Milano, del 1951, Pasqui \u00e8 nel comitato organizzatore per la \"Mostra della sedia antica\".\nNel 1972, a Milano sono in mostra sue opere, prodotte dal 1911 al 1949. In questa occasione, il critico Raffaele De Grada scrive: \u00abPasqui si qualifica come uno dei buoni artisti che hanno coperto l'era difficile di passaggio tra Otto e Novecento, con una sensibilit\u00e0 dei problemi e un'acutezza d'interpretazione del momento storico in cui ha vissuto che meravigliano chi ha preso in esame la massa del suo lavoro, nel divenire di una nuova coscienza artistica che, dalle prime suggestioni del liberty di De Carolis (il suo maestro ideale), attraverso un ripensamento della buona tradizione toscana post macchiaiola, raggiunge la libera interpretazione del paesaggio e della figura secondo una forma aperta alle esperienze moderne.\u00bb"}
{"id": "6263716", "revid": "553803", "url": "https://it.wikipedia.org/wiki?curid=6263716", "title": "Qatar Ladies Open 2013", "text": ""}
{"id": "6263723", "revid": "656701", "url": "https://it.wikipedia.org/wiki?curid=6263723", "title": "31 (disambigua)", "text": ""}
{"id": "6263728", "revid": "287204", "url": "https://it.wikipedia.org/wiki?curid=6263728", "title": "Giuseppe Gallo (artista)", "text": "Biografia.\nGiuseppe Gallo nasce a Rogliano, in Calabria e trascorre l\u2019adolescenza a Genova, dove compie gli studi liceali. Grazie all\u2019attivit\u00e0 di restauratore del padre egli si avvicina sin da giovanissimo all\u2019arte antica e alle sue tecniche. \nIntraprende a Roma gli studi di architettura che per\u00f2 mette da parte per dedicarsi totalmente all\u2019attivit\u00e0 artistica.\nNel 1976 Gallo si stabilisce a Roma e nello stesso anno inaugura la prima mostra personale alla \"Galleria Ferro di Cavallo\". Nel 1977 si trasferisce nel quartiere di San Lorenzo all\u2019ex stabilimento industriale Pastificio Cerere (dove tuttora mantiene il proprio studio) che dal 2004 \u00e8 sede dell\u2019omonima Fondazione orientata alla promozione e diffusione dell\u2019arte contemporanea. Qui sono radunati altri artisti quali: Nunzio, Bruno Ceccobelli, Gianni Dess\u00ec, Piero Pizzi Cannella e Marco Tirelli. Inizia un fecondo percorso di lavoro che con la mostra \"Ateliers\" (1984) curata da Achille Bonito Oliva, sancir\u00e0 quella che a posteriori verr\u00e0 definita la Nuova Scuola Romana o Scuola di San Lorenzo.\nNel 1979 approda in ambito internazionale con la collettiva \"Europa \u201979\" a Stoccarda e con una mostra alla \"Galerie Ivonne Lambert\" di Parigi. Nel 1986 Gallo partecipa all\"a XI Esposizione Quadriennale Nazionale d\u2019Arte di Roma\" e per la prima volta viene chiamato alla 'Biennale di Venezia' nella sezione \u201cArte e Alchimia\u201d curata da Arturo Schwarz. Nel 1990 Gallo partecipa alla XLIV Biennale di Venezia \u2013 dal titolo \u201cDimensione futuro. L\u2019artista e lo spazio\u201d, curata da Giovanni Carandente \u2013, con una sala personale all\u2019interno del Padiglione Italia. Negli anni si susseguono numerose mostre sia in Italia che all\u2019estero. \nLe opere di Giuseppe Gallo fanno parte di diverse collezioni pubbliche: il Museum of Modern Art di New York, il Museum Moderner Kunst Stiftung Ludwig (Mumok) di Vienna, il Gemeentemuseum Helmond, les Abattoirs FRAC Midi-Pyr\u00e9n\u00e9es , il Groninger Museum di Groninga, il Fukuyama Museum of Art di Fukuyama, il Museum Art-Plus di Donaueschingen, il Museum Biedermann di Donaueschingen, il Museo d'arte moderna e contemporanea di Trento e Rovereto, la Galleria d'arte moderna e contemporanea di Torino, il CAMUSAC di Cassino, Parkview Green Contemporary Art Museum di Pechino.."}
{"id": "6263730", "revid": "281901", "url": "https://it.wikipedia.org/wiki?curid=6263730", "title": "Ocotea foetens", "text": "Ocotea foetens \u00e8 un albero sempreverde della famiglia delle Lauraceae.\n\u00c8 una delle essenze tipiche della laurisilva di Madera e delle isole Canarie.\nDescrizione.\n\"Ocotea foetens\" \u00e8 endemico della Macaronesia. Come altre specie del genere \"Ocotea\", \u00e8 ricco di oli essenziali, che danno un odore spiacevole al legno appena tagliato (da cui il nome \"foetens\", che in latino significa nauseante). \u00c8 raramente usato come pianta ornamentale. \u00c8 un albero sempreverde che di solito cresce fino a 30 m d\u2019altezza, anche se alcuni esemplari possono raggiungere i 40 m. Comunemente cresce con tronchi multipli e dotati di rami dalla base. La corteccia \u00e8 ruvida e irregolare, di colore scuro; i giovani rami sono spigolosi, con una corteccia liscia, a volte rossastri nelle aree di crescita recente. Il legno \u00e8 scuro e duro.\nLe foglie sono lunghe circa 9\u201312 cm e larghe 3\u20135 cm, oblunghe-lanceolate fino a quasi ellittiche, acuminate all\u2019apice e leggermente indentate alla base. Nelle piante adulte le foglie sono grossolane al tatto, lucide su entrambi i lati, di colore verde scuro sulla superficie superiore, con 2(-4) piccole depressioni a forma di ghiandola all\u2019interno vicino alla base. I piccioli sono corti (fino a 15 mm di lunghezza).\nI fiori di entrambi i sessi sono bianchi, spruzzati di verde e giallo pallido ed emanano un profumo leggero. Il perianzio ha sei componenti e ci sono nove stami. La stagione di fioritura predominante va da giugno ad agosto (emisfero boreale).\nIl frutto \u00e8 una bacca dura e polposa e lunga circa 3 cm, la met\u00e0 inferiore \u00e8 coperta da una cupola che le d\u00e0 l\u2019aspetto di una ghianda. Il frutto \u00e8 verde scuro, si scurisce gradatamente con la maturazione. Il frutto ha un unico seme avvolto in un rivestimento duro. Quando i frutti cadono si separano dalla cupola. La germinazione \u00e8 favorita da umidit\u00e0 e luce."}
{"id": "6263749", "revid": "1935652", "url": "https://it.wikipedia.org/wiki?curid=6263749", "title": "Agenzia della Santa Sede per la valutazione e la promozione della qualit\u00e0 delle universit\u00e0 e facolt\u00e0 ecclesiastiche", "text": "L'Agenzia della Santa Sede per la valutazione e la promozione della qualit\u00e0 delle universit\u00e0 e facolt\u00e0 ecclesiastiche (AVEPRO) \u00e8 un'istituzione collegata con la Santa Sede a norma degli articoli 186 e 190-191 della costituzione apostolica \"Pastor Bonus\".\nIstituzione.\nQuesto ufficio \u00e8 stato eretto da papa Benedetto XVI con chirografo del 19 settembre 2007. Il compito dell'agenzia \u00e8 promuovere e sviluppare una cultura della qualit\u00e0 all'interno delle istituzioni accademiche direttamente dipendenti dalla Santa Sede e di assicurare loro criteri qualitativi validi a livello internazionale.\nL'adesione della Santa Sede al processo di Bologna, avvenuta il 19 settembre 2003 durante l'incontro dei ministri dell'istruzione dell'Unione europea a Berlino, \u00e8 stata determinata anche dall'intento di perseguire e realizzare alcuni obiettivi previsti nell'ambito del processo di Bologna, tra i quali:\nAttivit\u00e0.\nL'attivit\u00e0 dell'AVEPRO \u00e8 regolamentata dalla costituzione apostolica \"Sapientia christiana\" (15 aprile 1979) e si pone in conformit\u00e0 con le European Standards and Guidelines cos\u00ec come con altri accordi internazionali che riguardano le norme e le procedure della valutazione della qualit\u00e0 nell'istruzione superiore.\nL'agenzia collabora con le istituzioni accademiche nella definizione delle procedure di valutazione interna della qualit\u00e0 nell'insegnamento, nella ricerca, nei servizi, tramite lo sviluppo e l'uso di adeguati strumenti operativi (linee guida, questionari, banche dati, reti informative ecc). Pianifica, inoltre, le procedure di valutazione esterna delle singole istituzioni accademiche, organizzando visite di esperti in loco. Al termine delle visite la commissione di valutazione pubblica un dettagliato rapporto di valutazione.\nNel rispetto dell'autonomia in cui svolge la propria attivit\u00e0, l'agenzia lavora in collaborazione con tutti i soggetti interessati alla vita e al progresso delle Universit\u00e0 e Facolt\u00e0 ecclesiastiche: le istituzioni stesse, la Congregazione per l'educazione cattolica, le conferenze episcopali, tutte le autorit\u00e0 internazionali, nazionali e regionali e tutti coloro che lavorano nelle varie diocesi dei paesi dove hanno sede le istituzioni accademiche ecclesiastiche.\nStruttura.\nL'agenzia \u00e8 guidata un presidente, attualmente il redentorista padre Andrzej Stefan Wodka. Egli \u00e8 assistito da un direttore e un segretario. A valle vi \u00e8 il consiglio di amministrazione presieduto dal presidente. L'assemblea degli esperti, nominati per un periodo di cinque anni dal presidente, prende il nome di consiglio scientifico. In aggiunta, ai consiglieri possono essere nominati anche membri osservatori."}
{"id": "6263757", "revid": "6986", "url": "https://it.wikipedia.org/wiki?curid=6263757", "title": "Alterata glicemia a digiuno", "text": "L'alterata glicemia a digiuno, riportata anche come \"IFG\" dall'acronimo inglese \"Impaired fasting glucose\", \u00e8 un tipo di condizione pre-diabetica nel quale il livello di zucchero nel sangue durante il digiuno \u00e8 costantemente superiore a quello che sono considerati i livelli normali; tuttavia, il livello non \u00e8 sufficientemente elevato per essere diagnosticato come diabete mellito. Alcuni pazienti con alterata glicemia a digiuno possono avere una ridotta tolleranza al glucosio, ma molti hanno delle risposte normali ad un test orale di tolleranza al glucosio. \nSegni e sintomi.\nFrequentemente l'alterazione glicemica non \u00e8 accompagnata da sintomatologia, e viene scoperta incidentalmente durante un esame glicemico di routine.\nEventuali sintomi che possono presentarsi rispecchiano quelli collegati al diabete (seppur possano comparire con meno intensit\u00e0 rispetto ad esso) e comprendono:\nDiagnosi.\nLa diagnosi avviene in presenza di un valore di glicemia a digiuno compreso tra i 100 e i 125 mg/dl. Questo criterio diagnostico viene utilizzato in vari paesi, tra cui Stati Uniti d'America, Italia e Regno Unito. L'Organizzazione Mondiale della Sanit\u00e0 invece suggerisce per la diagnosi un range pari a 110-125 mg/dl.\nPrognosi.\nQuesto stato pre-diabetico \u00e8 associato con la resistenza all'insulina e all'aumento il rischio di patologia cardiovascolare, anche se di minor rischio rispetto alla ridotta tolleranza al glucosio (IGT). L'alterata glicemia a digiuno pu\u00f2 progredire a diabete mellito tipo 2 se non vengono apportate modifiche dello stile di vita. Vi \u00e8 un rischio del 50% dopo 10 anni della progressione a diabete conclamato."}
{"id": "6263758", "revid": "287204", "url": "https://it.wikipedia.org/wiki?curid=6263758", "title": "802 (numero)", "text": "Ottocentodue (802) \u00e8 il numero naturale dopo l'801 e prima del 803."}
{"id": "6263759", "revid": "553803", "url": "https://it.wikipedia.org/wiki?curid=6263759", "title": "Qatar Ladies Open 2013 - Qualificazioni singolare", "text": ""}
{"id": "6263761", "revid": "1263156", "url": "https://it.wikipedia.org/wiki?curid=6263761", "title": "Ottocentodue", "text": ""}
{"id": "6263762", "revid": "287204", "url": "https://it.wikipedia.org/wiki?curid=6263762", "title": "Scienze della maleducazione", "text": "Scienze della maleducazione \u00e8 il secondo album in studio del gruppo musicale italiano Espa\u00f1a Circo Este, pubblicato il 20 gennaio 2017 dalla Garrincha Dischi."}
{"id": "6263763", "revid": "553803", "url": "https://it.wikipedia.org/wiki?curid=6263763", "title": "Qatar Ladies Open 2013 - Singolare", "text": ""}
{"id": "6263764", "revid": "553803", "url": "https://it.wikipedia.org/wiki?curid=6263764", "title": "Qatar Ladies Open 2013 - Doppio", "text": ""}
{"id": "6263769", "revid": "399", "url": "https://it.wikipedia.org/wiki?curid=6263769", "title": "Cimitero militare canadese di Agira", "text": ""}
{"id": "6263770", "revid": "755885", "url": "https://it.wikipedia.org/wiki?curid=6263770", "title": "Sanremo 2017 (compilation)", "text": "Sanremo 2017 \u00e8 la compilation ufficiale del Festival di Sanremo 2017, pubblicata il 10 febbraio 2017 in concomitanza con la 67\u00aa edizione del festival di Sanremo.\nIl disco.\nSi tratta di un doppio disco: nel primo sono presenti ventuno delle ventidue canzoni in gara nella sezione degli artisti in gara (\u00e8 escluso solo il brano di Bianca Atzei \"Ora esisti solo tu\", per il quale non sono stati concessi i diritti di pubblicazione), mentre nel secondo sono presenti una selezione delle cover interpretate al festival nella serata dedicata, gli otto brani partecipanti nella categoria \"Nuove Proposte\" del festival e il brano \"Tutta la vita questa vita\" del gruppo La Rua, sigla del Dopofestival."}
{"id": "6263774", "revid": "122791003", "url": "https://it.wikipedia.org/wiki?curid=6263774", "title": "Sperone di gallo", "text": "La Sperone di gallo \u00e8 una cultivar di olivo da olio e da mensa coltivata in un ristretto areale a ridosso del fiume Tappino affluente del Fortore nella provincia di Campobasso, soprattutto nei paesi di Campodipietra, Gambatesa, Gildone, Jelsi, Macchia Valfortore, Mirabello Sannitico, Monacilioni, Pietracatella, Riccia, Toro, Tufara, San Giovanni in Galdo e Sant'Elia a Pianisi, ma pure a Venafro, Pozzilli, Sesto Campano, Baranello, Busso, Oratino e San Giuliano del Sannio. \n\u00c8 conosciuta anche con altri nomi: \"astrone\", \"prevenzane\", \"sprone\", \"zampa di gallo\", \"oliva torta\". \nDescrizione; caratteri fenologici ed agronomici.\n\u00c8 elevata la resistenza al freddo e agli stress idrici. Gli alberi hanno un portamento espanso di notevoli dimensioni. Particolare \u00e8 la drupa, che si distingue nel panorama varietale italiano per la sua forma lunga, liscia, curvata da un lato e convessa dall'altro. A maturazione avanzata raggrinzisce, prendendo la forma di uno sperone di gallo, dal quale prende il nome."}
{"id": "6263775", "revid": "729019", "url": "https://it.wikipedia.org/wiki?curid=6263775", "title": "Azione del 19 agosto 1916", "text": "Con azione del 19 agosto 1916 si intende la serie di movimenti navali intrapresi dalla Kaiserliche Marine tedesca e dalla Royal Navy britannica il 19 agosto 1916 nelle acque del Mare del Nord, come parte dei pi\u00f9 ampi eventi del Teatro del Mare del Nord della prima guerra mondiale.\nDopo il non decisivo esito della precedente battaglia dello Jutland, la Hochseeflotte tedesca dell'ammiraglio Reinhard Scheer riprese il mare nel tentativo di sorprendere uno scaglione isolato della flotta britannica e batterlo separatamente in condizioni di superiorit\u00e0 numerica; la sortita tedesca fu tuttavia rilevata dagli apparati d'intelligence britannici e l'intera Grand Fleet dell'ammiraglio John Jellicoe salp\u00f2 per intercettare i tedeschi. Le due flotte arrivarono a poche decine di miglia di distanza, ma non vennero a contatto: informato dai suoi ricognitori, Scheer decise di evitare una nuova battaglia frontale e fece ritorno alla base. Entrambe le flotte ebbero a subire perdite in attacchi di sommergibili, cosa che convinse i rispettivi comandanti a essere ancora pi\u00f9 prudenti in futuro e ad evitare altre uscite in mare con grosse flotte.\nAntefatti.\nAnche se gli eventi della battaglia dello Jutland del 31 maggio-1\u00ba giugno 1916 erano stati ufficialmente salutati da parte dell'alto comando della Marina tedesca come un successo, il comandante in capo della Hochseeflotte ammiraglio Reinhard Scheer riteneva importante organizzare il pi\u00f9 presto possibile una nuova sortita della flotta da battaglia, al fine di mantenere alto il morale dei suoi gravemente martoriati equipaggi. Il piano ricalcava nei suoi fondamentali quello tentato alla fine di maggio e che aveva portato allo scontro dello Jutland: la squadra degli incrociatori da battaglia dell'ammiraglio Franz von Hipper avrebbe condotto il bombardamento di una citt\u00e0 della costa orientale dell'Inghilterra, in questo caso Sunderland, mentre il resto della flotta rimaneva a incrociare nella zona per tendere un agguato alla squadra britannica che per prima sarebbe accorsa per fronteggiare le navi di Hipper, infliggendo cos\u00ec perdite al nemico senza rischiare un confronto diretto con il nucleo della Grand Fleet.\nSolo due degli originari incrociatori da battaglia della squadra di Hipper erano ancora pienamente operativi dopo i fatti dello Jutland, e pertanto la formazione fu rimpolpata con l'aggiunta delle tre pi\u00f9 veloci dreadnought a disposizione della flotta tedesca: la , la e la ; il restante nucleo della Hochseeflotte, comprendente in particolare 16 navi da battaglia tipo dreadnought, si sarebbe mantenuto in supporto a una distanza di 20 miglia dietro Hipper. Tenendo a mente la lezione dello Jutland, ovvero la necessit\u00e0 di un efficiente servizio di ricognizione per evitare una comparsa inaspettata della flotta britannica, Scheer fece disporre quattro dirigibili zeppelin nel braccio di mare tra la Scozia e la Norvegia e altri quattro immediatamente davanti alla rotta delle navi tedesche; ventiquattro sommergibili tedeschi furono poi dispiegati al largo delle coste dell'Inghilterra orientale, nel Mare del Nord meridionale e davanti al Dogger Bank, sia con funzioni di avvistamento che per tendere agguati alle navi britanniche. La flotta tedesca lasci\u00f2 quindi i suoi ormeggi nell'estuario dello Jade alle 21:00 del 18 agosto 1916\nInformazioni sull'imminente raid della Hochseeflotte furono facilmente ottenute, anche prima che le navi salpassero, dai decrittatori della Room 40 dell'Ammiragliato britannico, da tempo in grado di decifrare le comunicazioni radio in codice dei tedeschi. Il comandante della flotta britannica ammiraglio John Jellicoe si trovava in quel momento in congedo e dovette essere richiamato con urgenza: imbarcatosi a Dundee sull'incrociatore leggero , Jellicoe raggiunse la sua flotta nelle prime ore del 19 agosto al largo della foce del fiume Tay. In sua assenza, l'ammiraglio Cecil Burney fece uscire in mare la Grand Fleet gi\u00e0 nel pomeriggio del 18 agosto; il vice ammiraglio David Beatty condusse fuori dal Firth of Forth il suo squadrone di sei incrociatori da battaglia per andare a ricongiungersi al resto della flotta nella zona dei Long Forties, mentre la Harwich Force, con 5 incrociatori leggeri e 20 cacciatorpediniere agli ordini del commodoro Reginald Tyrwhitt, ricevette istruzione di prendere il mare unitamente a 25 sommergibili britannici per stazionare nelle zone che si riteneva sarebbero state attraversate dalla flotta tedesca. Gli incrociatori di Beatty, unitamente alle cinque navi da battaglia veloci del 5th Battle Squadron, furono posizionati 30 miglia avanti al corpo centrale della flotta per fungere da avanguardia.\nL'azione.\nMentre la Grand Fleet si andava assemblando per l'azione fu avvistata dal sommergibile tedesco \"U-52\", che riusc\u00ec a portarsi all'attacco dello schermo di unit\u00e0 di scorta al largo di Flamborough Head: alle 06:00 del 19 agosto l'incrociatore leggero fu raggiunto e immobilizzato da due siluri del sommergibile tedesco, che poi fin\u00ec la sua preda con un terzo siluro pi\u00f9 tardi.\nAlle 06:15 Jellicone ricevette dall'Ammiragliato un rapporto secondo cui, un'ora prima, la flotta tedesca era stata segnalata 200 miglia a sud est della sua posizione; tuttavia, la perdita del \"Nottingham\" aveva spinto l'ammiraglio a piegare la rotta della flotta verso nord per evitare pericoli alle sue navi: durante l'attacco all'incrociatore non erano state scorte scie di siluri, e pertanto non era certo se la nave fosse caduta vittima di un sommergibile o piuttosto di un campo di mine navali non segnalato. Jellicoe non riprese la rotta verso sud-est fino alle 09:00, quando il vice ammiraglio William Goodenough, comandante degli incrociatori leggeri, conferm\u00f2 che il \"Nottingham\" era stato silurato da un sommergibile. Altre informazioni provenienti dall'Ammiragliato indicarono alle 14:00 che gli incrociatori d'avanguardia di Beatty si trovavano ormai a 40 miglia di distanza dalla flotta tedesca, e Jellicoe port\u00f2 la flotta alla massima velocit\u00e0; le condizioni meteorologiche erano buone, e vi era ancora molto tempo a disposizione per ingaggiare il nemico prima dell'arrivo del buio.\nContrariamente che allo Jutland, questa volta gli zeppelin tedeschi erano riusciti a portarsi in posizione per poter fornire a Scheer informazioni sui movimenti navali nemici. Uno zeppelin era stato in grado di individuare il nucleo della Grand Fleet di Jellicoe quando questo aveva piegato a nord per evitare il supposto campo minato che poteva aver causato l'affondamento del \"Nottingham\", mentre pi\u00f9 tardi il dirigibile \"L 13\" individu\u00f2 le navi della Harwich Force 75 miglia a nord est di Cromer, scambiando gli incrociatori leggeri del commodoro Tyrwhitt per delle navi da battaglia; contando su una notevole superiorit\u00e0 numerica rispetto al distaccamento britannico avvistato, alle 12:15 Scheer fece cambiare la rotta della Hochseeflotte e diresse verso sud-est, allontanandosi dalla Grand Fleet che si stava avvicinando da nord. Nessun altro rapporto fu ricevuto dagli zeppelin a proposito della posizione della Grand Fleet (Scheer rimase deluso dall'efficienza degli zeppelin come ricognitori: su otto dirigibili solo tre riportarono degli avvistamenti, e dei sette messaggi trasmessi da essi quattro erano errati), ma la flotta britannica tuttavia fu avvistata da un sommergibile tedesco a 65 miglia a nord della posizione di Scheer; le comunicazioni ricevute convinsero l'ammiraglio tedesco che una preponderante forza navale britannica si trovava molto vicina alla sua formazione, e alle 14:35 diede istruzione di invertire la rotta e rientrare alla base. Jellicoe ricevette la notizia che i tedeschi avevano interrotto la sortita alle 16:00, e decise anch'egli di rientrare alla base facendo rotta verso nord.\nMentre la flotta britannica si disimpegnava, i sommergibili tedeschi tornarono all'attacco. Alle 16:52 l'incrociatore leggero , parte dello schermo di scorta alla squadra di Beatty, fu raggiunto da due siluri lanciati dal sommergibile \"U-66\": la nave riusc\u00ec a rimanere a galla e tent\u00f2 di rientrare in Inghilterra a velocit\u00e0 ridotta, ma nel corso della notte fu nuovamente silurata dal sommergibile \"U-52\" per poi affondare davanti a Flamborough Head. Anche i tedeschi dovettero vedersela con la minaccia subacquea: alle 17:05 il sommergibile britannico \"E23\" riusc\u00ec a colpire con un siluro la nave da battaglia al largo di Terschelling, ma la nave fu in grado di proseguire e rientr\u00f2 in porto con le sue stesse forze.\nAlle 17:45 la Harwick Force stabil\u00ec un contatto visivo con la flotta tedesca, ma era ancora troppo lontana per poter sferrare un attacco prima del sopraggiungere della notte e decise quindi di interrompere l'inseguimento, ponendo fine all'azione.\nConseguenze.\nL'azione del 19 agosto 1916 fu l'ultima occasione in cui la Hochseeflotte tedesca si inoltr\u00f2 cos\u00ec a ovest nel Mare del Nord da rischiare uno scontro con la Grand Fleet al completo: nonostante la sua determinazione a impegnare la Hochseeflotte in battaglia, Scheer si rese conto che difficilmente la flotta tedesca sarebbe uscita vittoriosa da un confronto diretto contro la sua equivalente britannica, e decise di puntare tutte le speranze della Germania per una vittoria in mare nella guerra sottomarina indiscriminata. Anche i britannici non erano pi\u00f9 cos\u00ec propensi a cercare lo scontro con i tedeschi: il 13 settembre una conferenza dell'alto comando della Grand Fleet riunita per discutere dei recenti eventi giunse alla conclusione che non era pi\u00f9 sicuro condurre operazioni con tutta la flotta a sud della latitudine 55,5\u00b0 nord (approssimativamente all'altezza di Horns Rev e dove la battaglia dello Jutland era stata combattuta), tranne che in situazioni di emergenza come nel caso fosse salpata una flotta d'invasione tedesca diretta verso le coste inglesi.\nTra il 18 e il 19 ottobre 1916 Scheer condusse una nuova sortita nel Mare del Nord, e l'intelligence britannica diede l'allarme; la Grand Fleet si prepar\u00f2 a tendere un'imboscata ai tedeschi, rimanendo in porto ma con le navi pronte a salpare con un preavviso minimo, tuttavia i tedeschi abbandonarono la sortita dopo che l'incrociatore fu silurato dal sommergibile britannico \"E38\" al largo del Dogger Bank: convinto di aver perso l'effetto sorpresa, Scheer fece rientrare la flotta alla base. Analoghe difficolt\u00e0 furono sperimentate in novembre quando Scheer salp\u00f2 con l'incrociatore da battaglia e una divisione di dreadnought per andare in soccorso dei sommergibili \"U-20\" e \"U-30\" finiti incagliati lungo la costa occidentale della Danimarca: il sommergibile britannico \"J1\" fu in grado di tendere un'imboscata alla flotta tedesca, silurando e danneggiando le navi da battaglia \"Grosser Kurf\u00fcrst\" e . Queste azioni rafforzarono in entrambi gli schieramenti la convinzione che i rischi insiti in questo genere di operazioni non erano pi\u00f9 giustificati dai risultati potenzialmente ottenibili: la paura di subire perdite in attacchi di sommergibili o per l'urto con mine port\u00f2 all'abbandono delle azioni con l'intera flotta, e sul fronte del Mare del Nord le navi principali trascorsero il resto della guerra praticamente ferme in porto."}
{"id": "6263779", "revid": "418954", "url": "https://it.wikipedia.org/wiki?curid=6263779", "title": "Parigi-Camembert 1969", "text": "La Parigi-Camembert 1969, trentesima edizione della corsa, si svolse l'8 aprile 1969. Fu vinta dal francese Raymond Riotte."}
{"id": "6263782", "revid": "1522738", "url": "https://it.wikipedia.org/wiki?curid=6263782", "title": "Villaggio del Mare", "text": ""}
{"id": "6263783", "revid": "1592097", "url": "https://it.wikipedia.org/wiki?curid=6263783", "title": "La prima stella", "text": ""}
{"id": "6263786", "revid": "196390", "url": "https://it.wikipedia.org/wiki?curid=6263786", "title": "Agira Canadian War Cemetery", "text": ""}
{"id": "6263788", "revid": "729019", "url": "https://it.wikipedia.org/wiki?curid=6263788", "title": "Urbano Mancini", "text": "Biografia.\nNacque a San Giorgio in Bosco, provincia di Padova, il 1 dicembre 1912 da genitori originari da Cesena. Dopo aver conseguito il diploma magistrale ad Urbino si appassion\u00f2 al mondo dell\u2019aviazione, entrando come Allievo ufficiale di complemento nella Regia Aeronautica nel settembre 1935. Nell\u2019aprile dell\u2019anno successivo consegu\u00ec il brevetto di pilota presso la Scuola di Malpensa volando a bordo di velivolo Caproni Ca.100, e poi quello di pilota militare nel mese di luglio, su velivolo Breda Ba.25. Promosso sottotenente fu assegnato all\u20198\u00ba Stormo Bombardamento Terrestre, e il 30 aprile 1938 part\u00ec volontario per la Spagna, dove si distinse subito durante i combattimenti tanto da guadagnarsi la promozione a tenente per merito di guerra, e una Medaglia di bronzo al valor militare. \nRimase in terra iberica fino al 29 gennaio 1939, quando rientr\u00f2 in Patria per partecipare subito alle operazioni di occupazione dell\u2019Albania in forza al 36\u00ba Stormo Bombardamento Terrestre. Il 15 febbraio 1940 fu assegnato al 47\u00ba Stormo Bombardamento Terrestre, passando quindi, dopo lo scoppio delle ostilit\u00e0, al neocostituito 105\u00ba Gruppo Autonomo di stanza sull\u2019aeroporto di Pisa-San Giusto, il cui comandante era il Ministro degli esteri Conte Galeazzo Ciano e di cui egli divenne ufficiale puntatore sul suo velivolo.\nCombatt\u00e9 sul fronte francese, e poi su Malta, e sul fronte greco, operando su Salonicco, Kotzani, P\u00ebrmet, Corf\u00f9, Mali, Denitzi, Mali Trebiscines, Chiaf, Sfiut, ecc., venendo decorato con una prima Medaglia d\u2019argento al valor militare, e con una seconda per le operazioni nel Mare Mediterraneo compiute fino all\u2019agosto 1942. Il 12 di quello stesso mese, al comando della 254\u00aa Squadriglia, partecip\u00f2 alle operazioni di contrasto ad una formazione navale nemica operante Mediterraneo occidentale. Nel novembre dello stesso anno, con l\u2019inizio dell\u2019invasione anglo-americana del territorio dell\u2019Africa del nord francese, iniziarono le operazioni in quel settore. Il 9 dicembre affond\u00f2 con un siluro la corvetta britannica \"Marigold\", assegnata di scorta al convoglio MKS 31, nella rada di Algeri, scampando alla reazione della caccia nemica. Il 14 febbraio 1943 sostitu\u00ec il tenente colonnello Ciano al comando del 105\u00ba Gruppo Aerosiluranti continuando le azioni contro le navi nemiche.\nIl 27 marzo 1943 condusse da Decimomannu un attacco in massa contro navi nemiche nel golfo di Philippeville, da cui non torn\u00f2, probabilmente abbattuto da un caccia Supermarine Spitfire del No.43 Squadron.\nPer il coraggio dimostrato durante l\u2019attacco fu decorato con la Medaglia d\u2019oro al valor militare alla memoria. In seguito gli \u00e8 stato intitolato l'aeroporto di Cervia-Pisignano sede del 15\u00ba Stormo dell'Aeronautica Militare Italiana."}
{"id": "6263792", "revid": "73843", "url": "https://it.wikipedia.org/wiki?curid=6263792", "title": "Copa M\u00e9xico 1943-1944", "text": "La Copa M\u00e9xico 1943-1944 \u00e8 stata la ventottesima edizione del secondo torneo calcistico messicano e la prima nell'era professionistica del calcio messicano. \u00c8 cominciata il 4 maggio e si \u00e8 conclusa il 16 luglio 1944. La vittoria finale \u00e8 stata del Real Club Espa\u00f1a.\nFormula.\nUna prima fase comprendente le 12 squadre partecipanti suddivise in tre gironi con un criterio di vicinanza, il primo girone \"zona est\" con 4 squadre, la vincitrice accede alle semifinali; il secondo girone con 5 squadre della capitale Citt\u00e0 del Messico, le prime due squadre accedono alle semifinali; ed il terzo girone \"zona ovest\" composto da tre squadre, la vincitrice accede alle semifinali. Una seconda fase ad eliminazione diretta con le \"semifinali\" e la \"Finale\"."}
{"id": "6263794", "revid": "729019", "url": "https://it.wikipedia.org/wiki?curid=6263794", "title": "Gag (isola)", "text": "Gag \u00e8 un'isola vulcanica dell'Indonesia.\nGeografia.\nL'isola di Gag \u00e8 un'isola di origine vulcanica di forma ovale larga 7\u00a0km e lunga 12\u00a0km appartenente all'arcipelago delle Raja Ampat, al largo delle coste nord-occidentali della Nuova Guinea.\nIl territorio \u00e8 caratterizzato da colline ondulate che raggiungono i 311\u00a0m nel Gunung Susu, la costa \u00e8 principalmente rocciosa con poche spiagge sabbiose nella parte settentrionale ed occidentali. Sulla costa orientale \u00e8 presente una profonda insenatura, la Baia di Gambir, che penetra verso l'interno per 1,5\u00a0km. C'\u00e8 un piccolo villaggio a nord della baia. Per diversi anni l'isola \u00e8 stata sfruttata per l'estrazione del nichel, attraverso una compagnia mineraria australiana. Soltanto nel 1999 con la promulgazione di una legge sulla protezione delle foreste, il governo indonesiano ha proibito definitivamente qualsiasi attivit\u00e0 di estrazione dal sottosuolo. \u00c8 presente una pista di atterraggio nella parte settentrionale dell'isola."}
{"id": "6263796", "revid": "287204", "url": "https://it.wikipedia.org/wiki?curid=6263796", "title": "836 (numero)", "text": "Ottocentotrentasei (836) \u00e8 il numero naturale dopo l'835 e prima dell'837."}
{"id": "6263819", "revid": "297059", "url": "https://it.wikipedia.org/wiki?curid=6263819", "title": "Acromelalgia", "text": ""}
{"id": "6263822", "revid": "553803", "url": "https://it.wikipedia.org/wiki?curid=6263822", "title": "Qatar Ladies Open 2014", "text": ""}
{"id": "6263823", "revid": "125892517", "url": "https://it.wikipedia.org/wiki?curid=6263823", "title": "Assemblea costituente panrussa", "text": "L'Assemblea costituente panrussa () fu un organo elettivo che si insedi\u00f2 nella Russia il 18 gennaio 1918 (5 gennaio del calendario giuliano) nel Palazzo di Tauride di Pietrogrado.. \nEletta con le elezioni generali del 25 novembre 1917, dopo la Rivoluzione di ottobre e la presa del potere dei bolscevichi di Bucharin, Kamenev, Kollontaj, Lenin, Trockij, Zinov'ev, l'Assemblea costituente, formata da una netta maggioranza di deputati socialisti rivoluzionari e menscevichi contrari al nuovo regime bolscevico, si riun\u00ec un solo giorno il 18 gennaio 1918 e venne bruscamente sciolta dalle Guardie Rosse bolsceviche nella notte stessa.\nIl 19 gennaio 1918 il III Congresso panrusso dei Soviet, dominato dai bolscevichi, decret\u00f2 il definitivo scioglimento dell'Assemblea costituente.\nElezioni.\nLe elezioni per l'Assemblea, indette dal Governo provvisorio nell'agosto 1917, vennero confermate all'indomani della Rivoluzione d'ottobre e si tennero tra novembre e dicembre, in un contesto segnato dall'avvio della Guerra civile russa. L'affluenza alle urne fu circa del 50% e i risultati videro i socialisti rivoluzionari ottenere il 40% dei consensi, i bolscevichi il 23,9%, i cadetti il 4,7% e i menscevichi il 2,3%. I bolscevichi ottennero i migliori risultati a Pietrogrado, Mosca, presso le truppe del Fronte settentrionale e di quello occidentale e la Flotta del Baltico.\nLavori.\nAll'insediamento presero parte circa 410 dei 715 deputati eletti. La maggioranza, costituita dai socialrivoluzionari centristi, guidati da Viktor \u010cernov, si pose in contrasto con l'autorit\u00e0 del Congresso panrusso dei Soviet, rifiutando di riconoscerne i decreti, e con il Comitato esecutivo centrale, respingendo la proposta di Jakov Sverdlov di discutere la \"Dichiarazione dei diritti dei lavoratori e del popolo sfruttato\". Dopo l'abbandono dei lavori per protesta dei bolscevichi, dei socialrivoluzionari di sinistra e di altri deputati, la riunione fu chiusa nella notte dall'intervento delle Guardie Rosse che avevano stazionato nel palazzo di Tauride per tutta la seduta, armate e insofferenti verso i deputati ostili alla rivoluzione. \nAlle ore 04:00 del mattino del 19 gennaio 1918, su ordine del capo bolscevico Pavel Efimovi\u010d Dybenko, il comandante del distaccamento armato, il marinaio anarchico Anatolij G. Zeleznjakov, sal\u00ec alla tribuna e interruppe violentemente l'intervento del presidente Cernov, pronunciando la famosa frase: \"la Guardia \u00e8 stanca!\". Dopo un tentativo di resistenza, i membri dell'assemblea, intimoriti dalla minacciosa azione delle Guardie Rosse, si sciolsero pacificamente e abbandonarono entro le ore 04.40 il palazzo che venne sbarrato e presidiato militarmente.\nIl giorno dopo il Comitato esecutivo ratific\u00f2, su proposta di Lenin, la soppressione dell'Assemblea costituente, poi confermata dal III Congresso dei Soviet."}
{"id": "6263824", "revid": "271907", "url": "https://it.wikipedia.org/wiki?curid=6263824", "title": "Assemblea costituente russa", "text": ""}
{"id": "6263826", "revid": "553803", "url": "https://it.wikipedia.org/wiki?curid=6263826", "title": "Qatar Ladies Open 2014 - Qualificazioni singolare", "text": ""}
{"id": "6263827", "revid": "553803", "url": "https://it.wikipedia.org/wiki?curid=6263827", "title": "Qatar Ladies Open 2014 - Singolare", "text": ""}
{"id": "6263829", "revid": "1821190", "url": "https://it.wikipedia.org/wiki?curid=6263829", "title": "Qubes OS", "text": "Qubes OS \u00e8 un sistema operativo desktop incentrato sulla sicurezza che mira a fornire sicurezza attraverso l'isolamento. La virtualizzazione \u00e8 eseguita da Xen e pu\u00f2 essere utilizzato in ambienti utente Fedora, Debian, Whonix e Microsoft Windows, tra gli altri sistemi operativi.\nIl 16 febbraio, 2014, Qubes \u00e8 stato selezionato come finalista di accesso Premio Innovazione 2014 per Endpoint Security Solution.\nSchema di domini di sicurezza.\nQubes implementa una approccio di protezione ad isolamento. Il presupposto \u00e8 che non ci possa essere un ambiente perfetto e privo di bug. Un tale ambiente conta milioni di righe di codice, miliardi di interazioni software / hardware. Un bug critico in una di queste interazioni pu\u00f2 essere sufficiente a un software malevolo per prendere il controllo di un computer. \nAl fine di rendere sicuro un desktop, l'utente Qubes dovrebbe prendersi cura di isolare diversi ambienti, in modo che se uno dei componenti fosse compromesso, il software dannoso otterrebbe l'accesso solo ai dati all'interno di tale ambiente. \nIn Qubes, l'isolamento \u00e8 fornito in due dimensioni: i controller hardware possono essere isolati in domini funzionali (ad esempio domini di rete o domini di controller USB), mentre la vita digitale dell'utente viene decisa in domini con differenti livelli di fiducia. Per esempio: il dominio di lavoro (pi\u00f9 rinomato), dominio commerciale, dominio casuale (meno fidato). Ognuno di questi domini viene eseguito in una macchina virtuale separata.\nQubes non \u00e8 un sistema multiutente.\nPanoramica dell'architettura di sistema.\nL'hypervisor fornisce l'isolamento tra diverse macchine virtuali. Il dominio amministrativo, indicato anche come Dom0 (un termine ereditato da Xen), ha accesso diretto a tutto l'hardware per impostazione predefinita. Dom0 ospita il dominio GUI e controlla i dispositivi grafici, cos\u00ec come i dispositivi di input, quali tastiera e mouse. Il dominio GUI esegue il server X, che consente di visualizzare il desktop dell'utente, e il gestore delle finestre, che permette all'utente di avviare e fermare le applicazioni e manipolare le loro finestre.\nL'integrazione delle diverse macchine virtuali \u00e8 fornita dal visualizzatore Application, che fornisce l'illusione all'utente che le applicazioni vengano eseguite in modo nativo sul desktop, mentre in realt\u00e0 esse sono ospitate (e isolate) in diverse macchine virtuali. Qubes integra tutte queste macchine virtuali su un unico ambiente desktop comune.\nPoich\u00e9 Dom0 \u00e8 sensibile alla sicurezza, \u00e8 isolato dalla rete. Si tende ad avere meno interfaccia e la comunicazione con altri domini \u00e8 possibile in modo da minimizzare la possibilit\u00e0 di un attacco proveniente da una macchina virtuale infetta.\nIl dominio Dom0 gestisce i dischi virtuali delle altre macchine virtuali, che sono in realt\u00e0 memorizzati come file sul file system dom0 (s). Lo spazio su disco viene salvato in virt\u00f9 di varie macchine virtuali (VM) che condividono lo stesso file system di root in modalit\u00e0 di sola lettura. L'archiviazione su disco separato viene utilizzato solo per la directory delle struzioni e le impostazioni della VirtualMachine. Questo consente che l'installazione del software e degli aggiornamenti siano centralizzati. \u00c8 inoltre possibile installare il software solo su una specifica VM (Macchina Virtuale), all'installazione come utente non root, o installandola in una non standard."}
{"id": "6263830", "revid": "2519", "url": "https://it.wikipedia.org/wiki?curid=6263830", "title": "Universit\u00e0 tecnica di Amburgo", "text": ""}
{"id": "6263831", "revid": "287204", "url": "https://it.wikipedia.org/wiki?curid=6263831", "title": "Ridotta tolleranza al glucosio", "text": "La ridotta tolleranza al glucosio o semplicemente \"intolleranza al glucosio\", conosciuta con la sigla \"IGT\" acronimo per l'inglese \"Impaired glucose tolerance\", \u00e8 uno stato pre-diabetico di iperglicemia che \u00e8 associato con insulino-resistenza e con aumento del rischio di patologia cardiovascolare, come l'alterata glicemia a digiuno. IGT pu\u00f2 precedere diabete mellito tipo 2 per molti anni. L'IGT \u00e8 anche un fattore di rischio per mortalit\u00e0. Il 35% delle persone colpite da IGT svilupper\u00e0 il diabete di tipo 2 entro 8 anni.\nSecondo i criteri della Organizzazione Mondiale della Sanit\u00e0 e l\"'American Diabetes Association\", ci si trova nella condizione di alterata tolleranza al glucosio se i livelli di glicemia, misurati con esame OGTT dopo 2 ore dalla somministrazione di 75g ml di glucosio in soluzione, sono pari a 140\u2013199\u00a0mg per dL (7,8-11,0\u00a0mmol / l). Un paziente quindi si dice che sia affetto da IGT quando presenta valori di glicemia post-prandiale superiori a quello di un individuo sano, ma inferiori a quelli registrati in un soggetto affetto da diabete di tipo 2."}
{"id": "6263832", "revid": "297059", "url": "https://it.wikipedia.org/wiki?curid=6263832", "title": "Malattia occlusiva delle arterie periferiche", "text": ""}
{"id": "6263833", "revid": "1226", "url": "https://it.wikipedia.org/wiki?curid=6263833", "title": "John Stewart (fumetti)", "text": ""}
{"id": "6263834", "revid": "287204", "url": "https://it.wikipedia.org/wiki?curid=6263834", "title": "Referendum sull'autonomia della Corsica del 2003", "text": "Il referendum sull'autonomia della Corsica del 2003 \u00e8 un referendum locale francese che \u00e8 stato previsto dalla legge n\u00b0 2003-486 del 10 giugno 2003 e si \u00e8 svolto il 6 luglio dello stesso anno, il referendum prevedeva l'unione dei dipartimenti dell'Alta Corsica e della Corsica del Sud e maggiori poteri all'Assemblea della Corsica. La proposta non \u00e8 stata approvata, anche se con un margine ridotto. Il 51% ha votato contro la proposta, con il 49% che lo ha sostenuta. La differenza tra il s\u00ec e no voto era di solo 2.190 voti.\nQuesta consultazione \u00e8 stata fatta ai sensi dell'articolo 72-1 della Costituzione.\nContenuto.\nUn progetto di legge portato da Nicolas Sarkozy, allora ministro degli Interni, \u00e8 stato presentato il 30 aprile 2003 all'Assemblea nazionale, che ha votato il 27 maggio, seguita dal Senato il giorno successivo. Il presidente Jacques Chirac la firma il 10 giugno.\nLa legge 2003-486 propone quindi di attribuire alla Corsica lo status di collettivit\u00e0 territoriale attraverso la fusione dei due dipartimenti di Haute-Corse e Corse-du-Sud, risultante dalla scissione nel 1975 dell'unico dipartimento di Corsica. I vecchi dipartimenti sarebbero stati declassati in unit\u00e0 amministrative private della maggior parte dei loro poteri.\nLa nuova autorit\u00e0 locale avrebbe un'unica assemblea deliberativa, il parlamento della Corsica e un governo locale con sede ad Ajaccio.\nLa nuova organizzazione non avrebbe alcun impatto sui servizi statali, il cui ruolo e missioni rimarrebbero gli stessi.\nPosizioni.\nPartiti rappresentati nel Parlamento francese e/o all'Assemblea della Corsica.\nFonte:\nConseguenze a lungo termine.\nUna riforma simile \u00e8 entrata in vigore il 1\u00ba gennaio 2018 e ha stabilito la Comunit\u00e0 della Corsica."}
{"id": "6263835", "revid": "553803", "url": "https://it.wikipedia.org/wiki?curid=6263835", "title": "Qatar Ladies Open 2014 - Doppio", "text": ""}
{"id": "6263836", "revid": "1186766", "url": "https://it.wikipedia.org/wiki?curid=6263836", "title": "Nokia Mobira Cityman 900", "text": ""}
{"id": "6263837", "revid": "1186766", "url": "https://it.wikipedia.org/wiki?curid=6263837", "title": "Nokia Gorba", "text": ""}
{"id": "6263839", "revid": "767487", "url": "https://it.wikipedia.org/wiki?curid=6263839", "title": "Raymond Riotte", "text": "Carriera.\nProfessionista dal 1967 al 1974, appena approdato al \"grande ciclismo\" si impose in una tappa del Tour de France ed indoss\u00f2, in quella stessa edizione, per 1 giorno la maglia gialla; in quella stessa stagione arriv\u00f2 terzo nella prova in linea dei campionati nazionali."}
{"id": "6263840", "revid": "553803", "url": "https://it.wikipedia.org/wiki?curid=6263840", "title": "Qatar Ladies Open 2015", "text": ""}
{"id": "6263842", "revid": "553803", "url": "https://it.wikipedia.org/wiki?curid=6263842", "title": "Qatar Ladies Open 2015 - Qualificazioni singolare", "text": ""}
{"id": "6263843", "revid": "1305772", "url": "https://it.wikipedia.org/wiki?curid=6263843", "title": "John Stewart", "text": ""}
{"id": "6263844", "revid": "553803", "url": "https://it.wikipedia.org/wiki?curid=6263844", "title": "Qatar Ladies Open 2015 - Singolare", "text": ""}
{"id": "6263845", "revid": "124570975", "url": "https://it.wikipedia.org/wiki?curid=6263845", "title": "Ora esisti solo tu", "text": "Ora esisti solo tu \u00e8 un brano della cantante italiana Bianca Atzei, presentato in gara durante la 67\u00aa edizione del Festival di Sanremo 2017 arrivando alla serata finale e piazzandosi al nono posto. Come dichiarato dalla stessa artista, la canzone, scritta da Francesco Silvestre, \u00e8 ispirata alla storia d'amore di Bianca Atzei con Max Biaggi.\nDopo il suo esordio alla posizione 21 della Top Singoli e la permanenza nelle varie classifiche digitali e streaming per diverse settimane, la FIMI certifica il singolo disco d'oro (25.000+) per le vendite in data 8 maggio 2017.\nVideo musicale.\nIl videoclip del brano \u00e8 stato pubblicato l'8 febbraio 2017. Protagonisti sono la stessa Bianca e, in sella a una versione speciale della Moto Guzzi V9 \"Silver Knight\" di OMT Garage, l'ex fidanzato Max Biaggi.\nLibro.\nLa canzone ha ispirato il romanzo \"Ora esisti solo tu - Una storia d'amore\" firmato dalla stessa Bianca Atzei e pubblicato il 19 maggio 2017 da Ugo Mursia Editore per il progetto Leggi Rtl 102.5. La protagonista del romanzo \u00e8 la stessa Bianca che incontra attraverso una lettera manoscritta una fan, Laura, che le affida con amicizia la sua storia di inferno e rinascita."}
{"id": "6263847", "revid": "553803", "url": "https://it.wikipedia.org/wiki?curid=6263847", "title": "Qatar Ladies Open 2015 - Doppio", "text": ""}
{"id": "6263850", "revid": "553803", "url": "https://it.wikipedia.org/wiki?curid=6263850", "title": "Qatar Ladies Open 2016", "text": ""}
{"id": "6263852", "revid": "72396", "url": "https://it.wikipedia.org/wiki?curid=6263852", "title": "Annibale Cappello", "text": "Segretario del Cardinale Cesare D'Este, Cappello divenne ben presto uno dei maggiori \u00abgazzettieri\u00bb romani della seconda met\u00e0 del Cinquecento. Attraverso questa attivit\u00e0 di giornalista \"ante litteram\" riusc\u00ec a denunciare svariati scandali della Curia pontificia, ma, vittima del provvedimento \"Constitutio contra scribentes et dictantes monita,\" fu condannato a morte mediante impiccagione. Angelo Grillo, noto corrispondente epistolare di Torquato Tasso, ne biasim\u00f2 la temerariet\u00e0 in una lettera indirizzata all'amico Maurizio Cattaneo, definendo Cappello il \u00abmenante\u00bb che riusc\u00ec a \u00abfare della penna coltello contra fame dei grandi\u00bb. "}
{"id": "6263853", "revid": "553803", "url": "https://it.wikipedia.org/wiki?curid=6263853", "title": "Qatar Ladies Open 2016 - Qualificazioni singolare", "text": ""}
{"id": "6263855", "revid": "38120", "url": "https://it.wikipedia.org/wiki?curid=6263855", "title": "Garofano, giglio, giglio, rosa", "text": "Garofano, giglio, giglio, rosa (\"Carnation, Lily, Lily, Rose\") \u00e8 un dipinto di John Singer Sargent, realizzato tra il 1885 e il 1886 e conservato nella Tate Britain di Londra.\nDescrizione.\nL'opera raffigura due bambine abbigliate con vesti candide e virginali, dalla bellezza pura e delicata, colte mentre accendono delle lanterne cinesi in un'atmosfera vibrante di luce ambigua, sospesa fra quella evanescente e naturale del tramonto e quella calda e artificiale dei fuochi delle lampade. La scena prende luogo nella rigogliosa natura che circonda le due figure, distribuendo generosamente i fiori menzionati nel titolo: i garofani, velati da un giallo tenue e delicato, ma anche le rose color incarnato e i lill\u00e0 bianchi (con tutta probabilit\u00e0 appartenenti alla specie \"Lilium auratum\"). Le due bimbe ritratte nel dipinto, nella fattispecie, sono le figlie dell'illustratore Frederick Barnard, intimo amico del Sargent: Dolly, a sinistra, nell'anno di esecuzione della tela era undicenne, mentre Polly, a destra, aveva all'epoca sette anni. Il titolo del quadro, in particolare, deriva dalla canzone \"Ye Shepherds Tell Me\", dove si canta di Flora che indossa \u00abuna ghirlanda che le cinge la testa [...] fatta di garofani, gigli, gigli, rose\u00bb (\"A wreath around her head, around her head she wore, Carnation, lily, lily, rose\").\nIl giardino effigiato nel dipinto \u00e8 quello di Farnham House, dimora del Worcestershire dove Sargent si rifugi\u00f2 per sfuggire allo scandalo suscitato a Parigi dal suo \"Ritratto di Madama X\". Ispirato dall'idillio agreste della campagna inglese, Sargent con questo dipinto si ciment\u00f2 nella pittura \"en plein air\", accostandosi in parte alla poetica dell'Impressionismo. Le opere impressioniste, tuttavia, abolivano quasi completamente il disegno e le linee che contornano gli oggetti definendone i volumi: lo stesso non si pu\u00f2 dire di \"Garofano, giglio, giglio, rosa\", che al contrario ha conosciuto una gestazione assai complessa ed \u00e8 stata preceduta da un gran numero di disegni e studi preparatori. Con questo dipinto, in ogni caso, Sargent intendeva cogliere la \u00abcalda luce delle lanterne contro il viola scuro del crepuscolo estivo\u00bb (Robert Louis Stevenson), obiettivo che richiese un'eccezionale mole di lavoro: lo stesso pittore se ne rese ben presto conto, a tal punto da scrivere alla sorella, in maniera alquanto telegrafica, che si trattava di un \u00absoggetto terribilmente difficile. Impossibili brillanti colori dei fiori e delle lampade e verde pi\u00f9 intenso del prato sullo sfondo. Le vernici non sono abbastanza vivide. E inoltre l'effetto dura soltanto dieci minuti\u00bb. Pur di veder completata l'opera, tuttavia, Sargent era disposto a dedicarvisi tre minuti ogni giorno, sfruttando al massimo quell'effimero attimo che presenta le condizioni luministiche richieste. Questi patimenti furono ben presto premiati: l'opera, completata nel 1886, fu esposta alla Royal Academy l'anno successivo e riscosse uno sfolgorante successo. Sargent, in questo modo, sanc\u00ec il proprio decollo artistico come ritrattista in un luogo difficile come il Regno Unito, atavicamente avversa alle novit\u00e0 straniere ma molto calorosa verso \"Garofano, giglio, giglio, rosa\" per via della scelta tematica del giardino inglese (con i vari simbolismi dei fiori) e dell'innocenza dei bambini. Dal 1887 l'opera \u00e8 esposta nel Tate Britain di Londra."}
{"id": "6263856", "revid": "553803", "url": "https://it.wikipedia.org/wiki?curid=6263856", "title": "Qatar Ladies Open 2016 - Singolare", "text": ""}
{"id": "6263857", "revid": "628767", "url": "https://it.wikipedia.org/wiki?curid=6263857", "title": "Foreste secche tropicali delle Figi", "text": "Le foreste secche tropicali delle Figi sono un'ecoregione dell'ecozona oceaniana (codice ecoregione: OC0201).\nTerritorio.\nLe isole Figi sono un arcipelago di oltre 300 isole situate nell'oceano Pacifico meridionale, circa 3000\u00a0km a est dell'Australia. L'ecoregione si estende in prevalenza sul versante nord-occidentale delle due isole maggiori, Viti Levu e Vanua Levu, anche se piccoli lembi di foresta costiera secca si trovano in molte delle isole e atolli dell'arcipelago. Confina a sud-est con l'ecoregione delle foreste umide tropicali delle Figi.\nFlora.\nIn virt\u00f9 dei lunghi inverni secchi tipici di questa ecoregione, la foresta secca tropicale delle Figi \u00e8 caratterizzata da una biocenosi vegetale unica in tutto il Pacifico.\nLa canopia della foresta secca \u00e8 dominata da due specie: \"Dacrydium nidulum\", una conifera della famiglia Podocarpaceae, e \"Fagraea gracilipes\", un albero della famiglia Gentianaceae, endemico delle isole Figi. Altre specie presenti sono: la conifera \"Podocarpus\u00a0neriifolius\", la cicadacea \"Cycas\u00a0seemannii\", la palma \"Pritchardia\u00a0pacifica\" e inoltre \"Aleurites\u00a0moluccanus\" (Euphorbiaceae), \"Ficus\u00a0theophrastoides\" (Moraceae), \"Gymnostoma\u00a0vitiense\" (Casuarinaceae), \"Intsia\u00a0bijuga\" (Fabaceae), \"Parinari\u00a0insularum\" (Chrysobalanaceae), \"Syzygium\" spp. (Myrtaceae) e \"Bambusa\" spp. (Poaceae).\nNelle zone pi\u00f9 secche sopravvivono lembi relitti di una particolare tipologia di foresta secca in cui le specie dominanti sono il sandalo endemico \"Santalum yasi\", la casuarina delle spiagge \"Casuarina equisetifolia\" e la felce rampicante \"Lygodium scandens\".\nIn tutte le isole dell'arcipelago esiste poi un ulteriore tipo di foresta secca costiera in cui si ritrovano \"Scaevola taccada\", \"Wollastonia biflora\", \"Sophora tomentosa\" e \"Volkameria inermis\", dominanti nelle aree pi\u00f9 esposte al mare, e \"Barringtonia asiatica\", \"Calophyllum inophyllum\", \"Cocos nucifera\", \"Pandanus tectorius\" e \"Casuarina equisetifolia\" nelle zone pi\u00f9 interne.\nFauna.\nGli unici mammiferi nativi dell'ecoregione sono i pipistrelli, tra cui la volpe volante dal muso di scimmia delle Figi (\"Mirimiri acrodonta\"), la volpe volante del Pacifico (\"Pteropus tonganus\"), la volpe volante delle Samoa (\"Pteropus samoensis\") e il pipistrello dei fiori delle Figi (\"Notopteris macdonaldi\").\nLa foresta secca delle Figi ospita numerose specie di uccelli nidificanti, tra cui il piccione imperiale del Pacifico (\"Ducula pacifica\"), la colomba frugivora corona purpurea (\"Ptilinopus porphyraceus\") e il lori dal collare (\"Phigys solitarius\"). La dendrocigna errante (\"Dendrocygna arcuata\") e il barbagianni delle erbe orientale (\"Tyto longimembris\"), un tempo presenti nella foresta, sono andati incontro ad estinzione locale.\nConservazione.\nLe foreste secche tropicali delle Figi, che in origine coprivano una superficie di 7557\u00a0km2, sono oggi ridotte a un'area di neanche 100\u00a0km2, il che fa di loro uno degli habitat pi\u00f9 a rischio del Pacifico tropicale."}
{"id": "6263859", "revid": "553803", "url": "https://it.wikipedia.org/wiki?curid=6263859", "title": "Qatar Ladies Open 2016 - Doppio", "text": ""}
{"id": "6263860", "revid": "1332920", "url": "https://it.wikipedia.org/wiki?curid=6263860", "title": "Arbusteti tropicali alti delle Hawaii", "text": "Gli arbusteti tropicali alti delle Hawaii sono un'ecoregione dell'ecozona oceaniana, definita dal WWF (codice ecoregione: OC0701), che si estende attraverso le isole delle Hawaii.\nTerritorio.\nLe Hawaii sono isole di origine vulcanica, e alcune di loro ospitano ancora grandi vulcani attivi, come il Mauna Kea, il Mauna Loa, lo Hual\u0101lai e l'Haleakal\u0101. Le cime di questi elevati vulcani costituiscono ambienti particolarmente difficili per la crescita delle piante e la vita degli animali. Sulla parte pi\u00f9 alta delle pendici di molti vulcani si sviluppano habitat di boscaglia.\nFlora.\nArrampicandosi su una di queste montagne, si incontra prima una fascia di boscaglia, costituita da bassi cespugli. Pi\u00f9 in alto, i cespugli iniziano a scomparire e vengono rimpiazzati da cespi di erba. Siamo giunti nella fascia delle praterie subalpine. Sulle cime pi\u00f9 alte si incontrano le condizioni di freddo e aridit\u00e0 proprie dei deserti alpini. Le piante di questa ecoregione sono in grado di far fronte a queste condizioni, nonch\u00e9 alla forte esposizione solare, grazie a tutta una serie di adattamenti, come foglie e steli carnosi, pelosi o di colore argentato. Le bellissime \u02bbahinahina o spade d'argento (\"Argyroxiphium\" spp.) presenti sui vulcani Haleakal\u0101, Mauna Kea e Mauna Loa sono ben note per la loro colorazione argentea e il loro aspetto irsuto, nonch\u00e9 per i loro spettacolari pedicelli. Anche la hinahina dell'Haleakal\u0101 (\"Geranium cuneatum\"), un geranio dai fiori striati di bianco, ha foglie argentate. Sull'Haleakal\u0101 cresce inoltre il na\u02bbena\u02bbe (\"Dubautia\" spp.), un basso arbusto con foglie succulente e fiori color giallo-arancio.\nFauna.\nPiccole api nere del genere \"Hylaeus\" e la farfalla \"Udara blackburnii\", color verde chiaro, volano rapidamente tra le piante in fiore, raccogliendo nettare e provvedendo alla loro impollinazione. Sulle distese di lava, il ragno lupo \"Adelocosa anops\" va in cerca di insetti mimetizzandosi perfettamente con le ceneri e la lava del suo ambiente alpino. Picchi vulcanici diversi ospitano specie differenti di piante e animali di alta quota. L'oca delle Hawaii (\"Branta sandvicensis\"), o n\u0113n\u0113, in pericolo di estinzione, trascorre parte dell'anno nelle boscaglie di alta quota, nutrendosi delle rosse bacche di \u02bbohelo (\"Vaccinium reticulatum\") e di altre piante. Durante la stagione riproduttiva, il petrello delle Hawaii (\"Pterodroma sandwichensis\") nidifica in cunicoli scavati nello strato ricoperto di ceneri dei vulcani pi\u00f9 elevati.\nConservazione.\nTra le principali minacce per questo tipo di habitat vi sono il sovrapascolo da parte degli animali domestici e di quelli fuggiti dagli allevamenti e tornati ad uno stile di vita selvatico, gli incendi e i danni provocati dal calpestio di escursionisti e altri visitatori. Come in molte altre ecoregioni, l'introduzione di piante e animali provenienti da altre aree \u00e8 risultata dannosa per le specie locali. Ad esempio, le formiche introdotte uccidono insetti e altri invertebrati nativi, alcuni dei quali importanti impollinatori."}
{"id": "6263862", "revid": "729019", "url": "https://it.wikipedia.org/wiki?curid=6263862", "title": "Bisa", "text": "Bisa \u00e8 un'isola dell'Indonesia.\nGeografia.\nL'isola di Bisa \u00e8 un'isola appartenente al gruppo delle isole Obira, nella parte settentrionale delle Isole Molucche.\nIl territorio \u00e8 ricoperto da foreste tropicali umide a foglia larga."}
{"id": "6263864", "revid": "628767", "url": "https://it.wikipedia.org/wiki?curid=6263864", "title": "Arbusteti tropicali bassi delle Hawaii", "text": "Gli arbusteti tropicali bassi delle Hawaii sono un'ecoregione dell'ecozona oceaniana, definita dal WWF (codice ecoregione: OC0702), che si estende attraverso le isole delle Hawaii.\nTerritorio.\nGli arbusteti di pianura delle Hawaii ospitano un'incredibile quantit\u00e0 di piante endemiche diffuse unicamente in questa ecoregione - pi\u00f9 del 90%. Gli arbusteti secchi litoranei e di pianura si incontrano lungo le pendici inferiori del versante sottovento delle isole hawaiiane pi\u00f9 alte e sull'intera superficie, cime dei monti escluse, di Lana\u02bbi, Kaho\u02bbolawe e Ni\u02bbihau.\nFlora.\nLa diversit\u00e0 vegetale \u00e8 elevata, e comprende pi\u00f9 di 200 specie. Tra le formazioni vegetali figurano distese erbose di \"Sporobolus\" e \"Lepturus\", e arbusteti misti con specie quali l'\u02bbilima (\"Sida cordifolia\"), l'\u02bba\u02bbali\u02bbi (\"Dodonaea viscosa\") e il ma\u02bbo (\"Gossypium hirsutum\").\nFauna.\nIl curculionide \"Rhyncogonus giffardi\" \u00e8 presente esclusivamente in appena un acro quadrato di arbusteto arido dell'isola di Hawaii. Si nutre sulle piante di \u02bba\u02bbali\u02bbi. Molte piante di questa ecoregione presentano fiori meravigliosi, come quelli di colore arancio brillante dell'\u02bbohai (\"Sesbania tomentosa\"), una leguminosa endemica, o quelli grossi e gialli del ma\u02bbo (\"Gossypium hirsutum\"). L'emittero \"Dictyophorodelphax swezeyi\" ha una testa allungata che somiglia ad una spina. Si nutre della linfa tossica delle euforbie, e si ritiene che il tratto digestivo che si estende in questa parte della testa venga utilizzato per digerire le tossine o immagazzinarle come arma di difesa contro i predatori.\nConservazione.\nPi\u00f9 del 90% di questa ecoregione \u00e8 andato perduto a causa dello sviluppo delle infrastrutture e della vegetazione aliena. Incendi, invasione di piante nocive e animali inselvatichiti, specialmente capre e cervi, minacciano questa ecoregione. Rimangono solamente piccoli frammenti di habitat naturale intatto. Alcune delle specie di piante pi\u00f9 minacciate delle Hawaii vivono proprio in questi arbusteti. Molte specie di arbusti litoranei e di pianura sono gi\u00e0 estinte. Molti visitatori delle Hawaii rischiano di non vedere alcuna pianta nativa delle isole a causa delle interferenze apportate dall'uomo agli habitat naturali."}
{"id": "6263867", "revid": "298229", "url": "https://it.wikipedia.org/wiki?curid=6263867", "title": "Boniface Mucheru", "text": ""}
{"id": "6263869", "revid": "628767", "url": "https://it.wikipedia.org/wiki?curid=6263869", "title": "Foreste umide tropicali delle Hawaii", "text": "Le foreste umide tropicali delle Hawaii sono un'ecoregione dell'ecozona oceaniana, definita dal WWF (codice ecoregione: OC0106), che si estende attraverso le isole delle Hawaii.\nTerritorio.\nL'ecoregione occupa un'area di 6700\u00a0km\u00b2 ed \u00e8 costituita da foreste pluviali, arbusteti umidi e torbiere paludose che si sviluppano a una quota tra i 750 e i 1700 m, costantemente avvolte dalla nebbia e impregnate dell'acqua delle piogge tropicali.\nFlora.\nGli alberi di \"koa\" (\"Acacia koa\") e quelli di \"\u014dhia lehua\" (\"Metrosideros polymorpha\") sono le specie vegetali dominanti della volta forestale. Le foreste pluviali delle zone montane sono dominate da \"Metrosideros polymorpha\", che si accompagna con altre specie arboree appartenenti, tra gli altri, ai generi \"Cheirodendron\", \"Ilex\", \"Antidesma\", \"Melicope\", \"Syzygium\", \"Myrsine\", \"Psychotria\", \"Tetraplasandra\", le felci (\"Cibotium\" spp.) e una variet\u00e0 di arbusti e di piante epifite come \"Clermontia\", \"Cyanea\", \"Gunnera\", \"Labordia\", \"Broussaisia\", \"Vaccinium\", \"Phyllostegia\" e \"Peperomia\" che ricoprono le superfici del sottobosco e rivestono i tronchi e i rami delle piante. Nelle foreste pluviali s'incontrano, oltre che numerose specie di felci e di muschi, anche le tre orchidee endemiche delle Hawaii: \"Anoectochilus sandvicensis\", \"Liparis hawaiensis\" e \"Peristylus holochila\".\nFauna.\nGrazie all'inaccessibilit\u00e0 delle vette pi\u00f9 alte qui sopravvivono habitat relativamente integri con un alto numero di specie arboree endemiche e minuscoli fiori che costituiscono il cibo per svariate chiocciole arboricole e agili uccelli come i Drepanidini. I Drepanidini, un gruppo endemico che ha seguito lo stesso percorso di speciazione dei pi\u00f9 famosi fringuelli di Darwin delle Gal\u00e1pagos (che si sono evoluti partendo dall'arrivo di una singola specie). Ora il gruppo \u00e8 formato da 21 specie ma prima dell'arrivo dell'uomo erano molto pi\u00f9 numerose. Quelle sopravvissute sono state in grado di adattarsi in maniera originale per sfruttare le risorse alimentari disponibili, alcune - come il depanide rosso o iiwi (\"Drepanis coccinea\") e gli \u02bbakialoa (\"Akialoa\" spp.) oggi estinti - specializzandosi a succhiare il nettare, altre - come nel caso dell'akiap\u014dl\u0101au (\"Hemignathus wilsoni\") simile a un picchio - a setacciare semi nelle foreste o a becchettare le cortecce degli alberi per tirare fuori larve e insetti.\nLa foresta umida hawaiiana \u00e8 l'habitat principale di altri uccelli quali la poiana delle Hawaii (\"Buteo solitarius\"), uno dei pochi predatori endemici dell'arcipelago, il corvo delle Hawaii (\"Corvus hawaiiensis\") che sopravvive soltanto in cattivit\u00e0, e i tordi hawaiiani - l'\u02bb\u014dma\u02bbo (\"Myadestes obscurus\"), il puaiohi (\"Myadestes palmeri\") e l'oloma\u02bbo (\"Myadestes lanaiensis\"). Un tempo ospitava un'intera famiglia di volatili endemici, i Mohoidi, oggi estinti.\nDa qui \u00e8 partita la radiazione adattativa, una sorta di esplosione multidirezionale dell'evoluzione, di numerose specie vegetali e dei Drepanidini, della drosofila hawaiiana e di altri invertebrati. La drosofila (\"Drosophila\" spp.) appartiene a una famiglia di moscerini della frutta che si origina dall'arrivo di un piccolo gruppo di individui colonizzatori. Gli entomologi stimano che sulle Hawaii ci siano pi\u00f9 di un migliaio di specie distinte di insetti. Le drosofile sono anche state definite come \u00abl'esempio mondiale pi\u00f9 eclatante della realt\u00e0 del processo evolutivo\u00bb.\nRicordiamo infine l'oca delle Hawaii (\"Branta sandvicensis\"), chiamata \"n\u0113n\u0113\" dalle popolazioni locali, che vive nelle zone elevate esposte ai venti. \u00c8 classificata dalla IUCN tra le \u00abspecie vulnerabili\u00bb (\"Vulnerable\"). Il numero di individui che vivono in natura \u00e8 in forte diminuzione a causa della scomparsa degli habitat in cui vive.\nConservazione.\nLe foreste umide delle terre basse e delle aree pedemontane sono state in gran parte distrutte dagli incendi per lasciar posto al pascolo e all'agricoltura. Le aree relitte degli antichi ambienti tropicali hawaiiani permangono in isolamento ancora nelle aree montane delle isole pi\u00f9 grandi, ma rischiano di essere seriamente compromesse dalla presenza dei maiali selvatici, dei cervi indselvatichiti di origine nordamericana e dall'introduzione di specie vegetali aliene. Gli effetti negativi della pressione pascoliva degli ungulati selvatici, delle specie vegetali invasive, dello sviluppo delle attivit\u00e0 turistiche si manifestano in tutta la loro potenza proprio su questi ambienti insulari, fragili e delicati."}
{"id": "6263871", "revid": "628767", "url": "https://it.wikipedia.org/wiki?curid=6263871", "title": "Foreste secche tropicali delle Hawaii", "text": "Le foreste secche tropicali delle Hawaii sono un'ecoregione dell'ecozona oceaniana, definita dal WWF (codice ecoregione: OC0202), che si estende sulle isole delle Hawaii.\nTerritorio.\nPer quanto a prima vista possa sembrare incredibile, nelle Hawaii si trovano anche delle foreste secche. Le foreste secche delle Hawaii ospitano un certo numero di piante specializzate nel sopravvivere in zone dove cade poca pioggia, tra cui alberi di ibisco e alcune rare specie di arbusti come il \"Gouania\" spp., attualmente rappresentato soltanto da pochi individui. Queste foreste secche, dove spesso cadono meno di 250\u00a0mm di pioggia all'anno, ospitano quasi un quarto di tutte le specie di piante native delle Hawaii. Qui si trovano anche boscaglie, distese erbose e varie piante erbacee.\nFlora.\nDiversamente dalle umide foreste pluviali delle Hawaii, le foreste secche si trovano soprattutto sui versanti delle montagne situati sottovento e ricevono meno di 1270\u00a0mm (e spesso meno di 250) di pioggia all'anno. Si trovano anche sulla sommit\u00e0 delle montagne delle isole pi\u00f9 piccole.\nFauna.\nNonostante le foreste secche delle Hawaii presentino una vegetazione costituita da un numero inferiore di strati e una struttura relativamente pi\u00f9 semplice di quella delle foreste pluviali, la loro biodiversit\u00e0 rivaleggia con quella delle foreste pluviali pi\u00f9 produttive. Queste foreste ospitano alcuni degli alberi pi\u00f9 rari delle Hawaii, come i bellissimi ma quasi estinti \"Hibiscadelphus\" spp. e \"Kokia\" spp. Molte delle specie di rampicanti, arbusti, alberi e uccelli che vivono in queste foreste sono minacciate. I gufi delle Hawaii (\"Asio flammeus sandwichensis\") possono essere visti mentre vanno a caccia durante il giorno. Il palila (\"Loxioides bailleui\"), in pericolo di estinzione, \u00e8 un variopinto uccello simile al fringuello, che si nutre dei semi e dei fiori degli alberi di mamame (\"Sophora chrysophylla\") sui versanti vulcanici pi\u00f9 alti del Mauna Kea.\nConservazione.\nNonostante le Hawaii siano note soprattutto per le loro lussureggianti foreste pluviali, le foreste secche delle isole sono ambienti altrettanto preziosi - oltre ad essere maggiormente in pericolo. Il 90% delle foreste secche delle Hawaii \u00e8 gi\u00e0 andato distrutto, e le poche aree rimaste sono altamente frammentate. La deforestazione e gli incendi boschivi ebbero inizio con l'arrivo dei Polinesiani, e gli ultimi resti continuano tuttora ad andare distrutti ad opera delle infrastrutture, dell'espansione dell'agricoltura e delle terre da pascolo. Uno dei problemi maggiori delle Hawaii \u00e8 correlato all'introduzione di piante e animali invasivi, come ratti, cervi e maiali, nonch\u00e9 del kikuyu (\"Pennisetum clandestinum\") e del \"Melinis minutiflora\", erbe di origine africana. I maiali sono giunti su queste isole trasportati qui dalla Polinesia e dall'Europa, e fin dal loro arrivo hanno distrutto la vegetazione nativa, provocato erosione del suolo, divorato uova e nidiacei di uccelli, diffuso piante nocive e malattie, e contaminato le sorgenti d'acqua. Nella maggior parte delle foreste secche rimaste dominano ora tussock e ratti."}
{"id": "6263872", "revid": "767487", "url": "https://it.wikipedia.org/wiki?curid=6263872", "title": "Qatar Total Open 2017", "text": "Il Qatar Total Open 2017 \u00e8 stato un torneo di tennis giocato sul cemento. \u00c8 stata la 15\u00aa edizione del Qatar Total Open che fa parte della categoria Premier nell'ambito del WTA Tour 2017. Si \u00e8 giocata nel Khalifa International Tennis Complex di Doha, in Qatar dal 13 al 18 febbraio 2017.\nPartecipanti.\nAltre Partecipanti.\nLe seguenti giocatrici hanno ricevuto una wild card per il tabellone principale:\nLe seguenti giocatrici sono passate dalle qualificazioni:\nCampionesse.\nSingolare.\n Karol\u00edna Pl\u00ed\u0161kov\u00e1 ha battuto Caroline Wozniacki con il punteggio di 6\u20133, 6\u20134.\nDoppio.\n Abigail Spears / Katarina Srebotnik hanno battuto in finale Yaroslava Shvedova / Olga Savchuk con il punteggio di 6\u20133, 7\u201367."}
{"id": "6263873", "revid": "628767", "url": "https://it.wikipedia.org/wiki?curid=6263873", "title": "Foreste umide tropicali delle Samoa", "text": "Le foreste umide tropicali delle Samoa sono un'ecoregione dell'ecozona oceaniana (codice ecoregione: OC0112).\nTerritorio.\nLe isole Samoa sono un arcipelago di isole vulcaniche situate nell'oceano Pacifico meridionale, circa 600\u00a0km a est delle isole Figi. L'arcipelago comprende le isole Savai'i e Upolu (Samoa Occidentali), che da sole rappresentano circa il 90 % della superficie dell'arcipelago, e le Samoa Orientali, appartenenti politicamente agli Stati Uniti d'America, di cui fanno parte le isole Tutuila, Aunu'u, Ofu, Olosega, Ta\u02bbu e Rose. L'arcipelago ha un clima tropicale con abbondanti precipitazioni ed \u00e8 quasi interamente coperto da foresta pluviale tropicale.\nFlora.\nL'ecoregione ospita 228 specie di felci e 536 specie di angiosperme, tra cui oltre 100 differenti specie di orchidee. I generi di orchidee pi\u00f9 numerosi sono \"Dendrobium\" (14\u00a0specie), \"Bulbophyllum\" (11\u00a0spp.), \"Liparis\" (5\u00a0spp.), \"Malaxis\" (5\u00a0spp.), \"Calanthe\" (4\u00a0spp.) e \"Phreatia\" (4 \u00a0spp.). Un genere di angiosperme, \"Sarcopygme\", \u00e8 endemico dell'ecoregione.\nLa foresta pluviale tropicale che domina la regione pu\u00f2 essere suddivisa in tre tipologie: la foresta di pianura, la foresta montana e la foresta nebulosa. La foresta di pianura \u00e8 dominata da \"Diospyros samoensis\", \"Diospyros foliosa\", \"Calophyllum inophyllum\", \"Dysoxylum mollissimum\" subsp. \"molle\", \"Dysoxylum gaudichaudianum\", \"Allophylus cobbe\", \"Planchonella torricellensis\" e \"Syzygium\" spp.. La foresta montana, pi\u00f9 fredda e piovosa, \u00e8 dominata da \"Dysoxylum huntii\", cui si associano \"Syzygium\" spp., \"Weinmannia\" spp., \"Canarium harveyi\" e \"Rhus taitensis\". Al di sopra dei 650\u00a0m si trova la foresta nebulosa, caratterizzata dalla presenza di \"Polyscias pleiosperma\", \"Dysoxylum huntii\" e \"Coprosma savaiiensis\"; nel sottobosco si trovano \"Dicranopteris linearis\", \"Freycinetia storckii\" e \"Cyathea\" spp.\nFauna.\nL'unico mammifero quasi endemico dell'ecoregione (presente anche nelle vicine isole Figi) \u00e8 la volpe volante delle Samoa (\"Pteropus samoensis\"), un grosso pipistrello frugivoro minacciato dalla caccia, in quanto molto apprezzato dalle popolazioni indigene che se ne cibano.\nSono state censite 37 specie di uccelli tra cui il piccione dentato (\"Didunculus\u00a0strigirostris\"), localmente noto come \"manumea\", proclamato uccello nazionale delle Samoa. Altre specie presenti sono il germano del Pacifico (\"Anas\u00a0superciliosa\"), il pollo sultano (\"Porphyrio\u00a0porphyrio\u00a0samoensis\"), la colomba frugivora di Perouse (\"Ptilinopus\u00a0perousii\"), la tortorina amichevole delle Samoa (\"Alopecoenas stairi\"), il mao (\"Gymnomyza\u00a0samoensis\") e il tordo insulare delle Samoa (\"Turdus\u00a0poliocephalus\u00a0samoensis\"). La gallinella delle Samoa (\"Gallinula pacifica\") e la schiribilla fuliginosa (\"Porzana tabuensis\"), un tempo abbastanza comuni, sono oggi probabilmente estinte.\nTra i rettili si possono menzionare il boa arboricolo del Pacifico (\"Candoia bibroni\") e 16 diverse specie di sauri (9 della famiglia Scincidae e 7 Gekkonidae).\nConservazione.\nSolo una minima parte dell'ecoregione ricade all'interno di aree naturali protette quali per esempio il Parco nazionale di O Le Pupu Pu'e (28 km2) nelle Samoa Occidentali e il Parco nazionale delle Samoa americane (180 km2) nelle Samoa Orientali."}
{"id": "6263900", "revid": "110157", "url": "https://it.wikipedia.org/wiki?curid=6263900", "title": "Qatar Total Open 2017 - Qualificazioni singolare", "text": "Le qualificazioni del singolare femminile del Qatar Total Open 2017 sono state un torneo di tennis preliminare per accedere alla fase finale della manifestazione. Le vincitrici dell'ultimo turno sono entrate di diritto nel tabellone principale. In caso di ritiro di una o pi\u00f9 giocatrici aventi diritto a queste sono subentrate le lucky loser, ossia le giocatrici che hanno perso nell'ultimo turno ma che avevano una classifica pi\u00f9 alta rispetto alle altre partecipanti che avevano comunque perso nel turno finale."}
{"id": "6263905", "revid": "287204", "url": "https://it.wikipedia.org/wiki?curid=6263905", "title": "Frauen-Bundesliga 2010-2011", "text": "La Frauen-Bundesliga 2010-2011 \u00e8 stata la 21\u00aa edizione della massima divisione del campionato tedesco di calcio femminile. Il campionato \u00e8 iniziato il 15 agosto 2010 e si \u00e8 concluso il 13 marzo 2011. Il Turbine Potsdam ha vinto il campionato per la quinta volta nella sua storia, la terza consecutiva. Capocannoniere del torneo \u00e8 stata Conny Pohlers, calciatrice dell'1. FFC Francoforte, con 25 reti realizzate.\nStagione.\nNovit\u00e0.\nDalla Frauen-Bundesliga 2009-2010 sono stati retrocessi in 2. Frauen-Bundesliga il Friburgo e il Tennis Borussia Berlino, mentre dalla 2. Frauen-Bundesliga sono stati promossi l'Herforder e il Bayer Leverkusen.\nFormula.\nLe 12 squadre si affrontano in un girone all'italiana con partite di andata e ritorno, per un totale di 22 giornate. La squadra prima classificata \u00e8 dichiarata campione di Germania, mentre le ultime due classificate vengono retrocesse in 2. Frauen-Bundesliga. Le prime due classificate sono ammesse alla UEFA Women's Champions League 2011-2012.\nClassifica finale.\nLegenda:\nNote:"}
{"id": "6263907", "revid": "765341", "url": "https://it.wikipedia.org/wiki?curid=6263907", "title": "Ospedale Sante Capitanio e Gerosa", "text": "L'ospedale \"SS. Capitanio e Gerosa\" di Lovere \u00e8 una storica realt\u00e0 ospedaliera della zona del lago d'Iseo, a cavallo tra le province di Bergamo e Brescia e alle porte della Vallecamonica.\nStoria.\nA Lovere fin dal 1823 si trova l'Ospedale per Infermi Cronici e Miserabili, fondato dalle sante Bartolomea Capitanio e Vincenza Gerosa. Tuttavia nella seconda met\u00e0 dell'Ottocento il paese di Lovere e quelli limitrofi subiscono un\u2019enorme espansione demografica dovuta all\u2019apertura di parecchie industrie e alla strategica posizione geografica: proprio in questi anni infatti vengono costruite due ferrovie che collegano Bergamo e Brescia alla Vallecamonica, rendendo cos\u00ec Lovere un importante crocevia commerciale ed economico.\nSorge dunque spontanea l\u2019esigenza di un nuovo nosocomio, pi\u00f9 ampio e fuori dal centro abitato. L\u2019allora presidente della \"Congregazione di Carit\u00e0\" Bazzini dona un terreno di sua propriet\u00e0 a monte del paese.\nNel 1906 viene indetto l\u2019appalto per la realizzazione del nuovo ospedale, ma i lavori vengono presto interrotti per mancanza di fondi e poich\u00e9 il progetto viene ritenuto non adatto alle nuove esigenze del tempo.\nNel 1923 il vecchio ospedale, ormai non pi\u00f9 adatto a tale compito, viene chiuso dal Prefetto, malgrado il grande sforzo, anche economico, di tutta la popolazione loverese.\nSi decide allora di portare a compimento i lavori iniziati vent\u2019anni prima, nei quali era stata eretta solo la facciata anteriore in pietra.\nIl 31 dicembre 1930 viene ufficialmente inaugurato il nuovo ospedale, costato 927.045,56 Lire. Esso conta dieci reparti, ai quali se ne aggiungeranno negli anni a venire altri due. La retta per le cure \u00e8 di 11 Lire, 8,80 per chi \u00e8 iscritto all\u2019albo dei poveri. Viene intitolato alle \"Beate Capitanio e Gerosa\", le fondatrici canonizzate solo quattro anni prima, il 30 maggio 1926.\nNel 1950, dopo la santificazione delle Beate Capitanio e Gerosa, l\u2019ospedale assume l\u2019attuale denominazione \"SS. Capitanio e Gerosa\".\nNel 1955 viene aperta la sezione loverese dell'A.V.I.S., tutt'oggi attiva.\nDagli anni ottanta l\u2019ospedale subisce un lento declino, a causa della realizzazione di strutture ospedaliere molto efficienti in paesi limitrofi.\nSolo nel 2012 ritrova discreta importanza con la realizzazione di un nuovo grande reparto di Pronto Soccorso, inaugurato il 5 luglio da S.E. Cardinal Giovanni Battista Re."}
{"id": "6263910", "revid": "478814", "url": "https://it.wikipedia.org/wiki?curid=6263910", "title": "Thakhek", "text": "Thakhek (in laotiano \u0e97\u0ec8\u0eb2\u0ec1\u0e82\u0e81) \u00e8 una citt\u00e0 del Laos, capoluogo del distretto di Thakhek e della provincia di Khammouan.\nGeografia fisica.\nTerritorio.\nThakhek \u00e8 affacciata sulla riva sinistra del Mekong, che fa da confine con la Thailandia. Sul lato opposto del fiume vi \u00e8 la citt\u00e0 thailandese di Nakhon Phanom alla quale \u00e8 collegata dal terzo ponte dell'amicizia thai-lao, inaugurato nel 2011. Thakhek si trova 337 chilometri a sud-est della capitale Vientiane lungo la strada statale 13. Il territorio \u00e8 pianeggiante con alcune colline nei dintorni, che si trovano tra la zona carsica dell'Indocina centrale e i primi contrafforti della catena Annamita, oltre la quale si trova il Vietnam.\nClima.\nIl clima \u00e8 tropicale, con molta pioggia in estate e poca in inverno. Nella classificazione dei climi di K\u00f6ppen Thakhek rientra nella categoria Aw, clima secco da savana. La temperatura media annua \u00e8 di 25,7 \u00b0C e le precipitazioni medie annue sono di 2353 mm. Il mese pi\u00f9 secco \u00e8 gennaio, durante il quale piovono in media 4 mm, mentre il pi\u00f9 piovoso \u00e8 agosto con 562 mm. La media pi\u00f9 bassa delle temperature minime mensili \u00e8 in gennaio con 13,8 \u00b0C, e nello stesso mese la media delle massime \u00e8 di 28,5 \u00b0C. La media pi\u00f9 alta delle temperature massime mensili \u00e8 in aprile con 34,4 \u00b0C, nello stesso mese la media delle minime \u00e8 di 23 \u00b0C. La stagione fresca va approssimativamente da ottobre a febbraio, quella secca da febbraio ad aprile e quella piovosa da maggio a settembre."}
{"id": "6263911", "revid": "110157", "url": "https://it.wikipedia.org/wiki?curid=6263911", "title": "High Top Mountain", "text": "High Top Mountain \u00e8 l'album in studio di debutto del cantautore statunitense Sturgill Simpson, pubblicato nel 2013.\nTracce.\nTutte le tracce sono di Sturgill Simpson eccetto dove indicato."}
{"id": "6263914", "revid": "297059", "url": "https://it.wikipedia.org/wiki?curid=6263914", "title": "Sindrome post-flebitica", "text": ""}
{"id": "6263920", "revid": "122356574", "url": "https://it.wikipedia.org/wiki?curid=6263920", "title": "ABN AMRO World Tennis Tournament 2017", "text": "L'ABN AMRO World Tennis Tournament 2017 \u00e8 stato un torneo di tennis che si gioca su campi di cemento indoor. \u00c8 stata la 45\u00aa edizione del torneo, facente parte dell'ATP Tour 500 nell'ambito dell'ATP World Tour 2017. Si \u00e8 giocato nell'impianto dell'Ahoy Rotterdam a Rotterdam, nei Paesi Bassi, dal 13 al 19 febbraio 2017.\nGiocatori.\nAltri partecipanti.\nI seguenti giocatori hanno ricevuto una wild card per il tabellone principale:\nI seguenti giocatori sono passati dalle qualificazioni:\nIl seguente giocatore \u00e8 entrato in tabellone come lucky loser:\nCampioni.\nSingolare.\n Jo-Wilfried Tsonga ha sconfitto in finale David Goffin con il punteggio di 4\u20136, 6\u20134, 6\u20131.\nDoppio.\n Ivan Dodig / Marcel Granollers hanno sconfitto in finale Wesley Koolhof / Matw\u00e9 Middelkoop con il punteggio di 7\u201365, 6\u20133."}
{"id": "6263925", "revid": "767487", "url": "https://it.wikipedia.org/wiki?curid=6263925", "title": "Agente schiumante", "text": "Un agente schiumante o schiumogeno \u00e8 un materiale che facilita la formazione di schiuma come un surfattante o un agente espandente. Un surfattante, quando \u00e8 presente in piccole quantit\u00e0, riduce la tensione superficiale di un liquido (riduce il lavoro necessario per creare la schiuma) o aumenta la sua colloidale inibendo la coalescenza delle bolle. Un agente espandente \u00e8 un gas che forma la parte gassosa della schiuma.\nSurfattante.\nIl sodio lauriletere solfato (SLES) \u00e8 un detergente e surfattante che si trova in molti prodotti per la cura personale (saponi, shampoo, dentifrici, ecc.). \u00c8 uno schiumogeno economico ed efficace. Il sodio lauril solfato (noto anche come sodio dodecil solfato o SDS) e l'ammonio lauril solfato (ALS) sono alternative usate comunemente per lo SLES nei prodotti di consumo. \nAgenti espandenti.\nCi sono due tipi principali di agenti espandenti: gas alla temperatura a cui si forma la schiuma, e gas generati per reazione chimica. Anidride carbonica, pentano e clorofluorocarburi sono esempi del primo tipo. Gli agenti espandenti che producono gas attraverso reazioni chimiche includono lievito chimico, azodicarbonammide, idruro di titanio e isocianati (quando reagiscono con l'acqua)."}
{"id": "6263927", "revid": "616515", "url": "https://it.wikipedia.org/wiki?curid=6263927", "title": "Schiumogeno", "text": ""}
{"id": "6263930", "revid": "1442080", "url": "https://it.wikipedia.org/wiki?curid=6263930", "title": "ABN AMRO World Tennis Tournament 2017 - Qualificazioni singolare", "text": "Le qualificazioni del singolare dell'ABN AMRO World Tennis Tournament 2017 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "6263931", "revid": "297059", "url": "https://it.wikipedia.org/wiki?curid=6263931", "title": "Trombosi Venosa Superficiale", "text": ""}
{"id": "6263934", "revid": "297059", "url": "https://it.wikipedia.org/wiki?curid=6263934", "title": "Naevi", "text": ""}
{"id": "6263938", "revid": "2033069", "url": "https://it.wikipedia.org/wiki?curid=6263938", "title": "Speechless (serie televisiva)", "text": "Speechless \u00e8 una sitcom statunitense in onda dal 21 settembre 2016 sull'emittente televisiva ABC. Ideata da Scott Silveri e co-prodotta con Christine Gernon, Jake Kasdan e Melvin Mar, la coproduzione \u00e8 della 20th Century Fox Television/ABC Studios ed \u00e8 iniziata il 13 maggio 2016. Un primo trailer \u00e8 stato rilasciato lo stesso giorno. Interpretata da Minnie Driver, John Ross Bowie e Micah Fowler, la sitcom esplora sia le sfide serie sia quelle divertenti che una famiglia affronta con un adolescente disabile. Il 29 settembre 2016, la serie \u00e8 stata ordinata per una stagione completa di 22 episodi. Un altro episodio \u00e8 stato richiesto il 13 dicembre 2016, per una stagione di 23 episodi.\nIl 12 maggio 2017, ABC ha rinnovato la serie per una seconda stagione, che \u00e8 andata in onda dal 27 settembre 2017.\nL'11 maggio 2018, ABC ha rinnovato la serie per una terza stagione, andata in onda da venerd\u00ec 5 ottobre.\nIl 10 maggio 2019, viene cancellata dopo tre stagioni.\nIn Italia, la serie viene trasmessa dal 12 maggio 2017 su Fox e dal 24 maggio 2018 in chiaro su TV2000.\nTrama.\nLa serie segue le vicende dei membri della famiglia DiMeo, ciascuno con una personalit\u00e0 unica: Maya, un'autoritaria madre inglese con atteggiamento privo di restrizioni; suo marito Jimmy, che sembra non preoccuparsi di ci\u00f2 che pensano gli altri; Dylan, la figlia atletica e molto pratica; Ray, il secondogenito colto, che agisce come la \"voce della ragione\" nella famiglia; e il maggiore, JJ, un liceale affetto da paralisi cerebrale infantile, dal mordente ingegno e senso dell'umorismo.\nNon essendo in grado di parlare autonomamente, JJ comunica tramite uno strumento posizionato sul capo, con un puntatore laser per indicare varie parole, lettere e numeri su una tastiera fissata alla sua sedia a rotelle, mentre gli altri leggono ad alta voce quello che scrive. I DiMeo si trasferiscono spesso nel tentativo di trovare un buon ambiente educativo per JJ. Credono di aver trovato un'ottima scelta quando scoprono una scuola che vanta un approccio educativo inclusivo, dove JJ avr\u00e0 un assistente che parli per lui. Nonostante scoprano che non tutto \u00e8 buono come potrebbe essere, a JJ piace avere come assistente Kenneth, un custode scolastico di buone intenzioni, dotato di una bella voce profonda e squillante.\nDistribuzione.\nIl 13 maggio 2016, ABC ha ordinato una prima stagione di 22 episodi che andr\u00e0 in onda dal 21 settembre 2016. Il 13 dicembre 2016, \u00e8 stato ordinato un episodio aggiuntivo, portando la stagione a 23 episodi. Il 12 maggio 2017, la serie viene rinnovata per una seconda stagione. L'11 maggio 2018, viene rinnovata per una terza stagione.\nIn Italia la serie andr\u00e0 in onda su Fox dal 12 maggio 2017, mentre in chiaro verr\u00e0 trasmessa da gioved\u00ec 24 maggio 2018 alle 21:05 su TV2000.\nAccoglienza.\nAscolti.\nL'episodio pilota \u00e8 stato seguito da 7.38 milioni di telespettatori.\nCritica.\nLa serie \u00e8 stata accolta positivamente dalla critica, sull'aggregatore di recensioni Rotten Tomatoes ha un indice di gradimento del 98% con un voto medio di 8,2 su 10, su Metacritic, invece ha avuto un punteggio di 76 su 100 basato su 26 recensioni."}
{"id": "6263942", "revid": "767487", "url": "https://it.wikipedia.org/wiki?curid=6263942", "title": "Yang Shen (poeta)", "text": "Il suo nome cinese di cortesia fu Yongxiu (); tra i suoi nomi d'arte si trovano Sheng'an (), Bonan Shanren () e Bonan Shushi ().\nDopo essere stato esiliato dallo Sichuan nello Yunnan, qui produsse numerose opere ispirate alla natura e alla cultura di questa provincia."}
{"id": "6263943", "revid": "1226", "url": "https://it.wikipedia.org/wiki?curid=6263943", "title": "Cimitero Maggiore di Vicenza", "text": ""}
{"id": "6263945", "revid": "716642", "url": "https://it.wikipedia.org/wiki?curid=6263945", "title": "Colin Viljoen", "text": "Biografia.\nDopo il ritiro \u00e8 stato prima proprietario di un pub e successivamente allenatore in una scuola calcio in Sudafrica.\nCarriera.\nClub.\nInizia la carriera vestendo per due stagioni la maglia dei Rangers Johannesburg, per poi trasferirsi all' nel 1966; nella stagione 1966-1967 realizza 6 reti in 10 presenze nella seconda divisione inglese, che l'anno successivo vince, segnandovi 7 reti in 39 presenze.\nContinua a giocare da titolare anche nella stagione 1968-1969, nella quale esordisce nella prima divisione inglese, mettendovi a segno 4 reti in 38 presenze; dopo aver segnato 6 gol in 34 presenze nella First Division 1969-1970, nella First Division 1970-1971 raggiunge la doppia cifra di gol segnati, con 10 reti in 32 incontri di campionato disputati. Nella stagione 1971-1972 segna 2 reti in 32 presenze, mentre l'anno seguente contribuisce al raggiungimento del quarto posto in classifica (ed alla conseguente qualificazione alla successiva edizione della Coppa UEFA) della sua squadra con 5 segnature in 40 presenze; in questa stagione vince inoltre una Texaco Cup. Nella stagione 1973-1974 esordisce nelle coppe europee, giocando 2 partite in Coppa UEFA, competizione nella quale l'Ipswich Town elimina nell'ordine , e , salvo poi essere eliminato nei quarti di finale dalla ai calci di rigore; gioca inoltre 24 partite in campionato, che si conclude col secondo quarto posto consecutivo della sua squadra. L'anno seguente partecipa nuovamente alla Coppa UEFA, nella quale la sua squadra incontra nuovamente il Twente, che la elimina per la regola dei gol in trasferta ai trentaduesimi di finale; in campionato invece arriva un terzo posto in classifica, con Viljoen che torna ad essere titolare fisso e segna 4 reti in 37 presenze. Nella stagione 1975-1976 segna invece un gol in 9 partite in campionato e partecipa ancora alla Coppa UEFA, competizione in cui l'Ipswich Town supera il per poi essere eliminata dai belgi del con un complessivo 4-3 nei sedicesimi di finale. Nella stagione 1976-1977 non gioca invece mai in campionato (terminato di nuovo al terzo posto in classifica). Nella stagione 1977-1978 gioca 10 partite di campionato per poi passare a stagione in corso al in cambio di 100000 sterline, lasciando quindi l'Ipswich Town dopo 12 stagioni con complessive 305 presenze e 45 reti in partite di campionato. Termina la stagione 1977-1978 al City, con cui gioca 16 partite di campionato senza mai segnare e 6 partite in Coppa UEFA, coppa nella quale i \"Citizens\" eliminano il Twente (prima dell'acquisto di Viljoen), i belgi dello e gli italiani del , per poi essere eliminati con un complessivo 4-2 dal nei quarti di finale; Viljoen gioca in tutte e 6 le partite disputate dal City dopo il suo acquisto (le doppie sfide con Standard Liegi, Milan e Borussia M\u00f6nchengladbach). L'anno seguente nell'agosto del 1979 segna il suo unico gol in partite ufficiali con la squadra di Manchester (con cui ha giocato in totale 35 partite), in una partita di Coppa di Lega contro lo , giocando poi altre 11 partite in campionato, venendo per\u00f2 ceduto al per 60000 sterline il 13 marzo 1980. Con i londinesi termina l'annata giocando altre 4 partite nella seconda divisione inglese, categoria in cui milita anche nella stagione 1980-1981 e nella stagione 1981-1982, nelle quali gioca rispettivamente 7 e 9 partite, prima di chiudere la carriera nei dilettanti del , con i quali gioca per una stagione.\nNazionale.\nNel maggio del 1975 ha giocato 2 partite nella nazionale inglese, la prima in uno 0-0 a Belfast contro l'Irlanda del Nord e la seconda in un 2-2 a Wembley contro il Galles."}
{"id": "6263957", "revid": "120896354", "url": "https://it.wikipedia.org/wiki?curid=6263957", "title": "Delphine Ugalde", "text": "Era la madre di Marguerite Ugalde.\nCarriera.\nAlla fine degli anni 1840, recita in numerose opere sia a Parigi, al Th\u00e9\u00e2tre-Italien \u00e8 Ang\u00e8le in Le domino noir di Daniel Auber con Marie Caroline Miolan-Carvalho e alla Com\u00e9die-Italienne \u00e8 Virginie nella prima assoluta di \"Le ca\u00efd\" di Ambroise Thomas.\nNel 1850 canta ad Anversa ed al La Monnaie/De Munt di Bruxelles. Torna, nel 1851 all'Op\u00e9ra-Comique con La Fille du r\u00e9giment ed alla Com\u00e9die-Italienne nella prima assoluta di \"Le ch\u00e2teau de la Barbe-bleu\" di Armand Limnander con L\u00e9on Carvalho e l'anno successivo \u00e8 la protagonista nel \"Galath\u00e9e\" di Victor Mass\u00e9.\nAll'Op\u00e9ra-Comique, nel 1856 \u00e8 Coraline in \"Le tor\u00e9ador\" e Camille in \"Zampa\" di Ferdinand H\u00e9rold. Recita quindi in opere di Henri Caspers, di Jacques Offenbach (Orph\u00e9e aux Enfers), di Carl Maria von Weber e di Herv\u00e9.\nNel febbraio del 1861, Ugalde sopravvive ad un serio incidente di scena durante la rappresentazione de \"Le ca\u00efd\" a Caen. Nel 1871 si ritira dalle scene, per riapparire in seguito in una sola opera nel 1873, \"Seule\".\nLa sua carriera prosegue nel 1880, all'Op\u00e9ra-Comique, dove cura la regia di \"Le bois\" di Albert Cahen e nel 1885, al Th\u00e9\u00e2tre des Folies-Dramatiques, della prima assoluta di \"La fauvette du temple\" di Andr\u00e9 Messager.\nUgalde prende la direzione del Th\u00e9\u00e2tre des Bouffes-Parisiens nel 1885. La sua prima produzione \u00e8 \"La B\u00e9arnaise\" di Messager, occasione nella quale riporta Jeanne Granier sulle scene dal suo parziale ritiro per interpretare la doppia parte di Jacquette-Jacquet."}
{"id": "6263958", "revid": "287204", "url": "https://it.wikipedia.org/wiki?curid=6263958", "title": "Episodi di Speechless (prima stagione)", "text": "La prima stagione della serie televisiva Speechless \u00e8 stata trasmessa negli Stati Uniti per la prima volta dall'emittente televisiva ABC dal 21 settembre 2016 al 17 maggio 2017.\nIn Italia, la stagione va in onda in prima visione satellitare su Fox, canale a pagamento della piattaforma Sky, dal 12 maggio 2017. In chiaro, verr\u00e0 trasmessa su TV2000 dal 24 maggio 2018."}
{"id": "6263982", "revid": "228587", "url": "https://it.wikipedia.org/wiki?curid=6263982", "title": "Haugaland", "text": "L'Haugaland o Haugalandet \u00e8 un distretto della Norvegia situato sulla costa occidentale del paese. L'Haugaland \u00e8 uno dei 15 distretti della regione Vestlandet.\nDal punto di vista geografico l'Haugaland \u00e8 una penisola tra il B\u00f8mlafjorden nella contea del Vestland e il Boknafjorden nella contea del Rogaland. Dal punto di vista amministrativo l'Haugaland si estende su una superficie leggermente superiore della penisola. L'Haugaland include la municipalit\u00e0 di Sveio nella contea di Vestland e le municipalit\u00e0 di Haugesund, Karm\u00f8y, Utsira, Tysv\u00e6r, Bokn, e Vindafjord nel Rogaland. A volte anche la municipalit\u00e0 di Etne (nel Vestland) \u00e8 considerata parte dell'Haugaland. Il centro della regione \u00e8 la citt\u00e0 di Haugesund. Nel 2015 l'Haugaland contava una popolazione di 99.293 persone."}
{"id": "6263983", "revid": "767487", "url": "https://it.wikipedia.org/wiki?curid=6263983", "title": "National Repertory Orchestra", "text": "La National Repertory Orchestra (NRO) \u00e8 un'orchestra sinfonica estiva e un'accademia americana che offre borse di studio complete per formare giovani musicisti per le carriere professionali nella musica tramite spettacoli, corsi di perfezionamento e laboratori. Con sede a Breckenridge, Colorado a partire dal 1993, i suoi membri, che vanno da 18 ai 29 anni, sono selezionati tra i provini che si tengono ogni anno in tutti gli Stati Uniti. La NRO presenta una serie di otto settimane tra cui ci sono due programmi orchestrali settimanali diretti dal suo direttore musicale Carl Topilow (direttore d'orchestra e direttore del programma d'orchestra presso il Cleveland Institute of Music) e dai direttori ospiti. L'orchestra fu fondata nel 1960 dal violoncellista e direttore d'orchestra Walter Charles. L'orchestra era precedentemente nota come la Blue Jeans Symphony con sede a Estes Park, Colorado, e poi come Colorado Philharmonic Orchestra con sede ad Evergreen, Colorado.\nStoria.\nBlue Jeans Symphony, 1960-1966.\nLa National Repertory Orchestra fu fondata come la Blue Jeans Symphony nel 1960 dal violoncellista e direttore d'orchestra Walter Charles. La sede era originariamente nella localit\u00e0 estiva di Estes Park, Colorado. Charles aveva concepito l'idea di un ritiro estivo intensivo per aspiranti musicisti d'orchestra nel 1950, quando era direttore della Wichita Falls Symphony Orchestra e aveva scelto Estes Park dopo in vacanza con la moglie. Il programma fu lanciato con 55 musicisti e una concessione $ 2000 della camera di commercio della citt\u00e0. Nei suoi primi giorni, i giovani musicisti lavoravano tutto il giorno nei posti di lavoro presso il resort e provavano dalle 22:00 fino a mezzanotte. Questo era un requisito per tutti i musicisti, a prescindere dalla loro capacit\u00e0 di pagare per il loro vitto e alloggio e un punto che Charles descrisse al momento come \"parte della formazione filosofica del programma Blue Jeans\". L'orchestra eseguiva i suoi concerti in blue jeans, e Charles dirigeva in cravatta bianca e code jeans, appositamente create per lui da Levi-Strauss.\nColorado Philharmonic Orchestra, 1966-1986.\nIl programma ebbe sempre pi\u00f9 successo nell'attrarre studenti e sembrava che attirasse un pubblico pi\u00f9 ampio. Nel 1966, cambi\u00f2 il suo nome in Colorado Philharmonic Orchestra e si trasfer\u00ec ad Evergreen, Colorado. Alla fine della stagione 1977, un disaccordo tra Charles e il consiglio di amministrazione dell'orchestra port\u00f2 al suo licenziamento. Il consiglio era in disaccordo col rilievo che egli dava alla musica classica e volle ampliare il repertorio per includere la musica leggera. Dopo una ristrutturazione nel 1978, il direttore d'orchestra e clarinettista Carl Topilow fu nominato direttore musicale e direttore d'orchestra. L'orchestra assunse il suo primo business manager e pose l'accento sugli stipendi e le borse di studio che permettevano agli studenti di dedicarsi alla pratica dodici ore giorno, provare ed esibirsi in concerti. Oltre ai concerti di musica classica, cominciarono anche a dare concerti che dipendevano molto sulla programmazione di musica pop nei prati, per le strade della citt\u00e0, nei centri commerciali e nei parchi. Nel 1985 l'orchestra si esib\u00ec al Kennedy Center in un concerto per celebrare il XX anniversario del National Endowment for the Arts in un ricco programma di musica del XX secolo, che comprendeva Billy Taylor che suonava la propria \"Jazz Suite per Piano e Orchestra\", il pezzo seriale di Joel Hoffman \"Between Ten\", e \"Lincoln Portrait\" di Aaron Copland.\nNational Repertory Orchestra, 1986-1993.\nVerso la met\u00e0 degli anni 1980, le ambizioni dell'orchestra erano cresciute oltre il punto in cui potevano ancora essere sostenute dalla piccola citt\u00e0 di Evergreen. Le esecuzioni sempre pi\u00f9 lontane da Evergreen portarono \"The Denver Post\" a chiamarli \"l'orchestra di guerriglia\" perch\u00e9 non sapevano mai dove avrebbero suonato la volta successiva. Secondo Richard Zellner che prest\u00f2 servizio come direttore esecutivo dell'orchestra dal 1982 fino al 2000, \"noi eravamo come un festival alla ricerca di un posto dove essere svolto.\" Nel 1986 l'orchestra cambi\u00f2 il suo nome in National Repertory Orchestra, elabor\u00f2 un nuovo statuto e accett\u00f2 l'offerta da parte del Villaggio turistico Keystone, a Keystone, Colorado di prendere residenza l\u00ec. L'orchestra diede un intrattenimento per il villaggio ed il villaggio forn\u00ec vitto e alloggio per i musicisti, una tenda per gli spettacoli e servizi di marketing, cose che permisero all'orchestra di dimezzare le spese. Nel 1988 la NRO era l'unica orchestra americana invitata ad esibirsi alle Olimpiadi di Seul e poi estese la sua tourn\u00e9e a Taiwan e in Giappone.\nNational Repertory Orchestra, 1993-oggi.\nL'orchestra, diretta da Gilbert Levine, si esib\u00ec a Denver in occasione della visita di Papa Giovanni Paolo II per la Giornata Mondiale della Giovent\u00f9 nel 1993. Nello stesso anno si era trasferita a Breckenridge, Colorado seguendo l'invito della citt\u00e0 di diventare parte del suo Breckenridge Music Festival estivo. Da quel momento, il Riverwalk Center, una struttura di 770 posti sulle rive del Blue River, \u00e8 stata la sede principale per le esecuzioni della NRO.\nProgramma.\nLa NRO \u00e8 una organizzazione no-profit sostenuta da sponsorizzazioni private e aziendali, nonch\u00e9 sovvenzioni del National Endowment for the Arts. Ogni anno 90 membri dell'orchestra, che partecipano tutti con una borsa di studio, vengono scelti dai provini di circa 800 giovani musicisti di et\u00e0 compresa tra i 18 e i 29 anni, che devono aver completato almeno un anno di college, universit\u00e0, o conservatorio. Il programma dura otto settimane, durante le quali i membri imparano ed eseguono il repertorio orchestrale di un'intera stagione. L'orchestra d\u00e0 due concerti orchestrali interi a settimana presso il Centro Riverwalk a Breckenridge e si esibisce in occasione di eventi e concerti in varie altre citt\u00e0 del Colorado. I musicisti della NRO frequentano anche corsi di perfezionamento con musicisti in visita, partecipano a programmi dell'orchestra di educazione e sensibilizzazione della comunit\u00e0 e prendono lezioni di sviluppo per la carriera che comprendono provini simulati, trattative contrattuali, il finanziamento ai musicisti e la formazione in musicoterapia."}
{"id": "6263987", "revid": "765341", "url": "https://it.wikipedia.org/wiki?curid=6263987", "title": "Ospedale per Infermi Cronici e Miserabili", "text": "L'ospedale per Infermi Cronici e Miserabili \u00e8 stato un ospedale di Lovere, in provincia di Bergamo, dal 1823 al 1923. La struttura \u00e8 stata fondata da Bartolomea Capitanio e Vincenza Gerosa, sante patrone di Lovere a cui \u00e8 intitolato il nuovo ospedale, sorto in sostituzione del precedente qualche centinaio di metri pi\u00f9 a monte del paese.\nStoria.\nFin dal Medioevo la cittadina di Lovere ricopre un ruolo importantissimo dal punto di vista politico ed economico. Per questo nel 1488, in un luogo che le fonti non precisano, viene istituito quello che potremmo definire un ospedale ante litteram, ovvero una casa di cura e di degenza per i malati colpiti da tutte quelle epidemie che venivano portate dalle truppe di passaggio e dai mercanti.\nTuttavia solo nel 1565 per iniziativa del parroco Calegari prende vita il progetto per la realizzazione di un vero ospedale. Esso per\u00f2 verr\u00e0 accantonato per moltissimi anni e solo nel 1803 a Lovere verr\u00e0 aperta una struttura ospedaliera. Dopo soli pochi anni la confraternita che lo gestisce viene soppressa dagli invasori francesi e l\u2019ospedale di conseguenza chiuso.\nNel 1823 la nobile famiglia loverese Gerosa dona una \"casa di sua ragione in contrada Porta di Serio, con brolo e cortile [\u2026] alla Congregazione di Carit\u00e0 di Lovere [\u2026] er i pi\u00f9 bisognosi, infermi ed orfani\". Proprio da questa famiglia proviene santa Vincenza Gerosa che, assieme alla sorella Rosa Gerosa, cura negli anni a venire la costruzione e il buon funzionamento dell\u2019ospedale. Tutt\u2019oggi l\u2019ordine delle suore di Maria Bambina, fondato negli stessi anni da santa Vincenza e da santa Bartolomea Capitanio, \u00e8 presente in maniera attiva nell\u2019ospedale di Lovere.\nNel 1825 la struttura subisce importanti lavori di ampliamento e il 1 novembre 1826 (altre fonti manoscritte riportano la data del 1 dicembre) viene ufficialmente inaugurato, alla presenza di santa Vincenza, la \u201cCasa di ricovero per gli ammalati cronici e miserabili di Lovere\u201d. Santa Bartolomea Capitanio ne diventa da subito direttrice ed economa, ruolo che manterr\u00e0 fino alla morte prematura nel 1833.\nGi\u00e0 nel 1833 l\u2019ospedale conta una media di dieci ricoverati al giorno.\nNella seconda met\u00e0 dell'Ottocento il paese di Lovere e quelli limitrofi subiscono un\u2019enorme espansione demografica dovuta all\u2019apertura di parecchie industrie e alla strategica posizione geografica: proprio in questi anni infatti vengono costruite due ferrovie che collegano Bergamo e Brescia alla Valcamonica, rendendo cos\u00ec Lovere un importante crocevia commerciale ed economico.\nSorge dunque spontanea l\u2019esigenza di un nuovo nosocomio, pi\u00f9 ampio e fuori dal centro abitato. E grazie alla donazione di un terreno da parte di un privato, nel 1906 viene indetto l'appalto per la realizzazione del nuovo ospedale, ma i lavori vengono presto interrotti per mancanza di fondi e poich\u00e9 il progetto viene ritenuto non adatto alle nuove esigenze del tempo.\nNel 1923 l'ospedale per Infermi Cronici e Miserabili, ormai non pi\u00f9 adatto a tale compito, viene chiuso dal prefetto, malgrado il grande sforzo, anche economico, di tutta la popolazione loverese.\nSi decide allora di portare a compimento i lavori iniziati vent\u2019anni prima, nei quali era stata eretta solo la facciata anteriore in pietra. Nel 1930 apre l'ospedale \"SS. Capitanio e Gerosa\", intitolato alle due fondatrici del primo ospedale loverese.\nL'ospedale oggi.\nOggi la struttura \u00e8 un centro di preghiera noto come Oasi Capitanio di propriet\u00e0 delle suore di carit\u00e0 delle Sante Bartolomea Capitanio e Vincenza Gerosa."}
{"id": "6263989", "revid": "838137", "url": "https://it.wikipedia.org/wiki?curid=6263989", "title": "Carter the Unstoppable Sex Machine", "text": "I Carter the Unstoppable Sex Machine (a volte abbreviato Carter USM) sono stati un gruppo musicale britannico.\nStoria.\nFondati a Londra sul finire degli anni ottanta da parte di James Morrison e Leslie Carter, godono di un primo attimo di visibilit\u00e0 con il singolo \"R.u.b.b.i.s.h.\", uscito con l'album \"101 Damnations\" (1990). Nel 1991 divengono popolarissimi in Inghilterra con il loro album \"30 Something\" autopromuovendosi intanto con la vendita delle loro t-shirt. L'album \u00e8 seguito da altre prove in studio, quali \"The Love Album\" (1992), che entrano ai primi dieci posti delle classifiche britanniche. Segue un allargamento della formazione con \"Worry Bomb\" (1995), che vede l'ingresso del batterista Wez, e in \"A World Without Dave\" (1997), arrangiato con nuovi musicisti. Lungo il finire del decennio, periodo in cui esce l'ultimo album \"Blame the Government\" (1998), la popolarit\u00e0 del gruppo cala drasticamente. I Carter the Unstoppable Sex Machine si sciolgono con un concerto di addio tenuto a Brixton nella notte fra il 21 e il 22 novembre del 2014.\nStile musicale.\nClassificati generalmente come gruppo indie e alternative dance, i Carter the Unstoppable Sex Machine si sono imposti con uno stile che fonde rap, pop e musica industriale seguendo lo spirito della musica punk. Fino al 1995, anno in cui \u00e8 entrato il primo batterista, hanno accompagnato la loro musica con i ritmi di una drum machine. A causa del loro frequente utilizzo del campionatore, con cui riproducono sovente degli slogan che utilizzano a mo' di testi, sono stati paragonati ai KLF e ai Jesus Jones."}
{"id": "6263992", "revid": "827882", "url": "https://it.wikipedia.org/wiki?curid=6263992", "title": "Carter USM", "text": ""}
{"id": "6263994", "revid": "729019", "url": "https://it.wikipedia.org/wiki?curid=6263994", "title": "Ciabatta (isola)", "text": "Ciabatta (in croato Cavata) \u00e8 un isolotto disabitato della Croazia, situato lungo la costa occidentale dell'Istria, a nord del canale di Leme.\nAmministrativamente appartiene al comune di Orsera, nella regione istriana.\nGeografia.\nCiabatta si trova a nord del porto di Orsera (\"luka Vrsar\") e di Val Piova (\"uvala Funtana\"), a nordest di punta Masseni e di fronte a val Cagola o Cagole (\"uvala Kagula\"). Nel punto pi\u00f9 ravvicinato, dista 205\u00a0m dalla terraferma.\nCiabatta \u00e8 uno scoglio a forma di otto irregolare, orientato in direzione ovest-est e con la parte occidentale pi\u00f9 piccola e schiacciata di quella orientale. Misura 160\u00a0m di lunghezza e 80\u00a0m di larghezza massima. Ha una superficie di 8031\u00a0m\u00b2 e uno sviluppo costiero di 0,410\u00a0km."}
{"id": "6263996", "revid": "92723", "url": "https://it.wikipedia.org/wiki?curid=6263996", "title": "Acqua Dolomia Tennis Cup 2016", "text": "L'Acqua Dolomia Tennis Cup 2016 \u00e8 stato un torneo di tennis facente parte della categoria ATP Challenger Tour nell'ambito dell'ATP Challenger Tour 2016. \u00c8 stata la 13\u00aa edizione del torneo che si \u00e8 giocato a Cordenons in Italia dal 15 al 21 agosto 2016 su campi in terra battuta e aveva un montepremi di \u20ac42,500+H.\nPartecipanti singolare.\nAltri partecipanti.\nGiocatori che hanno ricevuto una wild card:\nGiocatori che sono passati dalle qualificazioni:\nVincitori.\nSingolare.\n Tar\u014d Daniel ha battuto in finale Daniel Gimeno Traver 6\u20134, 6\u20133\nDoppio.\n Andre Begemann / Aljaksandr Bury hanno battuto in finale Roman Jebav\u00fd / Zden\u011bk Kol\u00e1\u0159 5\u20137, 6\u20134, 11\u20139"}
{"id": "6263998", "revid": "1543377", "url": "https://it.wikipedia.org/wiki?curid=6263998", "title": "The First Time (Kelsea Ballerini)", "text": "The First Time \u00e8 l'album di debutto della cantante country pop statunitense Kelsea Ballerini, pubblicato il 19 maggio 2015 e prodotto dalla Black River Entertainment. La lista delle tracce e la copertina dell'album sono rivelate il primo aprile 2015. I primi tre singoli estratti dall'album raggiungono la prima posizione della \"Billboard\" Country Airplay: Kelsea Ballerini diviene cos\u00ec la nuova prima artista femminile a portare le sue prime tre pubblicazioni al primo posto della classifica.\nIl 4 ottobre 2016 la RIAA lo certifica disco d'oro."}
{"id": "6264002", "revid": "729019", "url": "https://it.wikipedia.org/wiki?curid=6264002", "title": "Ludovico Aminale da Terni", "text": "Biografia di Ludovico.\nAminale Lodovico (secolo XV-XVI), noto anche come Ludovico Abenavoli, o Abenavolo, Ternano descritto come: \"\u00ab...giovanotto robusto, di forma erculea, di coraggio non comune...\u00bb\". \u00c8 stato uno dei tredici cavalieri che parteciparono alla Disfida di Barletta. Avrebbe dovuto apprendere il mestiere di falegname nella bottega paterna, ma non ne ebbe voglia e si butt\u00f2 a fare il soldato. Fu uno dei tredici, che a Barletta sfid\u00f2 altrettanti francesi, scelto forse per la sua prestanza fisica. Anche egli ebbe la sua parte di gloria in quel 13 febbraio 1503, quando gli italiani si battevano per regalare il napoletano agli stranieri. Questo soldato fu scelto per la disfida personalmente da Prospero Colonna. La tradizione vorrebbe che egli fosse nato nel 1477, in \"Via dell'Arringo\", dove falegnami e fabbri carpentieri erano frequentissimi. Il ragazzo pass\u00f2 la giovinezza con uno zio, scudiero degli Orsini, e crebbe nella passione per le armi e dei cavalli, e divenne tardivo soldato di ventura. Tornava spesso a Terni, dove aveva la ragazza, di nome \"Biancofiore\". Si dice che, appena finita la disfida, Lodovico chiese il permesso a Prospero Colonna di recarsi da Biancofiore per darle la notizia della vittoria. Inoltratosi per i vicoletti, quasi furtivo, ebbe la sgradita sorpresa di vedere l'angelica amata in braccio a un altro, in un angolino sotto casa. Egli fugg\u00ec e di lui non si seppe pi\u00f9 nulla: una leggenda orale ternana lo vuole ucciso dai briganti.\nIl dibattito storico, lo stemma araldico e la versione ufficiale sulla vera identit\u00e0 di Ludovico Aminale.\nSembra che questo cavaliere non avesse un suo proprio stemma gentilizio e familiare e che, quindi, l'attuale che lo vuole fregiato: \"troncato sopra al rastrello blu su campo d'oro e sotto barrato d'argento e di rosso\", sia una versione dubbia, poich\u00e9 se queste fonti ufficializzate (preferenziali per alcuni, a livello di mera questione campanilistica), seppur fanno riferimento a un personaggio storico vero da loro indicato, \u00e8 tutt'altro che certa la medesima identit\u00e0 storica di quest'ultimo nel cavaliere in questione.\nQuindi, stando in tal modo le cose, \u00e8 stata ufficializzata una versione controversa contro quella del Guicciardini (seppur la sua analisi storica non si interessa all'araldica ma all'origine dei cavalieri). Quest'ultimo essendo stato uno storico, cronista e ricercatore coevo ai fatti, di impeccabile coerenza, fama e professionalit\u00e0, \u00e8 giusto ritenere assai dubbio un suo errore cos\u00ec grave riguardo ad un fatto storico cos\u00ec importante e di cos\u00ec ampia portata. Successivamente a lui alcuni personaggi di secondo piano e poco credibili, hanno tentato in maniera forzata di giustificare le loro asserzioni con fonti genealogiche (molto presumibilmente ricercate ad arte) di personaggi realmente esistiti del mondo nobile e militare campano. Un certo filone storico preferisce appellarsi a quest'ultime dichiarazioni perch\u00e9, in un certo qual modo forniscono delle informazioni dinastiche e araldiche di una famiglia di Teano, che tendono a colmare un vuoto, ma sempre non definitive e chiare in merito alla medesima identificazione nel personaggio di cui si tratta.\nSolo di alcuni cavalieri Italiani e Francesi \u00e8 dato avere degli stemmi, ad esempio come il Fieramosca, La Motte ed altri, ma riguardo alla versione ufficiale di Ludovico Aminale \u00e8 bene appellarsi ad uno storico di mestiere quale \u00e8 stato il Guicciardini, che come gi\u00e0 affermato fu, contemporaneo ai fatti accaduti. L'identit\u00e0 ternana di questo cavaliere \u00e8 certa perch\u00e9 va considerata, sulla fiducia, una attenta e scrupolosa ricerca da parte dello storico fiorentino per il semplice fatto di aver trattato tale importantissima vicenda inserendola in un serio e fondamentale libro documentato come la \"Storia d'Italia\" e di essere stato un osservatore \"super partes\". Pertanto se le fonti coeve allo scontro non ci tramandano il suo stemma, \u00e8 presumibile ritenere, che essendo cittadino di ceto medio e un soldato semplice, l'Aminale avesse potuto fregiarsi del drago Thyrus, simbolo della sua citt\u00e0 e che esprimesse fedelt\u00e0, forza a ardimento. Oltre al Guicciardini abbiamo conferma nel famoso scrittore Massimo d'Azeglio, nel suo romanzo nazionale: \"Ettore Fieramosca\" lo identifica come militare di Terni e cos\u00ec altri storici. Di conseguenza, come precedentemente detto, qualcuno ha messo in dubbio l'origine ternana di Lodovico Aminale, ma il cognome si trova in atti di archivio di altri ternani. Purtroppo, in molti casi, per quanto concerne l'identificazione di questo cavaliere, le fonti non certe, che lo vorrebbero meridionale, hanno preso il sopravvento in qualche modo sottilmente preponderante, riuscendo cos\u00ec, in maniera azzardata, a definire tale cavaliere come cittadino capuano o addirittura teano.\nD'altro canto Terni diede alla storia d'Italia numerosi capitani e condottieri, era una \"fucina\" militare all'epoca delle Guerre d'Italia, se non altro per i grandi casati nobili che ha avuto e per una borghesia agiata e altamente militarizzata grazie al servizio di leva cittadino della classe militare, sociale e politica dei Banderari (ufficialmente abolita nel 1564). Questa citt\u00e0 quindi \u00e8 stata, per rilevanza storico-politica, il primo bacino di reclutamento \"fidelizzato\" a cui i Colonna attingevano volentieri laddove avevano bisogno di rimpinguare le proprie fila con soldati di alto livello e di tenacia \"tutta ternana\". Questa importante e storica famiglia romana era alleata e amica dei ghibellini ternani dai tempi del Medioevo e nel suo esercito militavano sempre numerosi soldati di Terni."}
{"id": "6264004", "revid": "767487", "url": "https://it.wikipedia.org/wiki?curid=6264004", "title": "Idruro di titanio", "text": "L'idruro di titanio si riferisce normalmente al composto inorganico TiH2 e ai relativi materiali non stechiometrici. \u00c8 disponibile commercialmente come una polvere stabile grigia/nera, che si usa come additivo nella produzione di magneti sinterizzati di Alnico, nella sinterizzazione di metalli in polvere, nella produzione di schiuma metallica, nella produzione di metallo di titanio in polvere e nella pirotecnica.\nSintesi.\nNel processo commerciale per produrre TiH(2-x) non stechimetrico, la schiuma metallica di titanio \u00e8 trattata con gas idrogeno a pressione atmosferica fra 300-500\u00a0\u00b0C. L'assorbimento dell'idrogeno \u00e8 esotermico e rapido, cambiando il colore in grigio/nero. Il prodotto friabile \u00e8 macinato in polvere, che ha una composizione intorno a TiH1,95. In laboratorio, l'idruro di titanio \u00e8 prodotto riscaldando polvere di titanio sotto idrogeno fluido a 700\u00a0\u00b0C, la cui equazione idealizzata \u00e8:\nAltri metodi di produzione dell'idruro di titanio includono metodi elettrochimici e di molinatura a sfere.\nReattivit\u00e0.\nIl TiH1,95 \u00e8 insensibile all'acqua e all'aria. \u00c8 attaccato lentamente dagli acidi forti ed \u00e8 degradato dagli acidi idrofluorici e da quelli solforici caldi. Reagisce rapidamente con gli agenti ossidanti, conducendo questa reattivit\u00e0 all'uso dell'idruro di titanio nella pirotecnica.\nIl materiale \u00e8 stato usato per produrre idrogeno altamente puro, che \u00e8 liberato mediante riscaldamento del solido partendo a 300\u00a0\u00b0C. Solo al ounto di fusione del titanio la dissociazione \u00e8 completa. Il tridruro di titanio \u00e8 stato proposto per l'immagazzinamento a lungo termine del gas trizio.\nStruttura.\nPoich\u00e9 il TiHx si avvicina alla stechiometria, adotta una struttura tetragonale a corpo centrato distorta, denominata forma \u03b5 con un rapporto assiale minore di 1. Questa composizione \u00e8 molto instabile rispetto alla scomposizione termica parziale, a meno che non sia mantenuta sotto un'atmosfera di ossigeno puro. Altrimenti, la composizione si scompone a temperatura ambiente finch\u00e9 non si raggiunge una composizione approssimativa di TiH1,74. Questa composizione adotta la struttura della fluorite ed \u00e8 denominata forma \u03b4, e si scompone termicamente solo molto lentamente a temperatura ambiente finch\u00e9 non si raggiunge una composizione approssimativa di TiH1,47, punto nel quale cominciano ad apparire inclusioni della forma compatta esagonale \u03b1, che \u00e8 la stessa forma del titanio puro.\nL'evoluzione del diidruro dal metallo di titanio e dall'idrogeno \u00e8 stata esaminata con un certo dettaglio. Il titanio \u03b1 ha una struttura compatta esagonale (\"hexagonal close packed\", hcp) a temperatura ambiente. L'idrogeno inizialmente occupa i siti interstiziali tetraedrici nel,titanio. Quando il rapporto H/Ti si avvicina a 2, il materiale adotta la forma \u03b2 fino a una forma \u03b4 cubica a facce centrate (\"face centred cubic\", fcc), gli atomi H riempiendo alla fine tutti i siti tetraedrici per dare la stechiometria limite di TiH2. Le varie fasi sono descritte nella tabella sotto.\nSe l'idruro di titanio contiene il 4,0% di idrogeno a meno di circa 40\u00a0\u00b0C, allora si trasforma in una struttura tetragonale a corpo centrato (\"body-centered tetragonal\", bct) chiamata titanio \u03b5.\nQuando gli idruri di titanio con meno dell'1,3% di idrogeno, noti come idruri di titanio ipoeuctoidi, sono raffreddati, la fase del titanio \u03b2 della miscela tenta di ritornare alla fase del titanio \u03b1, dando come risultato in eccesso di idrogeno. Un modo perch\u00e9 l'idrogeno possa lasciare la fase del titanio \u03b2 \u00e8 che il titanio si trasformi parzialmente in titanio \u03b4, lasciandosi dietro del titanio che \u00e8 abbastanza scarso di idrogeno da prendere la forma di titanio \u03b1: il risultato finale sar\u00e0 una matrice di titanio \u03b1 con inclusioni di titanio \u03b4.\nSi \u00e8 avuto notizia di una fase ibrida di titanio \u03b3 metastabile. Quando l'idruro di titanio \u03b1 con un contenuto di idrogeno di 0,02-0,06% \u00e8 temprato rapidamente, si modifica in idruro di titanio \u03b3, in quanto gli atomi si \"congelano\" sul posto quando la struttura delle celle cambia da hcp a fcc. Il titanio \u03b3 assume una struttura tetragonale a corpo centrato (bct). Inoltre, non ci sono cambiamenti composizionali, cos\u00ec che gli atomi conservano generalmente gli stessi vicini.\nTitanio con infragilimento da idrogeno e leghe di titanio.\nL'assorbimento dell'idrogeno e la formazione dell'idruro di titanio sono una fonte di danno per il titanio e le leghe di titanio (Ti /leghe di Ti). Questo processo di infragilimento da idrogeno \u00e8 motivo di particolare preoccupazione quando il titanio e le leghe si usano come materiali strutturali, come nei reattori nucleari.\nL'infragilimento da idrogeno si manifesta come riduzione della duttilit\u00e0 e infine come scheggiatura delle superfici del titanio. L'effetto dell'idrogeno \u00e8 in larga misura determinato dalla composizione, dalla storia metallurgica e dalla manipolazione del titanio Ti /lega di Ti. Il titanio CP (commercialmento puro: contenuto di titanio \u226499,55%) \u00e8 pi\u00f9 sensibile all'attacco dell'idrogeno del titanio \u03b1 puro. L'infragilimento, osservato come riduzione della duttilit\u00e0 e causato dalla soluzione di una soluzione solida di idrogeno, pu\u00f2 avvenire nel titanio CP a concentrazioni basse gi\u00e0 da 30-40 ppm. La formazione di idruri \u00e8 stata collegata alla presenza di ferro nella superficie di una lega di Ti. Le particelle di idruri si osservano in campioni di Ti /leghe di Ti che sono state saldate, e per questo la saldatura \u00e8 spesso eseguita sotto uno scudo di gas inerte per ridurre la possibilit\u00e0 della formazione di idruri.\nIl Ti /leghe di Ti formano uno strato di ossido superficiale, composto di una miscela di ossidi di Ti(II), Ti(III) e Ti(IV), che offre un grado di protezione dall'idrogeno che entra nella massa. Lo spessore di questo strato pu\u00f2 essere aumentato mediante anodizzazione, un processo che d\u00e0 come risultato anche una colazione distintiva del materiale. Il Ti /leghe di Ti si usano spesso in ambienti contenenti idrogeno e in condizioni in cui l'idrogeno \u00e8 ridotto elettroliticamente sulla superficie. Il decapaggio, un trattamento con bagno acido che si usa per pulire la superficie, pu\u00f2 essere una fonte di idrogeno.\nUsi.\nLe applicazioni comuni dell'idruro di titanio includono le ceramiche, la pirotecnica, l'attrezzatura sportiva, come reagente di laboratorio, come agente espandente e come precursore del titanio poroso. Quando si riscalda come miscela con altri metalli nella metallurgia delle polveri, l'idruro di titanio libera idrogeno che serve per eliminare il carbonio e l'ossigeno, producendo una lega forte."}
{"id": "6264007", "revid": "729019", "url": "https://it.wikipedia.org/wiki?curid=6264007", "title": "Volo USAir 5050", "text": "Il volo USAir 5050 era un volo di linea della US Airways con decollo dall'Aeroporto LaGuardia e destinazione l'Aeroporto Internazionale di Charlotte. Il 20 settembre 1989, il Boeing 737 che operava il volo si schiant\u00f2 durante la fase di decollo dal LaGuardia a causa di un errore del pilota. Nell'incidente persero la vita due persone.\nIl velivolo.\nIl velivolo coinvolto nell'incidente era un Boeing 737-400 con numero di registrazione N416US e S/N 23884 motorizzato da due CFM-56-32B consegnato alla Piedmont Airlines il 23 dicembre 1988. Il 5 agosto 1989 il Boeing venne trasferito alla US Airways. Al momento dell'incidente aveva accumulato 2,235 ore di volo e 1,730 cicli.\nEquipaggio.\nIl Boeing era ai comandi del Comandante Michael Martin, 36 anni, e del Primo Ufficiale Constantine Kleissas di 29 anni. Martin, prima di approdare in US Airways, era stato Comandante di C-130 nell'USAF. Al momento dell'incidente ricopriva il grado di maggiore presso l'Air Force Reserve Command ed aveva accumulato oltre 2600 ore di volo di cui 140 come Comandante di 737.\nIl primo ufficiale Kleissas invece era stato assunto sei mesi prima dell'incidente e il volo 5050 era il suo primo decollo senza la supervisione di un istruttore.\nIl volo.\nIl 20 settembre 1989, a causa di condizioni meteorologiche avverse, il volo USAir 1846 venne cancellato. Alcune ore pi\u00f9 tardi, per sostituirlo, la sala operativa della Us Airways comunic\u00f2 al comandante Martin che, invece di decollare senza passeggeri per un volo di trasferimento come previsto, avrebbe sostituito il volo precedentemente cancellato.\nImbarcati quindi i passeggeri, alle 22:52 il Boeing lasci\u00f2 il Gate 15 dell'Aeroporto LaGuardia dirigendosi verso la pista 31. Durante le operazioni di rullaggio l'equipaggio intraprendeva la procedura di pre-decollo compiendo i controlli necessari. Davanti al 737 c'erano sette aerei.\nAlle 23:20 il Boeing ricevette l'autorizzazione al decollo. Le condizioni meteo riportavano una visibilit\u00e0 di 5 miglia ed una leggera pioggia. Dopo 18 secondi dalla partenza si sent\u00ec una forte esplosione e l'aereo inizi\u00f2 a scivolare verso sinistra. Malgrado l'azione dei piloti sui freni e sul ruotino, il velivolo continu\u00f2 a deviare. Il comandante decise quindi di interrompere il decollo a oltre 130 nodi (la V1 calcolata era 125 nodi). Il Boeing oltrepass\u00f2 la soglia pista a circa 34 nodi colpendo le luci di pista e arrestandosi in mare contro la barriera frangiflutti.\nL'impatto avvenne alle 23:21:21 nell'oscurit\u00e0 provocando la morte di due passeggeri e quindici feriti. I piloti e gli altri membri dell'equipaggio riportarono lesioni minori. L'aeroporto rimase chiuso per sei ore.\nL'inchiesta.\nPer accertare le cause dell'incidente venne nominata una commissione presieduta dalla National Transportation Safety Board. Il buono stato del relitto del Boeing, le testimonianze dei due piloti e l'analisi dei sistemi di registrazione dei dati di volo port\u00f2 gli investigatori a scoprire che il trim del timone di coda era all'estrema sinistra fin dalla partenza dal Gate. Il problema non venne mai risolto malgrado la lista di controlli pre-decollo prescrivesse di controllare e impostare i trim in posizione di decollo. Il comandante inoltre attu\u00f2 le operazioni di interruzione del decollo in ritardo e dopo aver superato la velocit\u00e0 di rotazione (Vr). Dalle registrazioni audio emerse uno scarso coordinamento tra i due piloti i quali avevano una limitata esperienza sulla macchina.\nLa causa pi\u00f9 probabile per spiegare la posizione del trim \u00e8 che quando il velivolo era a terra qualcuno urt\u00f2 il selettore posizionato nella consolle centrale.\nL'NTSB non fu in grado di capire come abbiano fatto i piloti a non accorgersi del problema durante il rullaggio.\nPolemiche.\nIl giorno dopo l'incidente i due piloti diventarono irraggiungibili senza spiegazione per tutto il giorno. La causa di questa improvvisa scomparsa venne spiegata dal sindacato dei piloti ALPA che sequestr\u00f2 i due piloti non rivelando all'NTSB la loro ubicazione. Secondo la stampa i due piloti sarebbero stati visti bere sostanze alcoliche al bar prima del volo e solo dopo 44 ore e la richiesta da parte dell'NTSB di fornire campioni di sangue e urine i piloti comparirono davanti alla commissione. Il comandante e il primo ufficiale fornirono solamente dei campioni di urina in quanto gli altri esami non erano richiesti dalla FAA.\nIl 27 marzo 1990 la FAA comunic\u00f2 di aver revocato la licenza di pilota a Martin."}
{"id": "6264008", "revid": "228587", "url": "https://it.wikipedia.org/wiki?curid=6264008", "title": "Cimitero Maggiore", "text": ""}
{"id": "6264011", "revid": "729019", "url": "https://it.wikipedia.org/wiki?curid=6264011", "title": "Battaglia di Paju", "text": "La Battaglia di Paju fu combattuta nel piccolo villaggio di Paju, parte del comune di T\u00f5lliste, nella Valgamaa, a circa 6\u00a0km da Valga, in Estonia il 31 gennaio 1919 durante la Guerra d'indipendenza estone. Le truppe estoni e finlandesi (Heimosodat) guidate dal colonnello Hans Kalm unite alle truppe dell'Armata Bianca del generale Julius Kuperjanov, comandante anche del celebre Battaglione Tartumaa, (tuttora esistente nell'Esercito estone e presente alla battaglia) si scontrarono con le truppe della RSS Lettone unite alle truppe dell'Armata Rossa guidate da Em\u012bls V\u012btols arrecando ai loro reparti una grave sconfitta.\nSi tratt\u00f2 di una vittoria decisiva per la lotta indipendentista estone perch\u00e9 da questo momento in poi le sorti del conflitto cambiarono a chiaro vantaggio della nascente Estonia.\nStoria.\nIl 28 novembre 1918 l'Estonia, che il 24 febbraio si era proclamata indipendente, venne attaccata dall'Armata Rossa con un'offensiva su Narva, che venne subito conquistata, e il giorno seguente fu proclamato il nuovo governo bolscevico sostenuto dalla Comunit\u00e0 dei lavoratori estoni e presieduto da Jaan Anvelt. L'Armata Rossa inizialmente ebbe la meglio, arrivando quasi fino a Tallinn ma tra dicembre e gennaio inizi\u00f2 la controffensiva estone supportata soprattutto da britannici, finlandesi e russi bianchi.\nIl 9 gennaio venne riconquistata Tapa, il 12 gennaio Rakvere, il 14 gennaio Tartu e il 19 gennaio anche Narva. Tuttavia intanto il 3 gennaio l'Armata Rossa aveva conquistato Riga, in Lettonia.\nLa conquista di Tartu, snodo ferroviario importantissimo tra l'Estonia e Riga, aveva per\u00f2 riacceso la possibilit\u00e0 di una riconquista veloce anche di questa citt\u00e0 ma per farlo era indispensabile riconquistare prima Valga, al confine con la Lettonia, per liberare quindi tutta la ferrovia. Ma per riprendere prima anche Valga si doveva sconfiggere le truppe bolsceviche lettoni appostate a Paju e per questo fu richiesto al generale bianco Julius Kuperjanov di organizzare il piano di attacco con il Battaglione Tartumaa.\nBattaglia.\nIl 30 gennaio partigiani estoni entrarono a Valga ma furono velocemente respinti.\nIl giorno seguente quindi Kuperjanov diede l'ordine di attacco con le sue forze, pari a 300 uomini, 2 cannoni e 13 mitragliatrici ma nessun treno corazzato, impossibili da usare per colpa della distruzione da parte dei bolscevichi del vicino ponte ferroviario di Sangaste.\nLe truppe lettoni e russe rosse invece erano meglio armate con 1200 uomini, 4 cannoni, 32 mitragliatrici, un treno corazzato e anche 3 auto corazzate. \nLa battaglia si svolse quindi direttamente in campo aperto.\nNel primo assalto da parte del Battaglione Tartumaa contro la postazione nemica appostata nel maniero di Paju, a 400 metri le truppe lettoni aprirono il fuoco infliggendo gravi perdite agli estoni e Kuperjanov stesso rimase gravemente ferito (morir\u00e0 due giorni dopo, il 2 febbraio).\nIl comando del Battaglione fu quindi affidato al vice, Johannes Soodla. \nIn aiuto del Battaglione Tartumaa arrivarono nel pomeriggio altre truppe estoni e finlandesi guidate dal colonnello Hans Kalm per un totale di 380 uomini che attaccarono di nuovo il maniero con 4 cannoni e 9 mitragliatrici in un attacco frontale che caus\u00f2 gravi perdite stavolta agli occupanti.\nIl maniero e quindi tutta Paju furono liberate in serata quando estoni e finlandesi dell'Heimosodat entrarono nel maniero dopo uno scontro corpo a corpo con gli occupanti nella tenuta. \nSconfitte cos\u00ec le truppe bolsceviche furono costrette ad una pesante e disorganizzata ritirata resa ancora pi\u00f9 difficoltosa dal fuoco nemico. \nIl giorno seguente, il 1\u00ba febbraio, gli estoni entrarono finalmente a Valga senza resistenza.\nConseguenze.\nCon la conquista di Valga gli estoni riuscirono ad aprire una grande falla tra le truppe bolsceviche che, con gravi perdite e senza il controllo sufficiente della ferrovia (e quindi dei treni corazzati, essenziali), non riuscirono pi\u00f9 a riorganizzarsi adeguatamente per sferrare un nuovo contrattacco, lasciando campo libero ai nuovi invasori di penetrare a fondo nella Lettonia e di arrivare seriamente a minacciare di entrare a Riga insieme alle truppe indipendentiste lettoni.\nIl generale Kuperjanov intanto per le ferite riportate nel primo assalto al maniero, mor\u00ec il 2 febbraio, da eroe, e per questo il Battaglione Tartumaa fu ribattezzato \"Battaglione partigiano Kuperjanov\" tutt'oggi presente nell'esercito estone con i due nomi.\nDopoguerra.\nOggi a ricordo della battaglia a Paju, non lontano dal maniero, \u00e8 presente un imponente memoriale a forma di piramide con tre piani e fatto di granito. \n\u00c8 stato inaugurato il 31 gennaio 1994, tre anni dopo l'indipendenza dall'Unione Sovietica, da Lennart Meri, primo presidente dell'Estonia, per il settantacinquesimo anniversario dalla battaglia ed \u00e8 tutt'oggi visitabile e meta di turismo ogni anno."}
{"id": "6264029", "revid": "1310927", "url": "https://it.wikipedia.org/wiki?curid=6264029", "title": "Emmanuel Mensah", "text": "Carriera.\nClub.\nIl 30 gennaio 2017 viene acquistato a titolo definitivo dalla squadra albanese del .\nStatistiche.\nPresenze e reti nei club.\n\"Statistiche aggiornate al 4 maggio 2019.\""}
{"id": "6264031", "revid": "1442080", "url": "https://it.wikipedia.org/wiki?curid=6264031", "title": "Galeops whaitsi", "text": "Il galeope (Galeops whaitsi) \u00e8 un terapside estinto, appartenente agli anomodonti. Visse nel Permiano medio (Capitaniano, circa 265 - 260 milioni di anni fa) e i suoi fossili sono stati ritrovati in Sudafrica.\nDescrizione.\nQuesto animale \u00e8 noto per un fossile comprendente un cranio quasi completo e parte dello scheletro postcranico. L'aspetto doveva essere quello di un piccolo rettile simile a una tozza lucertola, lungo circa 30 centimetri. Il cranio, tuttavia, doveva essere molto diverso: era alto e corto, dotato di grandi orbite e di una sorta di becco privo di denti. Gli unici denti di \"Galeops\" erano molto piccoli e posti in file nella parte posteriore delle mascelle. La mandibola era insolitamente profonda. Rispetto ad altre forme simili, come \"Galechirus\" e \"Galepus\", lo scheletro postcranico di \"Galeops\" sembrerebbe essere stato pi\u00f9 robusto, in particolare le clavicole. \nClassificazione.\n\"Galeops whaitsi\" venne descritto per la prima volta da Robert Broom nel 1912, sulla base di un fossile quasi completo ritrovato nella zona della fattoria La-de-da in Sudafrica, in terreni del Permiano medio. \"Galeops\" venne considerato a lungo parte del gruppo dei dromasauri (Dromasauria), piccoli terapsidi anomodonti erbivori o insettivori considerati vicini all'origine dei dicinodonti. In seguito, il gruppo \u00e8 stato considerato parafiletico, ma \"Galeops\" \u00e8 considerato in ogni caso un anomodonte basale molto vicino all'origine dei dicinodonti (Kammerer e Angielczyk, 2009).\nPaleobiologia.\nLa struttura delle mascelle di \"Galeops\" indica che questo animale poteva muovere le fauci in avanti e indietro; questo movimento \u00e8 tipico degli animali erbivori e serve a macinare il cibo. \u00c8 probabile quindi che \"Galeops\" fosse un piccolo erbivoro, gi\u00e0 piuttosto specializzato (King, 1994)."}
{"id": "6264037", "revid": "22356", "url": "https://it.wikipedia.org/wiki?curid=6264037", "title": "Galeops", "text": ""}
{"id": "6264040", "revid": "287204", "url": "https://it.wikipedia.org/wiki?curid=6264040", "title": "Samuel Coleridge-Taylor", "text": "Biografia.\n\u00c8 considerato , uno dei suoi mentori. La sua opera pi\u00f9 conosciuta, \"Scenes from \u00abThe Song of Hiawatha\u00bb\", \u00e8 una trilogia di canti sulla base di \"The Song of Hiawatha\" (1855).\nDi discendenza creola, raggiunse un tale successo da essere . Mor\u00ec di polmonite all'et\u00e0 di 36 anni."}
{"id": "6264044", "revid": "767487", "url": "https://it.wikipedia.org/wiki?curid=6264044", "title": "Opprobrium", "text": "Gli Opprobrium sono un gruppo musicale death metal statunitense, formatosi a New Orleans nel 1986.\nTra il 1988 e il 1996 pubblicarono tre album usando il nome Incubus, ma nel 1999 dovettero cambiarlo perch\u00e9 l'omonima band californiana, formatasi nel 1991, se ne appropri\u00f2 depositandolo legalmente.\nStoria del gruppo.\nGli Incubus (1986-1999).\nLa band si form\u00f2 a New Orleans per volere dei fratelli Francis e Moyses Howard. I due, rispettivamente chitarrista e batterista, nacquero in Brasile e nei primi anni ottanta, ancora adolescenti, si trasferirono in Louisiana da Rio de Janeiro. Inizialmente si dedicarono alla musica per puro divertimento, facendo parte di alcune cover band di gruppi heavy metal. In seguito conobbero il bassista Scot Latour e a loro tre si aggiunse un cantante. Assunsero quindi il nome Rattle Rage e cominciarono a realizzare del materiale originale. Quando decisero di orientarsi verso il death metal a Latour vennero affidate anche le parti vocali, poich\u00e9 il suo predecessore non era dotato di un timbro adeguato. A febbraio del 1986 presero quindi il nome di Incubus, che fu suggerito da Reginaldo Howard, fratello dei due membri fondatori, il quale in seguito collabor\u00f2 con loro disegnando la copertina del loro primo album.\nA maggio del 1987 registrarono \"Supernatural Death\", il loro primo demo tape che distribuirono alle riviste di settore, durante i loro concerti e con ordinazione tramite posta. Per la realizzazione di questo lavoro affittarono uno studio di registrazione e nell'arco di due o tre giorni registrano in presa diretta e mixarono le dieci tracce che lo compongono. Dopo l'uscita del loro disco d'esordio questo demo venne ridistribuito con solo quattro canzoni: \"Voices From The Grave\", \"Sadistic Sinner\", \"Incubus\" e \"Serpent Temptation\".\nGli stessi brani, nel 1988 vennero rielaborati e registrati nuovamente presso uno studio di Metairie, quindi, insieme ad altri nuovi pezzi, furono inseriti nell'album \"Serpent Temptation\" per l'etichetta discografica Brutal Records che di l\u00ec a poco cess\u00f2 di esistere.\nSul finire del 1989 Scot Latour si separ\u00f2 dalla band. Francis Howard, che in precedenza aveva gi\u00e0 collaborato ai cori per gli album \"Beneath the Remains\" dei Sepultura e \"Eaten Back to Life\" dei Cannibal Corpse, assunse quindi anche il ruolo di cantante. Nello stesso periodo i fratelli Howard si trasferirono a Tampa in Florida. L'anno successivo siglarono un accordo con la Nuclear Blast per la realizzazione del loro secondo disco, \"Beyond the Unknown\", che venne registrato presso i Morrisound Recording. Non avendo reclutato uno nuovo bassista, le parti di basso per questo lavoro vennero incise dal chitarrista. Sempre nel 1990 ingaggiarono il bassista Mark Lavenia.\nIn supporto della nuova uscita, nel 1991, intrapresero una propria tourn\u00e9e europea, il \"Beyond the Unknown Tour\", in seguito alla quale Lavenia si un\u00ec agli Equinox. Nel 1996 la Nuclear Blast chiese loro di realizzare un altro album, ma non avendo nuovo materiale, decisero di registrare nuovamente le sessioni vocali per una nuova edizione remixata, e con un artwork diverso, dell'album \"Serpent Temptation\". Questa versione venne rivista anche nei testi e nei titoli delle canzoni e successivamente fu inclusa nella ristampa del 2000 di \"Beyond the Unknown\".\nGli Opprobrium (2000-presente).\nNel 2000 cambiarono il proprio nome in Opprobrium perch\u00e9 quello precedente, nel frattempo, venne registrato da un'altra band statunitense e non poterono pi\u00f9 utilizzarlo nella loro nazione. Opprobrium, un termine in lingua latina usato per definire un obbrobrio o un'infamia, venne tratto dalla Bibbia e fu scelto da Francis Howard per evitare che venisse loro associata un'immagine satanica. Quest'ultimo ha infatti dichiarato durante varie interviste che il gruppo non si \u00e8 mai interessato a tematiche di stampo satanista. Nello stesso periodo si unirono alla band il bassista Andr\u00e9 Luiz ed il chitarrista Luiz Carlos che per\u00f2 non parteciparono alla realizzazione di \"Discerning Forces\". Con questo disco le loro coordinate stilistiche si spostarono maggiormente verso il death metal tipico dei gruppi floridiani (Morbid Angel, Death, Deicide per citarne alcuni) rispetto alla tendenza thrash metal dei due precedenti. L'uscita dell'album sanc\u00ec anche la fine del rapporto con la Nuclear Blast e a causa di problemi personali la band rimase inattiva per un lungo periodo..\nNel 2008, tornati ad essere un duo, si accordarono con la Metal Mind Productions per la realizzazione di un disco e la stessa etichetta acquis\u00ec anche i diritti per la ristampa dei loro lavori precedenti, ad eccezione del primo album. \"Serpent Temptation\" nella versione del 1996 e \"Beyond the Unknown\" vennero dunque ripubblicati con il nome Opprobrium. L'album nuovo usc\u00ec col titolo \"Mandatory Evac\" e present\u00f2 delle sonorit\u00e0 pi\u00f9 cupe e tendenti al thrash metal.\nTra il 2014 e il 2016 furono impegnati nella realizzazione di nuovo materiale per una prossima uscita. A gennaio del 2016 la Relapse Records ristamp\u00f2 per la prima volta il loro disco d'esordio, rimasterizzato nella versione originale, con la stessa copertina, ma col nome Opprobrium, e con l'aggiunta di quattro bonus track tratte dal demo del 1987. Lo stesso demo, \"Supernatural Death\", venne pubblicato sotto forma di compilation nella versione originale di dieci tracce.\nStile e influenze.\nL'approccio stilistico dei primi lavori si bas\u00f2 su coordinate death metal e strutture tipiche del thrash metal, come gli assoli di chitarra veloci e i blast beat alla batteria. Il cantato, sia di Scot Latour (il cantante del primo album) che di Francis Howard, \u00e8 sempre stato in growl; il primo pi\u00f9 tendente allo screaming utilizzato nel black metal, il secondo simile alla voce di Max Cavalera ai tempi dei Sepultura.\nConcettualmente, i loro testi trattano della condizione umana, del mondo spirituale e di elementi religiosi, in contrasto con le band di genere affine, solitamente pi\u00f9 orientate verso la blasfemia e l'occulto. Per questo gli Opprobrium vengono spesso considerati come appartenenti al filone christian metal.\nIn varie interviste i membri fondatori della band dichiararono che la loro musica prende ispirazione sia da band rock ed heavy metal tradizionali che da gruppi pi\u00f9 estremi. A livello esecutivo citarono come principali influenze i chitarristi Vivian Campbell e Yngwie Malmsteen e i batteristi Mitch Mitchell, Buddy Rich, Steve Smith, Neil Peart, Nicko McBrain e Stewart Copeland. A livello compositivo nominarono invece gruppi quali Wall of Voodoo, Genesis, AC/DC, Rush, Van Halen, Judas Priest, Black Sabbath, Dio, Iron Maiden, Mot\u00f6rhead, Hallows Eve, Metallica, D.R.I., Agnostic Front e Slayer."}
{"id": "6264048", "revid": "1305772", "url": "https://it.wikipedia.org/wiki?curid=6264048", "title": "Aliens (videogioco 1990)", "text": "Aliens \u00e8 un videogioco arcade di tipo sparatutto a scorrimento, sviluppato e pubblicato dalla Konami nel 1990.\nIl videogioco, ispirato al film \"Aliens - Scontro finale\", \u00e8 stato realizzato da S. Okamoto col suo team. Non \u00e8 stato convertito per alcuna console domestica.\nTrama.\nLa Weyland-Yutani ha perso i contatti con la colonia di \"Hadley's Hope\", situata sul pianeta LV-426. I Marines Coloniali, insieme al Tenente Ellen Ripley (rappresentata nel videogioco con corti capelli biondi, anzich\u00e9 folti e scuri come si vede invece nel film) sono inviati sul posto per indagare sull'accaduto.\nModalit\u00e0 di gioco.\n\"Aliens\" \u00e8 in buona parte un gioco a scorrimento laterale, che talora assume una visuale in terza persona. L'arma base \u00e8 una pistola laser, sostituibile con lanciafiamme, lanciarazzi o lanciagranate. Si pu\u00f2 giocare in modalit\u00e0 singolo oppure in cooperazione. Le vite a disposizione sono tre, con punti ferita. \nMolti nemici sono mutuati dal film, ma ve ne sono anche alcuni creati appositamente per il gioco. I livelli sono sette, ognuno dei quali prevede alla fine lo scontro con un boss. Per affrontare il massimo antagonista, ossia Alien Queen, i personaggi giocanti possono utilizzare un esoscheletro (gi\u00e0 visto nel film).\nSi usano un joystick, per controllare i movimenti dei personaggi giocanti, e due tasti: A per sparare e raccogliere oggetti, B per saltare. Le vite sono due, con punti ferita.\nVersione giapponese.\nLa versione giapponese del gioco presenta non poche differenze, come ad esempio la grafica relativa ai nemici, che appaiono con colori pi\u00f9 scuri. Inoltre il personaggio di Newt \u00e8 stato completamente rimosso dal gioco e alcuni nemici sono stati collocati in luoghi diversi rispetto alla versione americana.\nColonna sonora.\nEffetti sonori e musiche portano la firma di Masanori Adachi."}
{"id": "6264058", "revid": "124365514", "url": "https://it.wikipedia.org/wiki?curid=6264058", "title": "Lele (cantante)", "text": "Biografia.\nAmici 15 e \"Costruire\".\nNato nel 1996, fin da piccolo Lele si avvicina alla musica e all'et\u00e0 di 12 anni entra al Conservatorio di San Pietro a Majella di Napoli, dove studia pianoforte. Suona anche la chitarra da autodidatta. Nel 2015 partecipa alla terza edizione del talent show \"The Voice of Italy\" nella squadra di J-Ax ma viene eliminato durante il 2\u00ba Live Show. L'anno seguente partecipa alla quindicesima edizione del talent \"Amici di Maria De Filippi\" entrando al serale nella squadra bianca di Emma ed Elisa. Lele approda alla finale del 25 maggio 2016 classificandosi quarto dietro i cantanti Sergio Sylvestre ed Elodie e il ballerino Gabriele Esposito.\nPochi giorni dopo la finale del programma, il 27 maggio, pubblica il suo primo album \"Costruire\" che comprende brani inediti e cover cantate all'interno del talent. L'album entra in classifica, raggiungendo la terza posizione. In seguito alla pubblicazione dell'album, intraprende un instore tour, esibendosi live. Durante l'estate partecipa a diversi eventi musicali, quali il Summer Festival, il Festival Show e l'evento Radio Bruno. Nell'autunno 2016 \u00e8 stato artista d'apertura per vari artisti musicali. Per Emma Marrone ha aperto i concerti del 28 settembre ad Ancona, il 6 ottobre a Pescara, il 14 ottobre a Conegliano e il 15 ottobre a Padova. Per Elisa ha aperto l\"'On Tour\" il 19 e 20 novembre (Roma), il 25 e 26 novembre (Milano) e il 3 dicembre (Napoli). L'8 dicembre 2016, durante una diretta sul suo profilo Facebook, ha annunciato l'uscita del nuovo singolo \"L'ho voluto io (Alternative Version)\", terzo estratto dal suo album di esordio.\nFestival di Sanremo 2017.\nIl 7 novembre 2016 annuncia la sua partecipazione al programma \"Sar\u00e0 Sanremo\", dove concorre insieme ad altri 11 cantanti l'accesso al festival di Sanremo. Il 25 gennaio 2017 Lele \u00e8 stato ospite del concerto a Roma dei La Rua. Hanno cantato insieme anche ad Elodie \"La sera dei miracoli\" di Lucio Dalla. Nel febbraio 2017 partecipa al Festival di Sanremo 2017 nella categoria \"Nuove Proposte\" vincendo con il brano \"Ora mai\". Il brano entra a far parte della riedizione del suo album di debutto intitolato \"Costruire 2.0\", pubblicato il 10 febbraio 2017 con la Sony Music, che comprende 12 tracce inedite, tutte scritte o co-scritte dallo stesso Lele iniziando il \"Costruire 2.0 Instore Tour\".\nNel febbraio vengono annunciate le prime date del \"Costruire 2.0 Live Tour\". Il 4 aprile Lele annuncia il secondo singolo estratto da \"Costruire 2.0\", \"Cos\u00ec com'\u00e8\", in rotazione radiofonica dal seguente 7 aprile. Il 5 aprile, Mario Volanti, direttore di Radio Italia, annuncia la sua partecipazione all'evento Radio Italia Live del 18 giugno presso Piazza del Duomo a Milano. Inoltre, il 15 maggio \u00e8 stata annunciata la sua presenza come ospite speciale insieme a Chiara alla dell'anteprima del tour di Michele Bravi, \"Anime di carta Tour\", il 20 maggio a Milano. Il 26 maggio viene premiato a Pomigliano d'Arco per la sua vittoria a Sanremo, mentre il giorno seguente ha preso parte ai TIM MTV Awards a Roma.\nIl 15 giugno 2018 Lele pubblica il singolo inedito \"Giungla\", seguito nel 2019 dal secondo album \"Black Love Parthenope\". Nei mesi successivi il cantante annuncia un nuovo progetto, \"4 on the Boat\", una webserie che tratta argomenti di tipo sociale, uscito il 14 gennaio 2020."}
{"id": "6264080", "revid": "709565", "url": "https://it.wikipedia.org/wiki?curid=6264080", "title": "E=MC\u00b2 (Giorgio Moroder)", "text": "E=MC\u00b2 \u00e8 un album del compositore e disc jockey italiano Giorgio Moroder, pubblicato sotto l'etichetta statunitense Casablanca nel 1979."}
{"id": "6264081", "revid": "767487", "url": "https://it.wikipedia.org/wiki?curid=6264081", "title": "Prestige Mboungou", "text": "Carriera.\nClub.\nHa esordito nel campionato congolese con il CARA Brazzaville nella stagione 2016; passa in seguito ai , sempre nel medesimo campionato. Nel 2018 si trasferisce al , club della seconda divisione slovacca. In seguito, dopo anche un prestito agli statunitensi degli , nel gennaio del 2020 si trasferisce al , club della seconda divisione serba.\nNazionale.\nHa esordito in nazionale maggiore l'11 gennaio 2017 nell'amichevole Congo-Senegal (0-2)."}
{"id": "6264083", "revid": "256896", "url": "https://it.wikipedia.org/wiki?curid=6264083", "title": "Chiesa madre di Butera", "text": ""}
{"id": "6264086", "revid": "797136", "url": "https://it.wikipedia.org/wiki?curid=6264086", "title": "Guy Mbenza", "text": "Carriera.\nClub.\nHa esordito nel campionato congolese con il Patronage Sainte Anne nella stagione 2017.\nNazionale.\nHa esordito in Nazionale l'11 gennaio 2017 nell'amichevole Congo-Senegal (0-2)."}
{"id": "6264090", "revid": "599013", "url": "https://it.wikipedia.org/wiki?curid=6264090", "title": "Isaac Mbenza", "text": ""}
{"id": "6264091", "revid": "793215", "url": "https://it.wikipedia.org/wiki?curid=6264091", "title": "Questione marchigiana", "text": "Col termine questione marchigiana si suole indicare un fenomeno sorto tra il XIX ed il XX secolo caratterizzato dalla denuncia in ambito politico, a livello locale e nazionale, e dalle conseguenti rivendicazioni fatte presenti nell'ambito del dibattito parlamentare al Regno d'Italia da parte di alcune regioni del centro Italia.\nCome intuibile, il termine ricalca e fa eco alla ben pi\u00f9 clamorosa e discussa questione meridionale; la ricalcava in quanto se ne ispirava sulle tematiche portate alla ribalta, e le faceva eco in quanto colmava un vuoto che palesava l'argomento di fronte all'intero governo regio nazionale.\n\u00c8 detta \"marchigiana\" giacch\u00e9 prese le mosse dalla medesima regione per opera di un drappello di parlamentari e senatori (Battelli, Cantalamessa, Ciappi, Del Balzo, Falconi, Galletti, Monti Guarnieri, Pantaleoni, Sili, Valeri) che videro animatore e capofila principale il noto malariologo cagliese Angelo Celli. Essi interpellarono sia i vari governi Giolitti che l'intermedio - in quanto compreso tra due di essi - e di breve durata governo Sonnino facendo presente il gravoso contesto socioeconomico e politico che di fatto poneva le Marche in una drammatica situazione, comparabile o prossima da quella vissuta dalle regioni meridionali. \nGiolitti da par suo, e col suo consueto carattere bifronte, sminu\u00ec le argomentazioni del gruppo e giunse addirittura ad ironizzare sull'opportunit\u00e0 di presentare l'argomento in toni tanto drammatici ed - a suo dire - esagerati. Anche altri parlamentari (Napoleone Colajanni in primis) avallarono la linea giolittiana contestando vivacemente e ritenendo esasperate le dichiarazioni.\nNel tempo, le altre regioni limitrofe che versavano nella medesima situazione di arretratezza e pauperismo strutturali, si unirono alla causa. Le riforme invocate sarebbero state il tema centrale di una grande manifestazione tenutasi a Foligno alla fine dell'aprile 1906."}
{"id": "6264111", "revid": "124123", "url": "https://it.wikipedia.org/wiki?curid=6264111", "title": "Pietro Andrea Barberi Pucciardi", "text": " \nBiografia.\nPietro Antonio o Pier Antonio Barberi o Barbieri Pucciardi nacque a Fosdinovo e studi\u00f2 a Bologna con Giovanni Giuseppe del Sole. Da qua viaggi\u00f2 poi a Roma dove svolse principalmente la sua attivit\u00e0 in qualit\u00e0 di pittore di soggetti religiosi. A Roma studi\u00f2 all'Accademia di San Luca, che gli assegn\u00f2 un premio nel 1702 e lo nomin\u00f2 custode nel 1727 e segretario nel 1729. Dipinse anche la cupola e la cappella di Lorenzo Casoni del Duomo di Sarzana. Alcune fonti dicono che mor\u00ec nel 1736."}
{"id": "6264112", "revid": "88740", "url": "https://it.wikipedia.org/wiki?curid=6264112", "title": "Bedi (disambigua)", "text": ""}
{"id": "6264121", "revid": "48344", "url": "https://it.wikipedia.org/wiki?curid=6264121", "title": "Riserva naturale di Ramit", "text": "La riserva naturale statale di Ramit \u00e8 situata in Tagikistan a nord-est di Dushanbe, nei Distretti di Subordinazione Repubblicana. Protegge 16.139 ettari di paesaggio montano. Nelle sue vicinanze sorge il villaggio di Sorwo.\nNella riserva \u00e8 stata riscontrata la presenza del leopardo delle nevi. Inoltre, in appositi recinti viene effettuata la riproduzione in cattivit\u00e0 del markhor di Bukhara (\"Capra falconeri heptneri\"); gli esemplari, successivamente, vengono reintrodotti in libert\u00e0 nella riserva.\nNote.\n "}
{"id": "6264140", "revid": "278406", "url": "https://it.wikipedia.org/wiki?curid=6264140", "title": "Lele Esposito", "text": ""}
{"id": "6264158", "revid": "2045315", "url": "https://it.wikipedia.org/wiki?curid=6264158", "title": "Warhammer Age of Sigmar", "text": "Warhammer Age Of Sigmar, conosciuto anche semplicemente come Age of Sigmar, \u00e8 un wargame tridimensionale prodotto da Games Workshop e pubblicato nel 2015.\nStoria.\nTra la seconda met\u00e0 del 2014 e la prima del 2015, Games Workshop ha prodotto una serie di cinque supplementi per l'ottava edizione di Warhammer Fantasy Battle intitolata The End Times, la quale ha portato alla quasi totale distruzione del pianeta a causa delle forze del Caos. Questo ha portato alla fine di Warhammer Fantasy Battle e all'uscita di Warhammer Age of Sigmar.\nDecine di modelli, principalmente di vecchia data e prodotti in metallo, sono stati rimossi dalla vendita, tra cui l'intera gamma di Bretonnia e dei Re dei Sepolcri, ma, il giorno dell'uscita, Games Workshop ha rilasciato dei Warscroll Compendium in formato .pdf che hanno permesso di utilizzare tutti i modelli esistenti con il nuovo gioco, anche quelli eliminati dalla produzione. Questi Compendium hanno fornito una sorta di ponte da Warhammer Fantasy Battle a Warhammer Age of Sigmar, il quale \u00e8 stato poi arricchito tramite le proprie campagne narrative e i Battletome, ossia l'equivalente dei Libri degli Eserciti di Warhammer Fantasy Battle.\nL'uscita del General's Handbook.\nAl momento dell'uscita, Warhammer Age of Sigmar non ha avuto un sistema di bilanciamento delle armate tramite punteggi e si \u00e8 completamente affidato all'accordo tra i giocatori. Questo ha portato le community a creare svariati sistemi di bilanciamento non ufficiali, ma nel 2016 Games Workshop ha prodotto il primo General's Handbook, ossia un manuale che ha lasciato la possibilit\u00e0 di giocare come prima (Partite Libere), ma ha anche introdotto un sistema di punti (Partite Equilibrate).\nIl General's Handbook \u00e8 un libro di aggiornamento del gioco a cadenza annuale. Il 26 agosto 2017 \u00e8 uscito il General's Handbook 2017.\nL'ambientazione.\nL'ambientazione di Warhammer Age of Sigmar nasce dalle ceneri del pianeta di Warhammer Fantasy Battle. Durante la Fine dei Tempi, il Caos ha vinto contro un'alleanza guidata da individui che incarnavano gli otto Venti della Magia e il mondo \u00e8 stato distrutto, ad eccezione del suo nucleo. In circostanze ancora ignote, dalla distruzione del pianeta si sono generati magicamente i Reami Mortali, ognuno corrispondente ad uno dei precedenti Venti e con le loro incarnazioni tramutatesi in divinit\u00e0 (Sigmar era gi\u00e0 una divinit\u00e0, ma ottenne i suoi poteri quando vennero creati i Reami):\nMentre gli altri dei si ritrovarono apparentemente in vari punti dei Reami Mortali, il corpo di Sigmar rimase aggrappato al nucleo del pianeta, la cui distruzione cre\u00f2 una luce che attir\u00f2 un'entit\u00e0 di nome Dracothion, il Grande Drago Stellare. Dracothion soccorse Sigmar e lo riport\u00f2 in vita, azione che fin\u00ec per creare una solida amicizia tra i due individui. Grazie a Dracothion, Sigmar scopr\u00ec i Reami Mortali e inizi\u00f2 un'opera di fioritura della civilt\u00e0 che divenne conosciuto come Et\u00e0 del Mito. Durante questo lungo periodo, il Caos non fu particolarmente minaccioso e Sigmar cre\u00f2 un'alleanza tra le altre divinit\u00e0 dei Reami, il cosiddetto Pantheon di Sigmar. Grandi imperi, regni, citt\u00e0-stato e altre forme di governo sorsero e crebbero unendo umani, duardin, aelf e altre razze che popolano ancora adesso i Reami Mortali, ma tutto termin\u00f2 quando il Caos torn\u00f2 alla carica, guidato da grandi condottieri mortali e demoniaci, ma soprattutto da Archaon, colui che in passato pose fine al pianeta precedente, denominato il Mondo-Che-Fu. Giunse cos\u00ec l'Et\u00e0 del Caos, la quale port\u00f2 alla distruzione di buona parte delle grandi civilt\u00e0 dei Reami, eppure ci fu un faro di speranza. Il Caos colp\u00ec perch\u00e9 il Pantheon smise di collaborare nel migliore dei modi, ma Sigmar tent\u00f2 di salvare la situazione accogliendo umani, duardin e aelf da tutti i Reami finch\u00e9 fu possibile, infine fu costretto a chiudere i Cancelli di Azyr. L'Et\u00e0 del Caos dur\u00f2 cinquecento anni e molti morirono, ma nel Reame dei Cieli si lavor\u00f2 ad una soluzione. All'interno della gigantesca citt\u00e0 di Azyrheim, Sigmar us\u00f2 i propri poteri per trasportare su Azyr uomini e donne che ritenne eroici per i motivi pi\u00f9 diversi, che fosse per il loro valore o per la loro fede. Il corpo di questi eroi venne disintegrato e riformato magicamente in un'operazione chiamata Riforgiatura, la quale cre\u00f2 individui grandi e forti, le cui capacit\u00e0 sarebbero state sufficienti a respingere queste nuove ondate del Caos. Grugni, usando il nucleo del Mondo-Che-Fu che divenne conosciuto anche come Mallus, cre\u00f2 la sigmarite, un metallo con cui forgi\u00f2 armi e armature per questo nuovo esercito dell'Ordine. In questo modo nacquero gli Stormcast Eternals, i quali si addestrarono per innumerevoli anni liberando Azyr dalle bestie orribili che lo infestavano e all'interno del Gladitorium, un'arena magica creata da Malerion durante l'Et\u00e0 del Mito che permette di subire anche le ferite pi\u00f9 gravi e uscire indenni da essa, come se nulla fosse accaduto.\nDopo i cinque secoli di Et\u00e0 del Caos, Sigmar decise di schierare le sue truppe e dare inizio all'Et\u00e0 di Sigmar. Gli Stormcast Eternals colpirono per la prima volta nella Penisola Brimstone di Aqshy, liberando il primo Cancello di Azyr e dando inizio alle Guerre Realmgate.\nLe Guerre dei Cancelli.\nMentre l'Et\u00e0 del Mito e l'Et\u00e0 del Caos fornivano un antefatto precedente all'inizio dell'Et\u00e0 di Sigmar, le Guerre dei Cancelli sono state il primo periodo storico (durato circa cinquant'anni) analizzato tramite una grande quantit\u00e0 di approfondimenti.\nLe Citt\u00e0 di Sigmar.\nDopo le Guerre dei Cancelli, le forze dell'Ordine riuscirono a liberare varie zone dei Reami Mortali dal dominio del Caos, dando inizio alla costruzione di numerosi insediamenti che con il passare dei decenni diventarono floride citt\u00e0. I cittadini delle Citt\u00e0 di Sigmar sono estremamente vari, sia per razze che per provenienza. Una fetta \u00e8 sempre coperta dagli Azyriti, ossia individui nati su Azyr che si sono trasferiti in una delle citt\u00e0 presenti negli altri Reami Mortali. Altri sono i discendenti di coloro che durante l'Et\u00e0 del Caos si rifugiarono su Azyr e che ora sono tornato nel loro Reame d'origine. Altri ancora hanno viaggiato da un Reame all'altro oppure sono solo di passaggio, pronti a vendere le proprie merci per poi partire verso altre mete.\nPortenti Maligni.\nPortenti Maligni \u00e8 un evento di dimensioni al pari delle Guerre Realmgate che partir\u00e0 nel 2018 e che vedr\u00e0 il ritorno in auge della Grande Alleanza della Morte. Insieme a Portenti Maligni, Games Workshop ha anche annunciato l'uscita di un modello che funzioner\u00e0 da araldo per ogni Grande Alleanza, mostrando subito quello della Morte: Il Cavaliere delle Falci.\nIl gioco.\nWarhammer Age of Sigmar prevede delle meccaniche base molto semplici e facili da imparare, ma viene approfondito dal materiale presente nelle campagne narrative, il General's Handbook e le Warscroll, ossia le regole di ogni unit\u00e0 giocabile nel gioco.\nMentre Warhammer Fantasy Battle prevedeva una lista di pressoch\u00e9 tutte le meccaniche all'interno del regolamento e ne inseriva solamente il nome all'interno delle regole delle unit\u00e0, Warhammer Age of Sigmar effettua il processo contrario e inserisce tutte le regole delle armi e le abilit\u00e0 speciali delle singole unit\u00e0 all'interno delle Warscroll. Il giocatore pu\u00f2 studiare gli effetti delle abilit\u00e0 speciali possedute dalle unit\u00e0 del proprio esercito e sfruttarle per creare potenti sinergie che si basano sulle Parole Chiave.\nOgni unit\u00e0 di Warhammer l'Era di Sigmar ha un insieme di Parole Chiave, le quali definiscono cose come la sua razza e la sua fazione. Tutte le abilit\u00e0 presenti all'interno del gioco influenzano unit\u00e0 che possiedono determinate Parole Chiave e ci\u00f2 permette di creare combinazioni di abilit\u00e0 che rendono le armate coese. In Warhammer l'Era di Sigmar, la sinergia \u00e8 la chiave per il successo.\nPiani di Battaglia.\nI Piani di Battaglia sono le missioni di Warhammer Age of Sigmar, ovvero set di regole che permettono di creare una battaglia di un certo tipo. Ogni Piano di Battaglia pu\u00f2 imporre delle restrizioni alle armate e fornisce regole che influenzano la partita. Alcuni Piani di Battaglia permettono di ricreare alcune battaglie raccontate nella storia del gioco.\nTempo di Guerra.\nLe regole Tempo di Guerra possono essere usate in qualsiasi partita e permettono di rappresentare una partita ambientata in vari luoghi specifici dell'ambientazione. Le regole Tempo di Guerra introducono ulteriori regole che influenzano le partite, enfatizzano la loro componente narrativa e possono essere usate insieme ai Piani di Battaglia.\nTre modi di giocare.\nL'uscita del primo General's Handbook ha portato alla creazione dei cosiddetti tre modi di giocare a Warhammer Age of Sigmar. Partite Libere, Partite Narrative e Partite Equilibrate.\n\"Partite Libere\" prevede l'utilizzo di armate senza limiti di punteggi o composizione. Questo modo di giocare lascia al giocatore la libert\u00e0 di creare situazioni che altrimenti sarebbero impossibili da rappresentare seguendo le restrizioni delle Partite Equilibrate, come un singolo eroe che combatte un'orda di mostri di grandi dimensioni. Esistono anche Piani di Battaglia appositamente pensate per le Partite Libere. Questo \u00e8 anche il modo di giocare pi\u00f9 consigliato ai nuovi giocatori, i quali non hanno necessariamente bisogno di comprare un'intera armata per Partite Equilibrate prima di poter giocare.\n\"Partite Narrative\" \u00e8 un modo di giocare che enfatizza molto la componente narrativa del gioco tramite l'utilizzo combinato di Piani di Battaglia e regole Tempo di Guerra. Con l'uscita del General's Handbook 2017, Partite Narrative ha anche introdotto una sezione dedicata agli assedi in Warhammer Age of Sigmar, la quale prevede tattiche di assedio e due Piani di Battaglia.\n\"Partite Equilibrate\" impone delle precise restrizioni alle armate. In base al limite di punteggio posto alle armate, esse possono essere composte da un determinato numero di vari tipi di unit\u00e0 che possono essere Leader, Battleline, Behemoth, Artillery, Altre Unit\u00e0 e Alleati. Le unit\u00e0 Leader sono i comandanti, le unit\u00e0 Battleline sono il nerbo dell'armata, le unit\u00e0 Behemoth sono i mostri pi\u00f9 o meno grandi e le unit\u00e0 Artillery sono l'artiglieria. Altre Unit\u00e0 riunisce tutte quelle unit\u00e0 che non possiedono una tipologia specifica e non hanno un numero massimo in un'armata di qualsiasi dimensione. Gli Alleati sono unit\u00e0 provenienti da altre fazioni del gioco; ogni fazione ha una lista di quelle con cui si pu\u00f2 alleare. Partite Equilibrate contiene anche svariate altre meccaniche, come le Regole dell'Uno e le Abilit\u00e0 dell'Alleanza.\nAbilit\u00e0 dell'Alleanza.\nNelle Partite Equilibrate, tutte le unit\u00e0 di un'armata devono appartenere ad un'alleanza, ossia una specifica Parola Chiave. Questa alleanza determina da quali altre fazioni \u00e8 possibile prendere alleati (le uniche unit\u00e0 dell'armata che possono avere un'alleanza differente dalle altre unit\u00e0) e quali abilit\u00e0 ottiene l'intera armata. Numerose alleanze prevedono abilit\u00e0 che influenzano alcune o tutte le unit\u00e0 all'interno dell'armata, inoltre garantiscono l'accesso a speciali abilit\u00e0 per i Leader, incantesimi e artefatti. Siccome \u00e8 necessario avere un numero minimo di unit\u00e0 Battleline all'interno di un'armata per Partite Equilibrate, certe alleanze permettono a una o pi\u00f9 unit\u00e0 di diventare Battleline.\nQuesta \u00e8 la lista delle alleanze attualmente presenti nel gioco:\nOrdine\nMorte\nChaos \nDistruzione\nAbilit\u00e0 aggiuntive delle Citt\u00e0 di Sigmar.\nCon l'espansione Firestorm verranno introdotte circa dieci nuove Abilit\u00e0 dell'Alleanza. Alcune di esse si sommeranno alle Abilit\u00e0 dell'Alleanza di determinate fazioni dell'Ordine. Esse permetteranno di rappresentare eserciti dell'Ordine provenienti da citt\u00e0 specifiche dell'ambientazione. Attualmente Warhammer Community ha reso note alcune citt\u00e0 che avranno queste regole aggiuntive.\nSono presenti anche Abilit\u00e0 dell'Alleanza per le altre Grandi Alleanze.\nLetteratura.\nDal 2015, Black Library ha prodotto numerosi romanzi, novelle e racconti brevi che hanno contribuito ad espandere questo universo. Gran parte delle pubblicazioni rientra in una specifica collana, mentre altri sono libri indipendenti. Tutte queste pubblicazioni sono disponibili esclusivamente in Inglese.\nLegends of the Age of Sigmar.\nFyreslayers, Skaven Pestilens e Sylvaneth sono stati pubblicati anche nella prima omnibus di \"Legends of the Age of Sigmar\". City of Secrets \u00e8 stato il primo libro della collana ad essere ambientato dopo le Guerre Realmgate.\nCall of Chaos.\nUna raccolta di racconti brevi uscita durante dicembre 2016."}
{"id": "6264170", "revid": "729019", "url": "https://it.wikipedia.org/wiki?curid=6264170", "title": "M65 Atomic Cannon", "text": "Il cannone atomico M65, o anche chiamato Atomic Annie, \u00e8 un cannone mobile statunitense. Sviluppato durante la guerra fredda e schierato in Europa, \u00e8 capace di sparare ordigni atomici ad una distanza di circa 32\u00a0km.\nStoria.\nCon l'aumento di tensione durante la guerra fredda, gli Stati Uniti d'America incaricarono la Watervliet Arsenal per la creazione dell'arma, pi\u00f9 specificatamente a Robert Shwartz, sviluppando il design affiancato dal Pentagono. La struttura proveniva da un precedente cannone tedesco da 280\u00a0mm, utilizzato contro lo sbarco degli americani in Italia, pi\u00f9 precisamente il 28 cm K5 (E), da cui prende anche parte del soprannome. Esso era dotato di due trattori a trazione e sterzo autonomo: M249 posto a capo ed M250 posto a coda che permettevano all'arma di raggiungere i 56\u00a0km/h con i loro 375 cavalli, su strada asfaltata e sterrata. Ogni carro possedeva un autista autonomo e comunicavano tra loro via radio. L'arma raggiungeva una lunghezza complessiva di 26\u00a0m e un peso di circa 86,4 tonnellate. Il tempo di preparazione, per un equipaggio da 5 a 7 uomini, era approssimativamente di 12 minuti, mentre per la modalit\u00e0 da viaggio, il mezzo richiedeva 15 minuti. Il proiettile sparato dal cannone atomico, chiamato W9 Warhead, successivamente rimpiazzati dal W91, era un ordigno nucleare lungo 1,4\u00a0m, largo circa 30 cm ed era capace di scatenare una reazione di 15 Kilotoni all'impatto grazie a 4,5\u00a0kg di uranio arricchito, sparati ad una distanza massima di 20 miglia. Il primo test del cannone fu eseguito il 23 maggio 1953 nel progetto \"Grable\", essendo parte della serie di esperimenti \"\"Upshot-Knothole\".\" Il test venne effettuato usando uno degli 80 ordigni nucleari W9 a Frenchman Flats, Nevada. Il proiettile, dopo 19 secondi dallo sparo, si spinse oltre le 6,5 miglia, detonando ad una altitudine di 524 piedi. Vennero prodotti 20 M65 per il costo di 800.000$. A Causa dell'ingombro dell'arma, essendo facile preda nemica e dalla corta gittata essi furono rimossi dalla circolazione, rimpiazzati da altre armi nucleari, mentre gli ordigni restanti trasformati in bombe nucleari T4 ADM. L'ufficiale ritiro degli M65 fu dichiarato solo nel 1963."}
{"id": "6264171", "revid": "1363526", "url": "https://it.wikipedia.org/wiki?curid=6264171", "title": "Atomic annie", "text": ""}
{"id": "6264173", "revid": "33689", "url": "https://it.wikipedia.org/wiki?curid=6264173", "title": "Leaderboard", "text": ""}
{"id": "6264196", "revid": "281901", "url": "https://it.wikipedia.org/wiki?curid=6264196", "title": "Anzi", "text": ""}
{"id": "6264212", "revid": "271907", "url": "https://it.wikipedia.org/wiki?curid=6264212", "title": "Assemblea Costituente Russa", "text": ""}
{"id": "6264214", "revid": "271907", "url": "https://it.wikipedia.org/wiki?curid=6264214", "title": "Governo provvisorio pan-russo", "text": ""}
{"id": "6264215", "revid": "33888", "url": "https://it.wikipedia.org/wiki?curid=6264215", "title": "Pietro Andrea Barbieri Pucciardi", "text": ""}
{"id": "6264227", "revid": "118823871", "url": "https://it.wikipedia.org/wiki?curid=6264227", "title": "Associazione Calcio Mobilieri Ponsacco 1996-1997", "text": "Questa voce raccoglie le informazioni riguardanti l'Associazione Calcio Mobilieri Ponsacco nelle competizioni ufficiali della stagione 1996-1997."}
{"id": "6264236", "revid": "767487", "url": "https://it.wikipedia.org/wiki?curid=6264236", "title": "Gil Boggs", "text": "Biografia.\nBoggs \u00e8 il direttore artistico del Colorado Ballet a Denver, Colorado. Boggs ha accettato la carica di Direttore Artistico con il Colorado Ballet nella primavera del 2006. Nel mese di agosto 2014, Boggs ri-firm\u00f2 un contratto di cinque anni per rimanere come direttore artistico del Colorado Ballet. Durante l'incarico di Boggs con il Colorado Ballet ha rimesso in scena produzioni a lunghezza completa de \"Swan Lake\", \"La bella addormentata\", \"Giselle\", \"Don Chisciotte\" e \"Copp\u00e9lia\", con l'aggiunta di nuove produzioni complete di \"Romeo e Giulietta\", \"Cinderella\", \"Le Corsaire\", \"Beauty and the Beast\" e \"Peter Pan\". Boggs ha inoltre presentato 15 anteprime mondiali e 12 anteprime del Colorado Ballet dei coreografi Twyla Tharp, Lar Lubovitch, Antony Tudor, Val Caniparoli, Dwight Rhoden e Lynne Taylor-Corbett.\nBoggs ha iniziato la sua carriera di danza con il Balletto di Atlanta. Entr\u00f2 all'American Ballet Theatre di New York nel 1982 e fu promosso a ballerino solista nel 1984 e primo ballerino nel 1991. Boggs \u00e8 stato un membro della compagnia per 17 anni.\nEsperienze precedenti.\nBoggs si \u00e8 anche esibito con la Twyla Tharp Dance Company, Baryshnikov and Company, Nureyev and Friends, e ha fatto diverse apparizioni in tutto il mondo. Ha lavorato con numerosi coreografi, tra cui Agnes de Mille, Sir Kenneth MacMillan, Paul Taylor, Mark Morris, Jerome Robbins e Merce Cunningham e ha un vasto repertorio esecuzione di entrambe le opere classiche e contemporanee."}
{"id": "6264242", "revid": "533647", "url": "https://it.wikipedia.org/wiki?curid=6264242", "title": "Unione Sportiva Pontedera 1996-1997", "text": "Questa voce raccoglie le informazioni riguardanti l'Unione Sportiva Pontedera nelle competizioni ufficiali della stagione 1996-1997."}
{"id": "6264243", "revid": "96758", "url": "https://it.wikipedia.org/wiki?curid=6264243", "title": "Respublikanskij sportivnyj kompleks Lokomotiv", "text": "Il Respublikanskij sportivnyj kompleks (translitterazione dal russo \"\u0420\u0435\u0441\u043f\u0443\u0431\u043b\u0438\u043a\u0430\u043d\u0441\u043a\u0438\u0439 \u0441\u043f\u043e\u0440\u0442\u0438\u0432\u043d\u044b\u0439 \u043a\u043e\u043c\u043f\u043b\u0435\u043a\u0441 \u00ab\u041b\u043e\u043a\u043e\u043c\u043e\u0442\u0438\u0432\u00bb\", cio\u00e8 \"Complesso Sportivo Nazionale \u00abLokomotiv\u00bb\"), noto anche come RSC Lokomotiv o Stadio Lokomotiv di Sinferopoli, \u00e8 uno stadio della citt\u00e0 di Sinferopoli, in Crimea.\nStoria.\n\u00c8 stato inaugurato nel 1967 e ristrutturato nel 2004.\nUtilizzo.\n\u00c8 stato usato per le gare della nazionale di calcio dell'Unione Sovietica per le qualificazioni al campionato europeo di calcio 1988; \u00e8 il campo di gara per le partite interne del ."}
{"id": "6264244", "revid": "643662", "url": "https://it.wikipedia.org/wiki?curid=6264244", "title": "Stadio Lokomotiv di Tavriya", "text": ""}
{"id": "6264245", "revid": "643662", "url": "https://it.wikipedia.org/wiki?curid=6264245", "title": "Stadio Lokomotiv (Simferopoli)", "text": ""}
{"id": "6264262", "revid": "124816654", "url": "https://it.wikipedia.org/wiki?curid=6264262", "title": "La trincea (miniserie televisiva)", "text": "La trincea \u00e8 uno sceneggiato televisivo diretto da Vittorio Cottafavi trasmesso il 4 novembre 1961 dal Secondo canale televisivo di cui costitu\u00ec la trasmissione inaugurale.\nTrama.\nLo sceneggiato \u00e8 stato tratto dal dramma omonimo di Giuseppe Dess\u00ec ambientato in una trincea durante la prima guerra mondiale. Nel dramma, e quindi nello sceneggiato televisivo, sono narrate le fasi salienti della conquista della trincea denominata \"dei razzi\" da parte della Brigata Sassari il 14 novembre 1915, nell'ambito della Quarta battaglia dell'Isonzo, episodio di cui fu protagonista anche il padre dello scrittore il Maggiore Francesco Dess\u00ec Fulgeri. In trincea, fra le truppe italiane, si passa il tempo ricordando gli affetti familiari e dibattendo il modo migliore per abbattere le difese nemiche. Dal comando italiano giunge l\u2019ordine di attaccare gli austriaci. Il maggiore che comanda il battaglione italiano prepara un piano di attacco; i soldati sono consapevoli che gran parte di loro non sopravviver\u00e0."}
{"id": "6264302", "revid": "119251156", "url": "https://it.wikipedia.org/wiki?curid=6264302", "title": "Microscopia a contrasto di interferenza differenziale", "text": "La microscopia a contrasto di interferenza differenziale \u00e8 una tecnica di microscopia ottica utilizzata per migliorare il contrasto nei campioni non colorati, trasparenti. Funziona sul principio dell'interferometria per ottenere informazioni sulla lunghezza del cammino ottico del campione, permettendo di osservare caratteristiche altrimenti invisibili. Un sistema ottico relativamente complesso produce un'immagine dove l'oggetto, se incolore e trasparente, appare in bianco e nero su sfondo grigio. Migliora il contrasto creando ombre artificiali, come se l'oggetto fosse illuminato lateralmente. L'immagine ottenuta \u00e8 simile a quella ottenuta con la microscopia a contrasto di fase ma senza l'alone di diffrazione luminoso. La tecnica \u00e8 stata sviluppata dal fisico Georges Nomarski nel 1952."}
{"id": "6264304", "revid": "1782831", "url": "https://it.wikipedia.org/wiki?curid=6264304", "title": "Unione Sportiva Tolentino 1996-1997", "text": "Questa voce raccoglie le informazioni riguardanti l'Unione Sportiva Tolentino nelle competizioni ufficiali della stagione 1996-1997."}
{"id": "6264305", "revid": "1050023", "url": "https://it.wikipedia.org/wiki?curid=6264305", "title": "Strada statale 115 ter Sud Occidentale Sicula", "text": ""}
{"id": "6264308", "revid": "76963", "url": "https://it.wikipedia.org/wiki?curid=6264308", "title": "Marian Marsh", "text": "Biografia.\nEra l'ultima dei quattro figli di Harriet Morgan e di Leo Krauth, un tedesco che produceva cioccolato a Trinidad, allora colonia inglese. Gli altri fratelli si chiamavano Harriet, George e Anthony Edward (1912-1974). Nel 1914 la guerra tra Germania e Gran Bretagna mand\u00f2 in rovina l'attivit\u00e0 paterna e la famiglia si trasfer\u00ec a Boston. Dopo che la figlia maggiore Harriet (1907-1998) vinse un concorso di bellezza con la conseguente prospettiva di lavoro nel cinema, la famiglia Krauth trasloc\u00f2 a Los Angeles, dove Harriet intraprese dal 1926 la carriera di attrice per la casa di produzione FBO, prima col nome di Jean Morgan e poi con quello di Jean Fenwick. Anche il fratello Anthony Edward diventer\u00e0 attore nel 1935 col nome di Anthony Marsh.\nNel 1929 fu la volta di Violet a entrare nell'ambiente del cinema con l'aiuto della sorella Harriet e dell'attrice Nance O'Neil (1874\u20131965), che le impart\u00ec alcune lezioni di dizione e di recitazione. Con un contratto della Path\u00e9 esord\u00ec a 16 anni nel film \"The Sophomore\", con Eddie Quillan e Sally O'Neil. Usando inizialmente il nome di Marilyn Morgan, recit\u00f2 qualche altra piccola parte fino a passare nel 1931, col nome di Marian Marsh, alla Warner Bros. e al grande successo da protagonista con John Barrymore nel film \"Svengali\".\nOltre alla scelta tra le tredici WAMPAS Baby Stars del 1931, Marian Marsh ottenne in quell'anno una serie di ruoli da protagonista, da \"Five Star Final\" con Edward G. Robinson a \"The Mad Genius\" ancora con Barrymore, proseguendo la serie anche nei due anni successivi, da \"Beauty and the Boss\" con Warren William a \"A Man of Sentiment\" di Richard Thorpe. La maggior parte dei film era per\u00f2 di poco valore e di scarso successo di pubblico. Questo fu il motivo della sua rottura con la Warner e poi, nel 1934, della sua vacanza in Europa con la madre e la sorella con la partecipazione a tre film in Inghilterra e in Svizzera.\nTornata negli USA, dopo \"La casa senza amore\" (1934), fu ancora protagonista con Peter Lorre in \"Ho ucciso!\" (1935) di Josef von Sternberg, tratto dal romanzo \"Delitto e castigo\", e ne \"Il mistero della camera nera\" con Boris Karloff, poi la sua carriera declin\u00f2 lentamente, anche per il suo matrimonio nel 1938 con Albert Scott, ex-marito dell'attrice Colleen Moore, e la nascita di due figli. Dopo \"Poliziotti per forza\" (1942) con Harry Langdon, a soli 29 anni e con 42 film alle spalle, Marian Marsh lasci\u00f2 il cinema. Anni dopo, nel 1957 e nel 1968, interpret\u00f2 due telefilm. \nDivorziata nel 1959, spos\u00f2 l'anno dopo Cliff Henderson, pioniere dell'aviazione e imprenditore, fondatore della citt\u00e0 di Palm Desert, dove la coppia and\u00f2 ad abitare. Qui Marian Marsh fond\u00f2 \"Desert Beautiful\", un\u2019organizzazione no-profit che si occupava di ripulire quei luoghi, allora utilizzati spesso come discariche, e di migliorare il paesaggio piantando alberi di palma. Qui mor\u00ec nel 2006 a 93 anni e fu sepolta nel Desert Memorial Park di Cathedral City."}
{"id": "6264309", "revid": "729019", "url": "https://it.wikipedia.org/wiki?curid=6264309", "title": "Sanity", "text": "Sanity (scritto anche SAni\u2020Y) \u00e8 stata una stable di wrestling attiva in WWE tra il 2016 e il 2019, composta da Alexander Wolfe, Eric Young, Killian Dain, Nikki Cross e Sawyer Fulton.\nDurante la loro permanenza ad \"NXT\", Young e Wolfe hanno conquistato una volta l'NXT Tag Team Championship.\nStoria.\nWWE (2016\u20132019).\n\"NXT\" (2016\u20132018).\nDopo una serie di criptiche vignette, il 4 ottobre 2016 i SAnitY hanno annunciato che avrebbero preso parte alla seconda edizione del torneo \"Dusty Rhodes Tag Team Classic\", senza per\u00f2 annunciare i partecipanti della stable. Il gruppo ha fatto il suo debutto il 12 ottobre a \"NXT\" dove Alexander Wolfe e Sawyer Fulton hanno sconfitto Bobby Roode e Tye Dillinger negli ottavi di finale del torneo; nel post match Eric Young e Nikki Cross si sono rivelati come membri della stable e hanno attaccato Dillinger. La settimana dopo Nikki Cross ha fatto il suo debutto sconfiggendo la jobber Danielle Kamela. Il 2 novembre Wolfe e Fulton sconfiggono Kota Ibushi e TJ Perkins nei quarti di finale del torneo. Tuttavia, il 9 novembre, Wolfe e Fulton sono stati eliminati in semifinale dai TM-61 (Nick Miller e Shane Thorne). Nella puntata di \"NXT\" del 30 novembre Fulton \u00e8 stato cacciato dalla stable da Eric Young. Il suo posto \u00e8 stato preso da Damian O'Connor dopo aver attaccato No Way Jose. Il 18 novembre O'Connor ha cambiato nome in Killian Dain e si \u00e8 ufficialmente unito alla stable dopo aver attaccato Tye Dillinger e aver accettato la giacca di Fulton. Nella puntata di \"NXT\" del 7 dicembre Young e Wolfe hanno sconfitto No Way Jose e il Cruiserweight Champion Rich Swann (appartenente l roster di \"Raw\"). Il 28 gennaio 2017, a , Young ha sconfitto Tye Dillinger mentre Nikki Cross non \u00e8 riuscita a conquistare l'NXT Women's Championship in un Fatal 4-Way match che includeva anche la campionessa Asuka, Billie Kay e Peyton Royce poich\u00e9 l'incontro \u00e8 stato vinto da Asuka. Nella puntata di \"NXT\" dell'8 febbraio Wolfe e Dain hanno sconfitto facilmente i Bollywood Boyz (Gurv Sihra e Harv Sihra). Nella puntata di \"NXT\" del 22 marzo il Six-man Tag Team match tra Young, Dain e Wolfe contro Roderick Strong, No Way Jose e Tye Dillinger \u00e8 terminato in doppia squalifica. Il 1\u00ba aprile, a , i SAnitY hanno sconfitto Tye Dillinger, Roderick Strong, Kassius Ohno e Ruby Riot. Nella puntata di \"NXT\" del 21 giugno Young e Wolfe hanno sconfitto gli Ealy Brothers (Gabriel Ealy e Uriel Ealy). Nella puntata di \"NXT\" del 5 luglio Wolfe e Dain hanno sconfitto Hideo Itami e Kassius Ohno. Il 19 agosto, a , Young e Wolfe hanno sconfitto gli Authors of Pain (Akam e Rezar), conquistando cos\u00ec l'NXT Tag Team Championship per la prima volta. Wolfe e Young hanno vinto il match, ma anche Dain ha potuto difendere il titolo sotto la \"Freebird Rule\" (seppur non sia stato riconosciuto come campione dalla WWE). Nella puntata di \"NXT\" del 18 ottobre il match tra Young, Dain e Wolfe e l'Undisputed Era (Adam Cole, Bobby Fish e Kyle O'Reilly) \u00e8 terminato in no-contest a causa dell'intervento degli Authors of Pain. Nella puntata di \"NXT\" del 1\u00ba novembre il match tra Young e Wolfe contro gli Authors of Pain valevole per l'NXT Tag Team Championship \u00e8 terminato in no-contest a causa dell'intervento dell'Undisputed Era. Il 18 novembre, a , i SAnitY hanno partecipato ad un WarGames match che includeva anche l'Undisputed Eraw e il team formato dagli Authors of Pain e Roderick Strong ma il match \u00e8 stato vinto dai primi. Nella puntata di \"NXT\" del 29 novembre Dain e Young hanno perso l'NXT Tag Team Championship contro Bobby Fish e Kyle O'Reilly dopo 102 giorni di regno. Nella puntata di \"NXT\" del 7 febbraio i SAnitY hanno sconfitto l'Undisputed Era in un Six-man Tornado Tag Team match. Nella puntata di \"NXT\" del 14 marzo Wolfe e Young hanno sconfitto Riddick Moss e Tino Sabbatelli nei quarti di finale del \"Dusty Rhodes Tag Team Classic\". Nella puntata di \"NXT\" del 28 marzo Wolfe e Young sono stati sconfitti dal WWE United Kingdom Champion Pete Dunne e Roderick Strong nelle semifinali del \"Dusty Rhodes Tag Team Classic\".\n\"SmackDown\" e scioglimento (2018\u20132019).\nDal 17 aprile 2018 sono stati mandati in onda dei video circa il debutto dei SAnitY a \"SmackDown\". In tale video, tuttavia, non \u00e8 stata inclusa Nikki Cross, la quale \u00e8 rimasta ad \"NXT\", uscendo di fatto dalla stable. I SAnitY hanno fatto il loro debutto nella puntata di \"SmackDown\" del 19 giugno dove hanno attaccato brutalmente gli Usos (Jey Uso e Jimmy Uso). Nella puntata di \"SmackDown\" del 26 giugno i SAnitY sono stati sconfitti dallo United States Champion Jeff Hardy e gli Usos. Nella puntata di \"SmackDown\" del 10 luglio i SAnitY e i Bludgeon Brothers (Harper e Rowan) sono stati sconfitti dal Team Hell No (Daniel Bryan e Kane) e il New Day (Big E, Kofi Kingston e Xavier Woods). Il 15 luglio, nel \"Kick-off\" di Extreme Rules, i SAnitY hanno sconfitto il New Day in un Tables match. Nella puntata di \"SmackDown\" del 24 luglio Wolfe e Dain sono stati sconfitti da Big E e Xavier Woods del New Day nella semifinale di un torneo per determinare i contendenti n\u00b01 allo SmackDown Tag Team Championship dei Bludgeon Brothers. Nella puntata di \"SmackDown\" del 4 settembre Dain e Young hanno partecipato ad un Triple Threat match che comprendeva anche i Rusev Day (Aiden English e Rusev) e gli Usos per determinare i contendenti n\u00b01 allo SmackDown Tag Team Championship del New Day ma il match \u00e8 stato vinto da English e Rusev. Il 18 novembre, a Survivor Series, Dain e Young hanno partecipato al 5-on-5 Traditional Survivor Series Elimination match come parte del \"Team SmackDown\" contro il \"Team Raw\" ma sono stati eliminati da Bobby Roode e Chad Gable. Nella puntata di \"SmackDown\" del 25 dicembre Dain, Wolfe e i The Bar (Cesaro e Sheamus) sono stati sconfitti da Luke Gallows, Karl Anderson e gli Usos. Nella puntata di \"SmackDown\" del 2 aprile 2019 i SAnitY sono ritornati in azione come alleati di Shane McMahon per contrastare The Miz, ma sono stati sconfitti da quest'ultimo in un 3-on-1 Handicap Falls Count Anywhere match.\nCon lo \"Shake-up\" del 15 aprile il leader Eric Young \u00e8 stato trasferito nel roster di \"Raw\", segnando di fatto la fine della stable.\nOrigine del nome.\nIl nome \"SAni\u2020Y\" deriva dalle lettere che indicano i nomi dei membri originali: \"S\" per Sawyer Fulton, \"A\" per Alexander Wolfe, \"ni\u2020\" per Nikki Cross (dove la \"t\" rappresenta una croce) e \"Y\" per Eric Young.\nTitoli e riconoscimenti.\n1"}
{"id": "6264314", "revid": "1276819", "url": "https://it.wikipedia.org/wiki?curid=6264314", "title": "Guns of the Patriots", "text": ""}
{"id": "6264316", "revid": "643662", "url": "https://it.wikipedia.org/wiki?curid=6264316", "title": "Futbol'nyj Klub Spartak Moskva 2014-2015", "text": "Questa voce raccoglie le informazioni riguardanti lo Spartak Mosca nelle competizioni ufficiali della stagione 2014-2015.\nStagione.\nEscluso dalle coppe europee a causa della deludente stagione precedente, la squadra ripet\u00e9 di fatto gli stessi risultati, finendo nuovamente al sesto posto in campionato e uscendo dalla coppa agli ottavi (vittoria esterna con lo ai sedicesimi e sconfitta esterna col nel turno successivo)."}
{"id": "6264317", "revid": "300067", "url": "https://it.wikipedia.org/wiki?curid=6264317", "title": "Toni Bizaca", "text": ""}
{"id": "6264319", "revid": "643662", "url": "https://it.wikipedia.org/wiki?curid=6264319", "title": "Artyom Rebrov", "text": ""}
{"id": "6264320", "revid": "643662", "url": "https://it.wikipedia.org/wiki?curid=6264320", "title": "Sergei Bryzgalov", "text": ""}
{"id": "6264321", "revid": "767487", "url": "https://it.wikipedia.org/wiki?curid=6264321", "title": "Di rose e di spine (album)", "text": "Di rose e di spine \u00e8 un album discografico doppio del cantante italiano Al Bano, pubblicato il 10 febbraio 2017.\nIl primo CD dell'album contiene 8 canzoni inedite, tra le quali anche la canzone Di rose e di spine con la quale Al Bano ha partecipato al Festival di Sanremo 2017, in gara per la quindicesima volta nella sua carriera. Le restanti canzoni nuove sono \"Per te\", \"Teneramente\", \"Tu sei bellissima\", \"Notte cubana\", \"Il sipario\", \"Tu non lasciarmi mai\" in duetto con il cantante svedese Neo e \"Buona notte angelo mio\", quest'ultima scritta e composta per intero dal solo Al Bano.\nDurante la terza serata del festival Al Bano presenta la cover di \"Pregher\u00f2\" (a sua volta cover della celebre Stand by Me) tratta dal repertorio di Adriano Celentano, anche questa contenuta nell'album.\nTra le altre canzoni ci sono nuove versioni di alcune vecchie canzoni, tra le quali \"Il somaro\" nella quale Al Bano duetta con se stesso (nella traccia \u00e8 presente un breve frammento della prima versione originale risalente al 1972), \"Non sarai mai solo\" (rifacimento del brano \"Telenorba\" del 2005) e \"Quel poco che ho\".\nIl secondo CD, intitolato \"\u00c8 la mia vita\" contiene tutte le 14 canzoni con le quali Al Bano ha partecipato al Festival di Sanremo tra il 1968 e il 2011, alcune delle quali, sono versioni recenti incise negli ultimi anni, tratte dalla raccolta Il mio Sanremo del 2006."}
{"id": "6264322", "revid": "93556", "url": "https://it.wikipedia.org/wiki?curid=6264322", "title": "Mauchline", "text": "Mauchline (pron.: /\u02c8m\u0252xl\u026an/; in gaelico scozzese: \"Maghlinn\") \u00e8 una cittadina di circa 4.000 abitanti della Scozia sud-occidentale, facente parte dell'area amministrativa dell'Ayrshire Orientale (\"East Ayrshire\").\nGeografia fisica.\nMauchline si trova tra a circa 10 miglia a nord-est di Ayr, tra le localit\u00e0 di Monkton ed Auchinleck (rispettivamente ad est della prima e a nord-ovest della seconda).\nOrigini del nome.\nIl toponimo gaelico \"Maghlinn\" \u00e8 formato dai termini \"magh\", che significa \"chiaro\", e \"linn\", che significa \"specchio d'acqua\".\nMonumenti e luoghi d'interesse.\nArchitetture militari.\nCastello di Mauchline.\nTra i principali monumenti di Mauchline, figura il castello, eretto nel XV secolo, ma che presenta aggiunte del XVII e XIX secolo.\nArchitetture civili.\nNational Burns Memorial Tower.\nAltro edificio d'interesse \u00e8 la National Burns Memorial Tower, eretta nel 1898 in onore dell'illustre cittadino Robert Burns, che si spos\u00f2 a Mauchline con Jean Armour nel 1788.\nSociet\u00e0.\nEvoluzione demografica.\nAl censimento del 2011, Mauchline contava una popolazione pari a 4.099 abitanti.\nLa localit\u00e0 ha conosciuto un decremento demografico rispetto al 2001, quando contava 4.190 abitanti."}
{"id": "6264324", "revid": "1632387", "url": "https://it.wikipedia.org/wiki?curid=6264324", "title": "The Grinding Wheel", "text": "The Grinding Wheel \u00e8 il diciottesimo album in studio del gruppo thrash metal statunitense Overkill, pubblicato il 10 febbraio 2017."}
{"id": "6264347", "revid": "339392", "url": "https://it.wikipedia.org/wiki?curid=6264347", "title": "UDR GmbH", "text": ""}
{"id": "6264348", "revid": "1522738", "url": "https://it.wikipedia.org/wiki?curid=6264348", "title": "Impero Sikh", "text": "L\u2019impero Sikh (in lingua punjabi \u0a16\u0a3c\u0a3e\u0a32\u0a38\u0a3e \u0a30\u0a3e\u0a1c, \"Kh\u0101ls\u0101 R\u0101j\") fu un impero del subcontinente indiano la cui sovranit\u00e0 si estese, sul Punjab, tra il 1799 e il 1849. Venne fondato dai Kh\u0101ls\u0101, un ordine cavalleresco dei Sikh, da Ranjit Singh ed ebbe origine dal declino dell'impero Moghul.\nConfederazione sikh.\nIl periodo che era andato dal 1716 al 1799 fu un periodo politico e militare particolarmente turbolento nella regione del Punjab, causato dal declino generale dell'Impero Mughal che lasci\u00f2 un vuoto di potere nella regione, infine riempito dai Sikh della \"Dal Khalsa\", che significa \"Esercito dei \"Kh\u0101ls\u0101\"\" o \"partito dei \"Kh\u0101ls\u0101\"\", verso la fine del XVIII secolo, dopo una serie di disfatte patite per mano degli Afghani dell'Impero Durrani e dei loro alleati indiani, relitti dell'Impero Mughal e della loro amministrazione, come gli alleati hindu dei Mughal delle colline Sivalik, e di realt\u00e0 islamiche locali.\nStoria e dissoluzione.\nRanjit Singh venne incoronato il 12 aprile 1801 da Sahib Singh Bedi, durante il Vaisakhi (festa di commemorazione della fondazione dell'ordine cavalleresco sikh dei Kh\u0101ls\u0101), creando uno Stato politico unificato dei sikh. Ci\u00f2 condusse a una modernizzazione della sua politica militare, con grande attenzione riservata all'esercito e all'artiglieria.\nAl massimo della sua potenza, nel XIX secolo, si estendeva dal passo Khyber ad ovest al Kashmir a nord e dal Sindh a sud al Tibet ad est. Dopo la morte di Singh, nel 1839, l'impero si indebol\u00ec a causa di divisioni interne e cattiva gestione politica. Nel 1849, lo Stato si dissolse a seguito delle disfatte militari nella prima e nella seconda guerra anglo-sikh, suddividendosi in vari stati principi e nella provincia inglese del Punjab.\nSuddivisioni.\nL'impero sikh era diviso in quattro province: Lahore, Multan, Peshawar e Kashmir, dal 1799 al 1849."}
{"id": "6264349", "revid": "1123126", "url": "https://it.wikipedia.org/wiki?curid=6264349", "title": "Coricio di Gaza", "text": ""}
{"id": "6264350", "revid": "643662", "url": "https://it.wikipedia.org/wiki?curid=6264350", "title": "Sergey Brizgalov", "text": ""}
{"id": "6264351", "revid": "339392", "url": "https://it.wikipedia.org/wiki?curid=6264351", "title": "Alexander Kozlov", "text": ""}
{"id": "6264354", "revid": "76963", "url": "https://it.wikipedia.org/wiki?curid=6264354", "title": "Salvatore Andracchio", "text": "Carriera.\nGiocatore.\nInizia la carriera nel Seefeld Zurigo, con cui esordisce anche in prima squadra; nella stagione 1983-1984 \u00e8 invece al .\nDal 1984 al 1987 ha giocato nel , mentre dal 1987 al 1990 ha vestito la maglia dello , sempre nella massima serie elvetica; in particolare con lo Zurigo ha giocato in totale 63 partite di campionato (32 nella stagione 1987-1988, 26 nella stagione 1988-1989 e 5 nella stagione 1989-1990) e 5 partite in Coppa Svizzera.\nAllenatore.\nNella stagione 1992-1993 allena il in Divisione Nazionale B, la seconda serie svizzera; dal 1\u00ba aprile al 30 giugno 1997 \u00e8 allenatore ad interim del , in prima divisione; rimane poi come vice anche nella prima parte della stagione successiva, salvo poi diventare nuovamente allenatore ad interim dal 7 ottobre al 31 dicembre 1997; dal 1997 al 1999 allena invece nelle giovanili del club, ruolo che gi\u00e0 aveva ricoperto in precedenza dal 1995 al 1997. Nella stagione 1999-2000 allena nelle giovanili del . Passa quindi allo , dove allena per tre stagioni consecutive in seconda divisione. Dopo una breve esperienza di 10 partite all' (in Challenge League) torna quindi al , dove nella stagione 2005-2006 allena la squadra per 24 partite, ancora in seconda divisione. Nella stagione 2006-2007 allena il in 1\u00aa Lega (quarta divisione).\nNel 2007 torna allo , dove rimane per le successive 7 stagioni, le prime 5 delle quali in quarta serie e le ultime due (la 2012-2013 e la 2013-2014) in terza serie, lasciando la squadra il 30 giugno 2014; dal 20 ottobre al 19 dicembre 2016 allena lo United Zurigo, con cui in 5 partite di terza serie raccoglie 6 punti."}
{"id": "6264357", "revid": "1342360", "url": "https://it.wikipedia.org/wiki?curid=6264357", "title": "Futbol'nyj Klub Spartak Moskva 2015-2016", "text": "Questa voce raccoglie le informazioni riguardanti lo Spartak Mosca nelle competizioni ufficiali della stagione 2015-2016.\nStagione.\nLa stagione non port\u00f2 titoli al club che per\u00f2 riconquist\u00f2, attraverso il campionato, l'accesso alle competizioni europee."}
{"id": "6264365", "revid": "1123126", "url": "https://it.wikipedia.org/wiki?curid=6264365", "title": "Coricio", "text": ""}
{"id": "6264373", "revid": "111710708", "url": "https://it.wikipedia.org/wiki?curid=6264373", "title": "Vivere e rinascere", "text": "Vivere e rinascere \u00e8 un album in studio del cantautore italiano Michele Zarrillo, pubblicato il 10 febbraio 2017.\nCon il brano \"Mani nelle mani\", scritto insieme a Giampiero Artegiani, l'artista ha partecipato al Festival di Sanremo 2017, mentre \"Se tu non torni\" \u00e8 una cover di Miguel Bos\u00e9 con la quale si \u00e8 esibito nell'apposita serata della kermesse dedicata alle reinterpretazioni di famose canzoni passate. Il 24 novembre 2017 esce una nuova versione dell'album che prevede l'aggiunta di un CD, intitolato \"Passioni\", contenente le cover di alcuni grandi successi del passato.\nTracce.\nVivere e rinascere"}
{"id": "6264374", "revid": "287204", "url": "https://it.wikipedia.org/wiki?curid=6264374", "title": "Futbol'nyj Klub Spartak Moskva 2012-2013", "text": "Questa voce raccoglie le informazioni riguardanti lo Spartak Mosca nelle competizioni ufficiali della stagione 2012-2013."}
{"id": "6264375", "revid": "767487", "url": "https://it.wikipedia.org/wiki?curid=6264375", "title": "Emil G\u00f6rlitz", "text": "Carriera.\nClub.\nHa giocato tutta la carriera nel campionato polacco.\nNazionale.\nCon la Nazionale ha preso parte alle Olimpiadi del 1924."}
{"id": "6264376", "revid": "767487", "url": "https://it.wikipedia.org/wiki?curid=6264376", "title": "Mieczys\u0142aw Wi\u015bniewski", "text": "Carriera.\nClub.\nHa giocato tutta la carriera nel campionato polacco.\nNazionale.\nCon la Nazionale ha preso parte alle Olimpiadi del 1924."}
{"id": "6264377", "revid": "599013", "url": "https://it.wikipedia.org/wiki?curid=6264377", "title": "Wawrzyniec Cyl", "text": "Carriera.\nClub.\nHa giocato tutta la carriera nel campionato polacco.\nNazionale.\nCon la Nazionale ha preso parte alle Olimpiadi del 1924."}
{"id": "6264378", "revid": "1008598", "url": "https://it.wikipedia.org/wiki?curid=6264378", "title": "Rap Genius", "text": ""}
{"id": "6264379", "revid": "599013", "url": "https://it.wikipedia.org/wiki?curid=6264379", "title": "Stefan Popiel", "text": "Carriera.\nClub.\nHa giocato tutta la carriera nel campionato polacco.\nNazionale.\nCon la Nazionale ha preso parte alle Olimpiadi del 1924."}
{"id": "6264380", "revid": "599013", "url": "https://it.wikipedia.org/wiki?curid=6264380", "title": "Stefan Fryc", "text": "Carriera.\nClub.\nHa giocato tutta la carriera nel campionato polacco.\nNazionale.\nCon la Nazionale ha preso parte alle Olimpiadi del 1924."}
{"id": "6264381", "revid": "547034", "url": "https://it.wikipedia.org/wiki?curid=6264381", "title": "Futbol'nyj Klub Spartak Moskva 2013-2014", "text": "Questa voce raccoglie le informazioni riguardanti lo Spartak Mosca nelle competizioni ufficiali della stagione 2013-2014.\nStagione.\nLa squadra concluse il campionato al sesto posto, mancando la qualificazione alle coppe europee.\nIn Coppa di Russia la squadra riusc\u00ec a superare solo il primo turno, battendo in trasferta il , squadra di seconda serie, per poi essere estromessa dal , altro club di seconda serie che and\u00f2 a vincere a Mosca ai spullementari.\nIn Europa League lo Spartak fu immediatamente estromessa dagli svizzeri del .\nGli scarsi risultati costarono la panchina a Valerij Karpin che lasci\u00f2 la guida dopo una stagione e mezza."}
{"id": "6264382", "revid": "110157", "url": "https://it.wikipedia.org/wiki?curid=6264382", "title": "Korisliiga 2008-2009", "text": "La Korisliiga 2008-2009 \u00e8 stata la 69\u00aa edizione del massimo campionato finlandese di pallacanestro maschile. La vittoria finale \u00e8 stata ad appannaggio del ."}
{"id": "6264383", "revid": "599013", "url": "https://it.wikipedia.org/wiki?curid=6264383", "title": "Ludwik Gintel", "text": "Carriera.\nClub.\nHa giocato tutta la carriera nel campionato polacco, conquistando il titolo di capocannoniere nell'edizione del 1928.\nNazionale.\nCon la Nazionale ha preso parte alle Olimpiadi del 1924."}
{"id": "6264385", "revid": "436907", "url": "https://it.wikipedia.org/wiki?curid=6264385", "title": "Ragazzi fuori (singolo)", "text": "Ragazzi fuori \u00e8 un singolo del rapper italiano Clementino, il primo estratto dal quinto album in studio \"Vulcano\" e pubblicato il 7 febbraio 2017.\nDescrizione.\nSesta traccia dell'album, il brano \u00e8 stato composto dallo stesso Clementino insieme al rapper Marracash e ai musicisti Shablo e Zef ed \u00e8 stato presentato per la prima volta dal vivo da Clementino in occasione della sua partecipazione al Festival di Sanremo 2017, dove si \u00e8 classificato 16\u00ba.\nVideo musicale.\nIl video \u00e8 stato girato a Pompei."}
{"id": "6264386", "revid": "599013", "url": "https://it.wikipedia.org/wiki?curid=6264386", "title": "Stanis\u0142aw Cikowski", "text": "Carriera.\nClub.\nHa giocato tutta la carriera nel campionato polacco.\nNazionale.\nCon la Nazionale ha preso parte alle Olimpiadi del 1924."}
{"id": "6264388", "revid": "104458", "url": "https://it.wikipedia.org/wiki?curid=6264388", "title": "Aathal", "text": ""}
{"id": "6264389", "revid": "889014", "url": "https://it.wikipedia.org/wiki?curid=6264389", "title": "Shattered Pixel Dungeon", "text": ""}
{"id": "6264393", "revid": "599013", "url": "https://it.wikipedia.org/wiki?curid=6264393", "title": "W\u0142adys\u0142aw Krupa", "text": "Carriera.\nClub.\nHa giocato tutta la carriera nel campionato polacco.\nNazionale.\nCon la Nazionale ha preso parte alle Olimpiadi del 1924."}
{"id": "6264395", "revid": "767487", "url": "https://it.wikipedia.org/wiki?curid=6264395", "title": "Marian Spoida", "text": "Carriera.\nClub.\nHa giocato tutta la carriera nel campionato polacco.\nNazionale.\nCon la Nazionale ha preso parte alle Olimpiadi estive del 1924."}
{"id": "6264423", "revid": "599013", "url": "https://it.wikipedia.org/wiki?curid=6264423", "title": "Zdzis\u0142aw Stycze\u0144", "text": "Carriera.\nClub.\nHa giocato tutta la carriera nel campionato polacco.\nNazionale.\nCon la Nazionale ha preso parte alle Olimpiadi del 1924."}
{"id": "6264424", "revid": "287204", "url": "https://it.wikipedia.org/wiki?curid=6264424", "title": "804 (numero)", "text": "Ottocentoquattro (804) \u00e8 il numero naturale dopo l'803 e prima del 805."}
{"id": "6264425", "revid": "1263156", "url": "https://it.wikipedia.org/wiki?curid=6264425", "title": "Ottocentoquattro", "text": ""}
{"id": "6264431", "revid": "287204", "url": "https://it.wikipedia.org/wiki?curid=6264431", "title": "865 (numero)", "text": "Ottocentosessantacinque (865) \u00e8 il numero naturale dopo l'864 e prima dell'866."}
{"id": "6264438", "revid": "1263156", "url": "https://it.wikipedia.org/wiki?curid=6264438", "title": "Ottocentocinque", "text": ""}
{"id": "6264444", "revid": "1645873", "url": "https://it.wikipedia.org/wiki?curid=6264444", "title": "Muang Xay", "text": "Muang Xay (o Oudomxai, in laotiano \u0ec0\u0ea1\u0eb7\u0ead\u0e87\u0ec4\u0e8a) \u00e8 una citt\u00e0 del Laos, situata nella provincia di Oudomxay."}
{"id": "6264447", "revid": "1645873", "url": "https://it.wikipedia.org/wiki?curid=6264447", "title": "Pakxan", "text": "Pakxan (o Paksan, in laotiano \u0e9b\u0eb2\u0e81\u0e8a\u0eb1\u0e99) \u00e8 una citt\u00e0 del Laos, situata nella provincia di Bolikhamxai."}
{"id": "6264449", "revid": "1013865", "url": "https://it.wikipedia.org/wiki?curid=6264449", "title": "Luang Namtha", "text": "Luang Namtha (in laotiano \u0eab\u0ea5\u0ea7\u0e87\u0e99\u0ecd\u0ec9\u0eb2\u0e97\u0eb2) \u00e8 una citt\u00e0 del Laos, situata nella provincia di Luang Namtha, della quale \u00e8 il capoluogo."}
{"id": "6264456", "revid": "1645873", "url": "https://it.wikipedia.org/wiki?curid=6264456", "title": "Phongsali", "text": "Phongsali (in laotiano \u0e9c\u0ebb\u0ec9\u0e87\u0eaa\u0eb2\u0ea5\u0eb5) \u00e8 una citt\u00e0 del Laos, situata nella provincia di Phongsali, della quale \u00e8 il capoluogo."}
{"id": "6264462", "revid": "1645873", "url": "https://it.wikipedia.org/wiki?curid=6264462", "title": "Xaignabouli", "text": "Xaignabouli, trascritta anche Sainyabuli (in laotiano \u0ec0\u0ea1\u0eb7\u0ead\u0e87\u0ec4\u0e8a\u0e8d\u0eb0\u0e9a\u0eb9\u0ea5\u0eb5) \u00e8 una citt\u00e0 del Laos, situata nella provincia di Xaignabouli, della quale \u00e8 il capoluogo."}
{"id": "6264473", "revid": "767487", "url": "https://it.wikipedia.org/wiki?curid=6264473", "title": "Kh\u0101ls\u0101", "text": "Kh\u0101ls\u0101 (\u0a16\u0a3e\u0a32\u0a38\u0a3e, termine della lingua punjabi di origine persiana che significa \u201cpuro\u201d), \u00e8 il nome inizialmente dato, da Guru Gobind Singh, all'ordine cavalleresco dei sikh che cre\u00f2 nel 1699. Per estensione, il termine designa ciascuno dei componenti dell'ordine, ogni sikh (uomo o donna) che \u00e8 stato battezzato o ha ricevuto l'amrita durante la cerimonia dell'Amrit Sanskar.\nFondazione dell'ordine cavalleresco Kh\u0101ls\u0101.\nNel 1699, in occasione della celebrazione del \"Baisakhi\", la festa del raccolto di met\u00e0 aprile, il Guru Gobind Singh chiese a tutti i suoi seguaci, i sikh, di unirsi a lui nella sua citt\u00e0 di Anandpur Sahib nel Punjab, ai piedi del contrafforte himalayano. Fece issare la sua tenda e apparve ai suoi discepoli nella tenuta che indossava nelle sue battaglie contro l'armata dell'Impero Moghul di Aurangzeb e chiese ai suoi discepoli di donargli letteralmente le loro teste. I discepoli rimasero terrorizzati, ma cinque di essi accettano uno dopo l'altro, questo sacrificio e scomparvero nella tenda del guru prima di riapparire davanti alla congregazione. Questi sono i \"Panj Piyare\" (i \"cinque amati\") disse Guru Gobind Singh, che poi prepar\u00f2 ll'amrita mescolando in una ciotola di ferro con una spada, acqua e una sostanza dolce (per richiamare la dolcezza dell'amore divino), mentre recitava cinque preghiere sikh (o \"Bani\"). Il guru poi battezz\u00f2 pubblicamente i \"cinque amati\" con l'amrita ed essi lo battezzarono a loro volta. Questa fu la prima cerimonia dell'amrita, sacramento fondamentale di iniziazione che, da allora, accoglie ogni Sikh (uomo o donna), che lo vuole, nell'ordine del Kh\u0101ls\u0101.\nIn questa occasione, Guru Gobind Singh dichiar\u00f2 di aver fondato il Kh\u0101ls\u0101, l'ordine dei puri, che avrebbe costituito la spina dorsale spirituale e militare della comunit\u00e0 sikh. I suoi membri avrebbero dovuto perseguire uno stato particolare di salute fisica e mentale, nonch\u00e9 un rigoroso codice etico e di condotta, il Rehat Maryada. Questo codice comprende la prescrizione di portare sempre i simboli dei Cinque K.\nQuesto episodio fondamentale nella storia del sikhismo si celebra ogni anno da parte dei sikh di tutto il mondo, durante il primo giorno di Baisakhi (13 aprile).\nSingh e Baisakhi.\nGuru Gobind Singh chiese anche ai sikh di adottare lo stesso nome di famiglia. Il principio era che al di l\u00e0 della segregazione difficile e intrinseca tra caste in India, il Kh\u0101ls\u0101 era un'unica famiglia dove i sikh si riconoscevano tutti uguali e con un destino comune. Guru Gobind Singh adott\u00f2 cos\u00ec il nome della casta nobile Rajput (guerrieri del Rajasthan): \"Singh\" per gli uomini e \"Kaur\" per le donne.\n\"Kaur\" significa \u201cprincipessa\u201d o \u201cleonessa\u201d, mentre \"Singh\" (dal sanscrito \"sinha\") significa \u201cleone\u201d (come in Singapore, la citt\u00e0 (\"pura\") del leone (\"singa\")). Pertanto, tutte le persone di nome Singh non sono necessariamente sikh: il nome \u00e8 portato anche da molti indiani discendenti dai Rajput."}
{"id": "6264474", "revid": "1543377", "url": "https://it.wikipedia.org/wiki?curid=6264474", "title": "Stardew Valley", "text": "Stardew Valley \u00e8 un videogioco indipendente sviluppato da ConcernedApe e pubblicato nel 2016 da Chucklefish per Microsoft Windows. Convertito per macOS e Linux, il gioco \u00e8 stato successivamente distribuito per PlayStation 4, Xbox One, iOS e Android. Nonostante fosse prevista una versione per Wii U, lo sviluppo del gioco \u00e8 stato bloccato in favore della conversione per Nintendo Switch.\nIl videogioco \u00e8 ispirato alla serie \"Harvest Moon\", in particolare \"Harvest Moon 64\". Yasuhiro Wada, creatore della saga originale, ha incontrato lo sviluppatore Eric Barone per esprimere la sua soddisfazione.\nModalit\u00e0 di gioco.\n\"Stardew Valley\" \u00e8 un open world ambientato in una cittadina di campagna (chiamata Pelican Town) dove \u00e8 situata la fattoria del protagonista. Nel gioco in singolo lo scopo \u00e8 quello di gestire una fattoria, sbloccando diverse zone della mappa, acquistando nuove abilit\u00e0 e svolgendo missioni affidate da vari personaggi."}
{"id": "6264478", "revid": "729019", "url": "https://it.wikipedia.org/wiki?curid=6264478", "title": "Carlo Gonzaga (1602-1670)", "text": "Biografia.\nEra figlio di Ferrante II Gonzaga, duca di Guastalla e di Vittoria Doria.\nFu al servizio dei Gonzaga di Mantova e venne insignito nel 1633 dell'Ordine militare del Sangue di Ges\u00f9 Cristo dal duca di Mantova Carlo I di Gonzaga-Nevers. Combatt\u00e9 in Ungheria contro i Turchi e mor\u00ec nel 1670.\nDiscendenza.\nSpos\u00f2 Maria Cignacchi, dalla quale ebbe un figlio:"}
{"id": "6264479", "revid": "287204", "url": "https://it.wikipedia.org/wiki?curid=6264479", "title": "806 (numero)", "text": "Ottocentosei (806) \u00e8 il numero naturale dopo l'805 e prima dell'807."}
{"id": "6264480", "revid": "1263156", "url": "https://it.wikipedia.org/wiki?curid=6264480", "title": "Ottocentosei", "text": ""}
{"id": "6264482", "revid": "287204", "url": "https://it.wikipedia.org/wiki?curid=6264482", "title": "Frauen-Bundesliga 2009-2010", "text": "La Frauen-Bundesliga 2009-2010 \u00e8 stata la 20\u00aa edizione della massima divisione del campionato tedesco di calcio femminile. Il campionato \u00e8 iniziato il 20 settembre 2009 e si \u00e8 concluso il 9 maggio 2010. Il Turbine Potsdam ha vinto il campionato per la quarta volta nella sua storia, la seconda consecutiva. Capocannoniere del torneo \u00e8 stata Inka Grings, calciatrice del 2001 Duisburg, con 28 reti realizzate.\nStagione.\nNovit\u00e0.\nDalla Frauen-Bundesliga 2008-2009 sono stati retrocessi in 2. Frauen-Bundesliga l'Herforder e il Crailsheim, mentre dalla 2. Frauen-Bundesliga sono stati promossi il Tennis Borussia Berlino e il Saarbr\u00fccken.\nFormula.\nLe 12 squadre si affrontano in un girone all'italiana con partite di andata e ritorno, per un totale di 22 giornate. La squadra prima classificata \u00e8 dichiarata campione di Germania, mentre le ultime due classificate vengono retrocesse in 2. Frauen-Bundesliga. Le prime due classificate sono ammesse alla UEFA Women's Champions League 2010-2011.\nClassifica finale.\nLegenda:\nNote:"}
{"id": "6264492", "revid": "484362", "url": "https://it.wikipedia.org/wiki?curid=6264492", "title": "Citt\u00e0 dello Sri Lanka", "text": "Lista di citt\u00e0 dello Sri Lanka, nazione dell'Asia:"}
{"id": "6264516", "revid": "85879050", "url": "https://it.wikipedia.org/wiki?curid=6264516", "title": "Molinella (Lendinara)", "text": ""}
{"id": "6264519", "revid": "122422592", "url": "https://it.wikipedia.org/wiki?curid=6264519", "title": "Argentina Open 2017", "text": "L'Argentina Open 2017, conosciuto anche come \"Argentina Open presentado por Buenos Aires Ciudad\" per motivi di sponsorizzazione, \u00e8 stato un torneo di tennis giocato sulla terra rossa nella categoria ATP Tour 250 nell'ambito dell'ATP World Tour 2017. \u00c8 stata la 20\u00aa edizione del torneo precedentemente conosciuto come \"Copa Telmex\". Si \u00e8 giocato al \"Buenos Aires Lawn Tennis Club\" di Buenos Aires, in Argentina, dal 13 al 19 febbraio 2017.\nPartecipanti.\nAltri partecipanti.\nI seguenti giocatori hanno ricevuto una wild card per il tabellone principale:\nIl seguente giocatore \u00e8 entrato in tabellone con ranking protetto:\nIl seguente giocatore \u00e8 entrato in tabellone come special exempt:\nI seguenti giocatori sono entrati nel tabellone principale passando dalle qualificazioni:\nCampioni.\nSingolare.\n Aleksandr Dolhopolov ha sconfitto in finale Kei Nishikori con il punteggio di 7-64, 6-4.\nDoppio.\n Juan Sebasti\u00e1n Cabal / Robert Farah Maksoud hanno sconfitto in finale Santiago Gonz\u00e1lez / David Marrero con il punteggio di 6-1, 6-4."}
{"id": "6264520", "revid": "85879099", "url": "https://it.wikipedia.org/wiki?curid=6264520", "title": "Bad Berneck", "text": ""}
{"id": "6264524", "revid": "329581", "url": "https://it.wikipedia.org/wiki?curid=6264524", "title": "Parigi-Camembert 1968", "text": "La Parigi-Camembert 1968, ventinovesima edizione della corsa e valida come evento del circuito UCI categoria CB1.1, si svolse il 16 aprile 1968. Fu vinta dall'olandese Harry Steevens."}
{"id": "6264531", "revid": "287204", "url": "https://it.wikipedia.org/wiki?curid=6264531", "title": "807 (numero)", "text": "Ottocentosette (807) \u00e8 il numero naturale dopo l'806 e prima dell'808."}
{"id": "6264532", "revid": "1263156", "url": "https://it.wikipedia.org/wiki?curid=6264532", "title": "Ottocentosette", "text": ""}
{"id": "6264534", "revid": "122679804", "url": "https://it.wikipedia.org/wiki?curid=6264534", "title": "Cinque K", "text": "I Cinque K o Panj kakke sono i simboli esteriori, visibili, sempre portati da un sikh. Entrando a far parte del Kh\u0101ls\u0101, i sikh (uomini e donne) fanno voto di portare i cinque seguenti simboli (i cui nomi cominciano con K): "}
{"id": "6264536", "revid": "2519", "url": "https://it.wikipedia.org/wiki?curid=6264536", "title": "Karl Hermann Konrad von Burmeister", "text": ""}
{"id": "6264539", "revid": "125135224", "url": "https://it.wikipedia.org/wiki?curid=6264539", "title": "Episodi di My Little Pony - L'amicizia \u00e8 magica (settima stagione)", "text": "Questa \u00e8 la lista degli episodi della settima stagione di My Little Pony - L'amicizia \u00e8 magica, che \u00e8 iniziata ad andare in onda sul canale americano Discovery Family a partire dal 15 aprile 2017, fino al 28 ottobre 2017; la stagione \u00e8 composta da ventisei episodi. A differenza delle stagioni precedenti, i primi due episodi hanno trame indipendenti l'una dall'altra. \nGli episodi da \"Celestial Advice\" a \"Not Asking for Trouble\" sono stati trasmessi sul canale americano Discovery Family dal 15 aprile 2017 al 17 giugno 2017, per poi riprendere il 5 agosto 2017 con \"Discordant Harmony\" a seguito di una pausa estiva. \nLa messa in onda in Italia della stagione \u00e8 stata irregolare, come per le stagioni 4, 5 e 6. I primi 20 episodi sono andati in onda su Cartoonito dal 9 ottobre 2017 al pomeriggio ad eccezione dell'episodio 19 trasmesso la mattina senza alcun preavviso. I restanti 6 episodi sono andati in onda il 30 e 31 dicembre 2017.\nIn questa stagione la voce italiana di Rarity \u00e8 stata sostituita: infatti Camilla Gallo, che l'ha doppiata nelle prime sei stagioni, \u00e8 stata sostituita da Chiara Francese.\nNota sulla trasmissione di alcuni episodi.\nTrasmissioni anticipate.\nIn Canada.\nGli episodi da \"Fluttershy Leans In\" a \"Not Asking for Trouble\" sono stati trasmessi in Canada in anticipo rispetto alle date statunitensi, dato che il canale canadese Treehouse TV ha trasmesso due episodi a settimana (uno il sabato e uno la domenica) contro il singolo episodio settimanale trasmesso su Discovery Family. Ad esempio l'episodio 5, \"Fluttershy Leans In\", che \u00e8 andato in onda negli USA il 6 maggio 2017, era stato trasmesso in Canada il 30 aprile 2017.\nIn Australia.\nGli episodi \"Discordant Harmony\" e \"The Perfect Pear\" sono stati trasmessi sulle reti australiane, rispettivamente, il 20 e il 21 giugno 2017, in anticipo di oltre un mese rispetto alla programmazione statunitense.\nIn Russia.\nL'episodio \"A Health of Information\" \u00e8 andato in onda in Russia il 18 settembre 2017. \nIn Polonia.\nGli episodi \"Umcommon Bond\", \"Shadow Play - Part 1\" e \"Shadow Play - Part 2\" sono andati in onda in Polonia il 19 e 20 ottobre 2017, in anticipo rispetto alle reti statunitensi. \nSu YouTube.\nL'Episodio \"Daring Done?\" \u00e8 stato pubblicato su YouTube il 3 settembre 2017, per poi andare regolarmente in onda su \"Discovery Family\" il 9 settembre 2017. \nGli ultimi quattro episodi sono stati pubblicati su YouTube il 7 ottobre 2017. \nOrdine di trasmissione su Cartoonito.\nIn Italia l'episodio \"Daring Done?\" \u00e8 andato in onda il 1\u00ba novembre 2017, \"A Health of Information\" il 2 novembre 2017 e \"To Change a Changeling\" il 3 novembre 2017. Questo perch\u00e9 Cartoonito segue l'ordine di produzione e non l'ordine di messa in onda americana.\nDettagli episodi.\nCelestial Advice.\nSpike parla con Starlight Glimmer a proposito dell'imminente cerimonia. Pi\u00f9 tardi, decine di pony e changeling (ormai trasformati) si riuniscono per onorare Starlight, Trixie, Discord e Thorax per aver salvato Equestria da Queen Chrysalis. Oltretutto, ricevono una medaglia a forma di cuore come simbolo del grande coraggio dimostrato. Dopo la festa, Twilight chiede dei consigli a Princess Celestia, per decidere quale sar\u00e0 il possibile futuro di Starlight Glimmer. Dopo aver consultato Celestia, Twilight si rende conto che ormai non ha pi\u00f9 nulla da insegnare a Starlight e comincia a preoccuparsi, ma Princess Celestia la rassicura, confessandole che, anche lei, a sua volta, era preoccupata nel momento di decidere il futuro di Twilight. Dopo di che, si riuniscono tutti nuovamente per ascoltare cosa Twilight abbia deciso per la sua allieva, e lei confessa che ormai Starlight Glimmer \u00e8 pronta per passare oltre, perch\u00e9 ha dimostrato di aver imparato davvero molte cose sull'amicizia. Cos\u00ec, dopo aver ringraziato Twilight, Starlight inizia ad allontanarsi, ma torna subito indietro ed abbraccia Twilight, dicendo di non essere ancora pronta ad andarsene. \nAll Bottled Up.\nMentre le Mane 6 sono fuori, Trixie teletrasporta la mappa di Twilight, ma nessuno sa dove sia finita. Nel frattempo Starlight inizia ad innervosirsi ed inizia a fuoriuscire del fumo rosso dal suo corno. Starlight allora usa un incantesimo calmante su s\u00e9 stessa e il fumo rosso viene risucchiato in una bottiglia. Mentre Trixie e Starlight sono in giro per risolvere il mistero della mappa scomparsa, la bottiglia si rompe infettando cos\u00ec altri pony. Starlight usa un incantesimo su di loro per liberarli dalla magia oscura e dopo vari tentativi riesce nel suo intento. Nel frattempo le Mane 6 si divertono come non mai e in occasione, cantano una canzone sull'amicizia. Infine (per fortuna) Starlight e Trixie riescono a ripristinare la mappa, appena in tempo dal ritorno di Twilight e delle sue amiche.\nA Flurry of Emotions.\nTwilight Sparkle ha in programma di passare all'ospedale di Ponyville, pensando anche a dei regali ed a un libro da leggere per sollevare il morale dei puledrini malati. Pi\u00f9 tardi Shining Armor e Princess Cadance chiedono a Twilight di guardare Flurry Heart, mentre loro sono ad una mostra d'arte. Twilight nonostante tutto accetta, volendo mantenere a tutti i costi il titolo di \"miglior zia di sempre\". Mentre Shining Armor e Cadance sono alla mostra, la piccola Flurry Heart combina tanti guai (al supermercato, a scuola, all'Angolo Zuccherino ed infine all'ospedale). Nonostante Twilight e Spike facciano di tutto per fermarla, Flurry Heart \u00e8 troppo potente e perci\u00f2 riesce anche a far levitare i pony e i letti dell'ospedale. Dopo quest'ultimo episodio Twilight perde la pazienza, facendo piangere Flurry Heart. Alla fine riesce di nuovo a riconquistare la fiducia di sua nipote, e quando i genitori vengono a riprenderla, lascia intendere che lei preferirebbe passare ancora del tempo con Twilight, facendole guadagnare il tanto atteso titolo di \"miglior zia di sempre\".\nRock Solid Friendship.\nMaud conclude i suoi studi sul pietrorato e prende in considerazione di trasferirsi a Ponyville con grande gioia di Pinkie Pie. In realt\u00e0 lei \u00e8 indecisa tra Ponyville e Ghastly Gorge, perci\u00f2 Pinkie Pie fa del tutto affinch\u00e9 lei scelga Ponyville. Quest'ultima la porta un po' in giro per la citt\u00e0 per dimostrarle che ci sono rocce migliori per i suoi studi. Nel frattempo Starlight corre fuori dal castello e sbatte contro Maud. Le due si erano gi\u00e0 incontrate in passato, quando Maud per preparare la sua tesi era andata al suo vecchio villaggio. Mentre Starlight e Maud esplorano una grotta, scoprono un luogo segreto, nascosto dietro una roccia gigante. Quella stessa notte Maud resta a dormire da Pinkie Pie, ma la mattina dopo di Maud non rimane traccia; al posto suo c'\u00e8 un biglietto lasciato dalla stessa Maud che informa la sorella di essersi incamminata verso Ghastly Gorge. Pinkie Pie raggiunge Maud e la salva prima che venga mangiata da un'anguilla. Tornati a Ponyville, Maud afferma che ha deciso di trasferirsi a Ponyville, avendo scoperto una grotta interessante dove poter approfondire i suoi studi. \nFluttershy Leans In.\nFluttershy \u00e8 determinata a realizzare il suo sogno in realt\u00e0, cio\u00e8 costruire un rifugio per animali malati. Per fare ci\u00f2, si fa aiutare da pony molto speciali. I pony per\u00f2 cominciano a fare di testa loro e il loro operato non corrisponde al progetto iniziale. Fluttershy perde la calma e decide di farsi valere, e nel frattempo l'edificio crolla. Quando sembra che non ci sia pi\u00f9 nulla da fare, i vari pony si impegnano a costruire un altro rifugio seguendo il progetto di Fluttershy. Alla fine, il rifugio si dimostra essere tale e quale a quello del disegno, con grossa felicit\u00e0 di Fluttershy e di tutti gli animali. \nForever Filly.\nMentre Rarity lavora in una delle sue boutique, si rende conto che ultimamente ha trascurato Sweetie Belle. Decide cos\u00ec di farle una sorpresa e si mette in viaggio per Ponyville. Nel frattempo le Cutie Mark Crusaders aiutano Chipcutter a trovare il suo talento nascosto, che si rivela essere la scultura. Subito dopo, Zipporwhill chiede aiuto a loro per recuperare il rapporto d'amicizia con il suo cane, Ripley. Proprio nel momento pi\u00f9 critico, appare Rarity pronta per passare un'intera giornata con Sweetie Belle, con tutte le sue attivit\u00e0 preferite. Sweetie Belle per\u00f2 non sembra apprezzare le cose proposte dalla sorella (come travestirsi, o lo spettacolo di burattini) e le confessa che ormai \u00e8 troppo grande per certe cose. Dopo essere scappata via, trova nella stessa situazione anche Zipporwhill (scappata dalle altre Cutie Mark Crusaders). Alla fine le Cutie Mark Crusaders capiscono che Ripley non vuole pi\u00f9 giocare con la sua padroncina non perch\u00e9 non voglia pi\u00f9 passare del tempo con lei, ma perch\u00e9 ora non \u00e8 pi\u00f9 un cucciolo. Rarity che assiste a questa scena di nascosto, capisce che lo stesso \u00e8 accaduto con la sua sorellina e comprende che ormai non \u00e8 pi\u00f9 la puledrina di una volta. Alla fine le due si riappacificano e vanno a mangiare un gelato insieme, nel negozio preferito di Sweetie Belle quand'era piccola. \nParental Glideance.\nScootaloo raggiunge Nuvola City per intervistare Rainbow Dash per un compito della scuola (che consiste nel scrivere una relazione sul proprio eroe preferito), ma si imbatte nei suoi genitori. Loro mostrano alla piccola Scootaloo tutte le medaglie e i trofei vinti dalla figlia. Quando Scootaloo non volendo, accenna che la figlia \u00e8 diventata una Wonderbolt, i genitori ne restano sorpresi e decidono di andarla a trovare agli allenamenti e a tutte le prossime esibizioni. Tuttavia il loro tifo troppo esuberante, si dimostra imbarazzante per Rainbow Dash e alla fine aggredisce i suoi genitori aggiungendo anche che il motivo per cui non aveva detto di essere una Wonderbolt \u00e8 proprio per evitare tifi imbarazzanti da parte loro. Scootaloo, che assiste alla scena, ne rimane delusa dal comportamento di Rainbow Dash e decide di scrivere una relazione su qualcun altro. Rainbow Dash la raggiunge e le spiega il motivo del suo comportamento. Quand'era piccola il troppo entusiasmo dei suoi genitori ha avuto ripercussioni, soprattutto perch\u00e9 esaltavano pure quando arrivava ultima a qualche gara. Scootaloo comprende a pieno i suoi disagi e decide di perdonarla. Intanto a Rainbow Dash viene un'idea su come farsi perdonare dai suoi genitori: creare uno spettacolo esclusivo dei Wonderbolts, e alla fine la perdonano. Qualche tempo dopo, Scootaloo presenta la sua relazione alla classe e prende un buon voto, mentre Rainbow Dash e i suoi genitori appaiono dalla finestra facendo un tifo imbarazzante. \nHard to Say Anything.\nMentre le Cutie Mark Crusaders si occupano di alcuni vecchi costumi, Big Mac si prepara per delle consegne al vecchio villaggio di Starlight Glimmer. Quando Apple Bloom sottolinea il fatto che Big Mac ultimamente sta andando spesso in quel villaggio, Big Mac arrossisce e cos\u00ec le Cutie Mark Crusaders capiscono che sta nascondendo qualcosa. All'arrivo al villaggio, le Crusaders (nascoste nel carretto) sorprendono Big Mac dare le mele a Sugar Belle e si accorgono che tra i due c'\u00e8 affinit\u00e0. Big Mac alla fine confessa alle Cutie Mark Crusaders di essersi preso una cotta per Sugar Belle e di essere molto imbarazzato nel rivelarsi. Le Crusaders lo convincono a farsi avanti, ma proprio quando si fa coraggio, viene scavalcato da Feather Bangs (un altro spasimante). Allora Sweetie Belle decide di applicare le storie di romanticismo, alla situazione di Big Mac, ricreando la situazione di \"salvataggio di una damigella in pericolo\". Tuttavia le cose non vanno come previsto in quanto Feather Bangs \u00e8 sempre un passo avanti. Quando le cose cominciano a farsi difficili, Big Mac le canta una canzone, ma come al solito Feather Bangs si mette in mezzo. Con l'ansia di conquistare il cuore di Sugar Belle, esagerano, arrivando a romperle delle cose. Sugar Belle ormai arrabbiata, li caccia di casa. Qualche tempo dopo, con l'aiuto delle Cutie Mark Crusaders (col compito di distrarre Sugar Belle), Big Mac decide di farle una sorpresa, cio\u00e8 ricostruire ci\u00f2 che si \u00e8 rotto. Quando Sugar Belle torna a casa, Big Mac finalmente le confessa i suoi sentimenti e i due si fidanzano. Quando Feather Bangs torna con un disperato tentativo di conquistare il cuore di Sugar Belle, le Cutie Mark Crusaders gli dicono che ormai ha gi\u00e0 scelto Big Mac, tuttavia gli fanno notare che ci sono altre pony interessate a lui e decidono di aiutarlo a conquistarne una.\nHonest Apple.\nCon un concorso di moda imminente, Rarity \u00e8 costretta a chiedere ad Applejack di essere giudice (oltre a Hoity Toity e Photo Finish). Pi\u00f9 tardi i giudici incontrano i partecipanti al concorso e mentre Hoity Toity e Photo Finish sembrano apprezzare le loro creazioni, Applejack invece le trova orrende. Tutti rimangono senza parole nel sentire Applejack, ma Rarity li rassicura dicendo che la sua praticit\u00e0 era proprio quello che ci voleva. Il giorno successivo Applejack \u00e8 ancora sulle sue idee ribadendo ancora una volta quello che pensava. Quando Photo Finish e Hoity Toity sono indecisi su due cinture (in apparenza identiche), Applejack sfoga la sua frustrazione e ammette che li trova ridicoli. Sentendosi offesi, se ne vanno e Rarity li segue in lacrime. Quest'ultima d\u00e0 poi colpa ad Applejack, che a sua volta sostiene che \u00e8 solo stata onesta come lei voleva e Rarity ribadisce che \u00e8 stata offensiva. Quando Applejack ha capito il suo errore, le viene data un'altra possibilit\u00e0 e ammette che anche se lei non ama la moda, apprezza tutti gli sforzi che loro hanno fatto e viene infine perdonata. Intanto la gara finisce in un pareggio. \nA Royal Problem.\nStarlight Glimmer viene inviata dalla mappa a risolvere un problema d'amicizia tra Princess Celestia e Princess Luna. Twilight si preoccupa che Starlight sbagli qualcosa e la segue. Nel frattempo Starlight scopre che le due principesse sono in conflitto: infatti ognuna di loro ritiene che il proprio lavoro sia pi\u00f9 difficile del lavoro dell'altra. Questo costringe Starlight a scambiare i loro cutie mark per fare in modo che le sorelle cambino idea. Le principesse accettano l'idea di Starlight ma ben presto scoprono le difficolt\u00e0 dei loro lavori: Luna scopre di quanto sia difficile andare a tutte le sue visite e Celestia capisce che ci si sente soli nel suo ruolo di guardiana della notte. Mentre controlla i sogni dei pony, Celestia trova Starlight che soffre di un incubo in cui il litigio tra le principesse \u00e8 una battaglia tra le loro controparti malvagie: Nightmare Moon e l'alter ego di Celestia, Daybreaker. Con le due sorelle che ammettono che i loro lavori sono difficili allo stesso modo, Celestia riesce a disfare l'incubo di Starlight con il supporto di Luna prima che i loro cutie mark ritornino normali finendo il loro litigio.\nNot Asking for Trouble.\nIl principe degli yak, Rutherford e il resto degli yak, invitano Pinkie Pie nel loro villaggio per una cerimonia. Pinkie Pie \u00e8 cos\u00ec entusiasta all'idea che decide di parlarne con le sue amiche e subito dopo si mette in viaggio su una mongolfiera. Poco dopo Rutherford le fa fare un tour del villaggio, mostrandole le loro abitudini e tradizioni. Poi gli yak accidentalmente creano una valanga e in pochi secondi l'intero villaggio si ritrova ricoperto dalla neve. Per Pinkie Pie c'\u00e8 solo una cosa da fare: chiedere aiuto alle sue amiche per dare una mano a liberarsi di tutta questa neve!! Gli yak per\u00f2, essendo orgogliosi, vogliono farcela da soli e purtroppo falliscono miseramente. Finiscono cos\u00ec nel fare tutte le loro attivit\u00e0 preferite in mezzo alla neve e mangiare cibo fatto di neve. Quando Pinkie Pie insiste, gli yak la cacciano dal loro villaggio. Una volta tornata a Ponyville, Pinkie Pie spiega la situazione alle sue amiche e siccome gli yak non vogliono aiuti, le pony decidono di aiutarli di nascosto. La mattina dopo gli yak sono sorpresi nel trovare il loro villaggio come prima e il principe degli yak decide di onorare Pinkie Pie per essere stata cos\u00ec sensibile da averli aiutati nonostante tutto e le d\u00e0 delle corna finte.\nDiscordant Harmony.\nFluttershy invita Discord per il t\u00e8 settimanale. Quando Fluttershy dice di sentirsi stanca, Discord si rende conto che per lei \u00e8 una fatica enorme organizzare i loro incontri settimanali e si offre di ospitare il prossimo incontro a casa sua. Fluttershy \u00e8 molto emozionata all'idea, non solo in attesa della festa organizzata da Discord, ma anche di visitare la sua casa per la prima volta. Discord inizia a preoccuparsi che casa sua caotica com'\u00e8 non sia abbastanza confortevole per una come Fluttershy e inizia a modificarla, rendendo la sua casa non caotica. Dopo che Fluttershy \u00e8 arrivata, \u00e8 sorpresa nello scoprire che Discord vive in una casa normalissima e non in mezzo al caos. Tutto d'un tratto Discord inizia a scomparire e ogni volta che mostra un comportamento \"normale\" svanisce sempre pi\u00f9. Fluttershy si \u00e8 resa conto che la sua \"normalit\u00e0\" lo sta distruggendo sempre pi\u00f9 e inizia lei stessa ad essere caotica. Dopo che la casa \u00e8 tornata caotica (grazie a Fluttershy), Discord torna di nuovo in pelle ed ossa. In realt\u00e0 lui aveva paura che tra di loro non poteva esserci amicizia perch\u00e9 troppo diversi, ma Fluttershy lo rassicura. Dopo che le cose sono tornate normali, Discord e Fluttershy prendono il t\u00e8 sul soffitto. \nThe Perfect Pear.\nApple Bloom va al mercato dove incontra un pony anziano chiamato Grand Pear che le regala un barattolo di marmellata di pere. Arrivata a casa per\u00f2 i suoi fratelli improvvisamente entrano nel panico e cercano in tutti i modi di nascondere quella marmellata. Applejack spiega cos\u00ec ad Apple Bloom che la famiglia Apple e la famiglia Pear sono in litigio ormai da tanti anni non sapendone per\u00f2 il reale motivo. I tre fratelli decidono di indagare sulla storia della loro famiglia. Vengono cos\u00ec a conoscenza che la loro madre era una Pear e che Grand Pear in realt\u00e0 \u00e8 il loro nonno.\nFame and Misfortune.\nMentre Twilight cammina, viene intrappolata in una disputa tra due piccole pony, Toola Roola e Coconut Cream. Quando torna al castello trova il suo vecchio diario dove lei e le sue amiche scrivevano le loro lezioni di amicizia e lo mostra a Starlight Glimmer. Siccome il diario ormai \u00e8 diventato vecchio, Starlight utilizza la sua magia per creare delle nuove copie. A Twilight le viene l'idea di creare moltissime copie e di distribuirle in tutta Ponyville, aiutando cos\u00ec i pony con problemi d'amicizia a risolverli. Tuttavia, le cose non vanno come previsto e le Mane 6 si ritrovano in mezzo ai guai, soprattutto quando i vari pony le danno l'assalto (sia in senso buono sia in senso cattivo). Quando tutte le amiche si riuniscono al castello di Twilight, i fans le seguono (continuando a discutere tra di loro). Twilight prova a farli ragionare senza per\u00f2 molto successo. Nel frattempo Starlight \u00e8 andata a prendere le due puledrine che litigavano all'inizio e che ora sono ottime amiche, trasmettendo in qualche modo che prima o poi anche gli altri pony smetteranno di litigare.\nTriple Threat.\nMentre Spike aspetta l'arrivo di Ember, appare Thorax (che \u00e8 stato accidentalmente invitato lo stesso giorno). Spike teme che la personalit\u00e0 aggressiva e intimidatoria di Ember si scontri con la natura gentile e sensibile di Thorax cos\u00ec, proprio mentre Ember sta per arrivare, Thorax viene invitato da Twilight a visitare il suo castello. Nel frattempo Spike e Starlight accolgono Ember in citt\u00e0, ma spaventa alcuni cittadini col suo respiro infuocato. Ember domanda dove sia Twilight e Spike accidentalmente le dice che si trova nel Castello dell'Amicizia. Mentre Twilight \u00e8 con Thorax, Spike la interrompe dicendole che ora anche Ember \u00e8 nel castello. Subito dopo, Spike viene convocato dalla mappa per risolvere un problema d'amicizia. Chiede a Twilight e Starlight di tenere Ember e Thorax lontani, mentre lui va in giro a cercare problemi d'amicizia da risolvere. In citt\u00e0 diversi pony sembrano avere dei problemi e quando Spike li risolve, si rende conto che la mappa non l'aveva chiamato per quelli. Un po' di tempo dopo, Ember e Thorax si incontrano, ma pi\u00f9 che un incontro amichevole, sembra pi\u00f9 uno scontro. Spike riesce finalmente ad ammettere che gli ha accidentalmente invitati lo stesso giorno e che ha fatto il possibile affinch\u00e9 i due non si sarebbero avvicinati. Infine fanno pace proprio grazie ai consigli che si sono dati l'uno all'altro e tutta Ponyville partecipa ai festeggiamenti che vede uniti i draghi ai mutanti. \nCampfire Tales.\nMentre Applejack ed Apple Bloom stanno sistemando la tenda da campeggio, vengono raggiunte da Rainbow Dash, Rarity, Sweetie Belle e Scootaloo. Mentre stanno facendo un pic nic vengono attaccate dai fly-ders (cio\u00e8 degli insetti met\u00e0 mosche e met\u00e0 ragni) e le ragazze sono costrette a ripararsi all'interno di una grotta. Per far passare un po' pi\u00f9 di tempo, Applejack, Rainbow Dash e Rarity decidono di raccontare delle storie davanti al fuoco. La storia di Applejack racconta di un debole pony chiamato Rockhoof, che viene costantemente preso in giro da tutti. Un giorno si \u00e8 trovato a scavare il terreno con la sua pala, mentre il vulcano l\u00ec vicino ha iniziato ad eruttare, mettendo in pericolo l'intero villaggio. All'improvviso un'energia magica lo ha trasformato in un pony forte e muscoloso, e cos\u00ec \u00e8 stato in grado di salvare il villaggio deviando la lava a forza di scavare. Il racconto di Rarity parla di un unicorno di talento il cui nome \u00e8 Mistmane. Qualche tempo dopo essere stata accettata in una scuola magica, riceve una lettera in cui c'era scritto che la sua migliore amica era stata eletta come imperatrice. In realt\u00e0, i pony erano sotto la sua dittatura e Mistmane l'ha sfidata in un duello. Fatto questo, Mistmane sacrifica la propria bellezza per aiutare la sua amica. La storia di Rainbow Dash invece \u00e8 ispirata ai Wonderbolts, che ha come protagonista Flash Magnus. Un giorno mentre vola sopra le Terre dei Draghi, viene attaccato da quest'ultimi. Parecchi suoi compagni sono stati imprigionati. Alla fine vengono liberati proprio grazie a Flash Magnus. Nel bel mezzo di queste storie, le ragazze restano intrappolate nella grotta (a causa di una frana), ma per fortuna c'\u00e8 un'altra uscita che conduce alla loro met\u00e0, le cascate meraviglia. Applejack si scusa con le Cutie Mark Crusaders per la brutta avventura, ma loro non vedono l'ora di divertirsi ancora.\nTo Change a Changeling.\nStarlight Glimmer e Trixie si teletrasportano al Regno dei Mutanti per fare una sorpresa a Thorax e a tutti i mutanti, ma proprio in quel momento appare un mutante non riformato, minacciandole. Dopo averle catturate, le porta da Thorax, che per\u00f2 gli ordina di lasciarle andare. In realt\u00e0 questo mutante non \u00e8 altri che il fratello maggiore di Thorax, Pharynx. Thorax ha seguito il consiglio di Ember di essere pi\u00f9 deciso e Pharynax \u00e8 l'unico che si rifiuta di ascoltarlo e di cambiare, per cui tutti lo evitano. Avendo abbandonato le loro precedenti procedure di caccia e di pattugliamento, i mutanti hanno adottato delle nuove attivit\u00e0, tra cui il teatro, la danza, le arti, l'artigianato e il potluck occasionale. Purtroppo, Pharynx continua a non capire questi nuovi modi e Thorax teme se non riuscir\u00e0 a convincere Pharynx ad accettare l'amore e l'amicizia, il suo essere leader verr\u00e0 compromesso. Trixie e Starlight si offrono di parlare con Pharynx, ma senza molto successo. Purtroppo il resto dei mutanti vorrebbe bandire Pharynx dall'alveare, a meno che non muti il suo aspetto. Pi\u00f9 tardi, Thorax racconta loro una storia sulla sua infanzia e quella di Pharynx. Dopo un po', Pharynx viene attaccato da un malworf. Per fortuna Thorax, Starlight e Trixie arrivano appena in tempo e subito dopo vengono raggiunti dagli altri mutanti. Insieme sconfiggono il mostro. Subito dopo, Pharynx e gli altri mutanti arrivano ad un punto di comunicazione, perch\u00e9 capiscono che Pharynx aveva ragione sul fatto che non dovevano dimenticare come difendersi, nonostante ora siano pacifici. Arrivati a questo punto di incontro Pharynx diventa pi\u00f9 sereno e decide di condividere amore, trasformandosi, come \u00e8 capitato agli altri.\nDaring Done?\nCome Pinkie Pie acquista una copia del giornale, Rainbow Dash scopre per caso che l'autrice A. K. Yearling annuncia il suo ritiro. Rainbow Dash non pu\u00f2 crederci e cos\u00ec lei e Pinkie Pie decidono di andare a casa sua per scoprire se le storie su Daring Do saranno chiuse per sempre. In realt\u00e0 A. K. Yearling vuole andare in pensione perch\u00e9 ci sono molti articoli che disprezzano Daring Do. Pi\u00f9 tardi, al villaggio di Somnambula, Rainbow Dash chiede ai cittadini informazioni su Daring Do, per\u00f2 tutti la disprezzano, definendola come \"quella che distrugge tutto ci\u00f2 che tocca\". La mattina seguente, Rainbow, Pinkie, A. K. Yearling e gli abitanti del villaggio si riuniscono nella piazza del villaggio. L\u00ec, uno stallone con un mantello continua a diffamare pubblicamente il nome di Daring Do. Rainbow Dash ribatte, sostenendo che le azioni di Daring Do sono eroiche. Mentre gli abitanti del villaggio maledicono il nome di Daring Do, A.K. Yearling si allontana con la sua reputazione in rovina. Rainbow Dash finalmente affronta lo stallone, che si rivela essere Caballeron. Con Rainbow Dash in pericolo, per Pinkie Pie e A. K. Yearling c'\u00e8 solo una cosa da fare: scoprire dove sta e salvarla. Dopo che Rainbow viene tratta in salvo, Caballeron rivela che il suo piano ero quello di rimuoverla dall'immagine, in modo da poter svolgere le sue truffe senza ostacoli. Dopo che i suoi piani malvagi sono stati esposti e gli abitanti del villaggio gli hanno voltato le spalle, Caballeron scappa in sconfitta. Alla fine, gli abitanti del villaggio applaudono Daring Do, e lei ringrazia Rainbow Dash e Pinkie Pie per averla aiutata. Con quella lezione, A. K. Yearing decide di non ritirarsi dalla scrittura di libri.\nIt Isn't the Mane Thing About You.\nRarity sta ultimando i preparativi per l'imminente servizio fotografico di Photo Phinish sulle crinere pi\u00f9 belle. All'Angolo Zuccherino, Rarity trova Pinkie Pie che festeggia l'anniversario dei primi starnuti dei gemelli Cake. Tutto d'un tratto, Rarity e i gemelli si ritrovano sommersi da una schiuma appiccicosa, difficile da rimuovere. Rarity e Pinkie vanno alla capanna di Zecora per farsi aiutare e si fanno dare uno shampoo speciale per lei e un prodotto magico per pavimenti per Pinkie. Per errore, Rarity fa cadere le due bottiglie e quando va via, prende la bottiglia sbagliata. All'Angolo Zuccherino, Pinkie Pie utilizza la pozione di Zecora per pulire il disastro che lei stessa ha combinato, ma molto presto si accorger\u00e0 che ha preso lo shampoo. Nel frattempo alla Carousel Boutique, Rarity, mentre fa la doccia, utilizza il prodotto per pavimenti (credendo che fosse lo shampoo) e la sua criniera viene rovinata. Disperata, torna alla capanna di Zecora e quando lei vede la sua criniera, capisce immediatamente che Rarity ha confuso le due bottiglie. Dice a Rarity che trovare una magia che funzioni non \u00e8 semplice e che richieder\u00e0 tempo. Perci\u00f2 le dice di andare a finire le sue mansioni mentre lei trover\u00e0 un antidoto, ma Rarity \u00e8 costretta a rimandare tutto, incluso il servizio fotografico, non potendo mostrarsi in pubblico. Disperata, chiede a Twilight Sparkle e Starlight Glimmer di usare la magia per trovare una soluzione, tentativo che si rivela inutile. Anche le altre cercano di aiutarla, ma senza molto successo. Grazie per\u00f2 al loro supporto, Rarity comprende che solo lei stessa pu\u00f2 rimediare e, dopo aver ripreso fiducia in s\u00e9 stessa, crea una nuova acconciatura in stile punk. Finalmente pu\u00f2 cos\u00ec uscire sfoggiando la sua nuova chioma e dando una mano ad alcuni pony. Alcuni mesi dopo, la criniera di Rarity torna al suo stato originale e scopre che il suo nuovo look \u00e8 stato pubblicato sul giornale delle criniere pi\u00f9 belle (Photo Phinish l'aveva fotografata di nascosto) ottenendo un gran successo, anche a Ponyville.\nA Health of Information.\nMentre aiuta Fluttershy nei suoi rifornimenti, Zecora scivola e cade nell'acqua della palude, e quando esce dall'acqua si ritrova improvvisamente ricoperta da macchie arancioni. Dopo un esame, il medico ha diagnosticato a Zecora la \"febbre della palude\". Prima che Zecora diventi un albero (fase finale della malattia), Fluttershy fa di tutto per trovare una cura. Pi\u00f9 tardi, Fluttershy si reca da Twilight per cercare aiuto nel trovare un famosissimo guaritore, ma non riescono a trovare nulla. La mattina successiva, Fluttershy \u00e8 eccitata nell'aver scoperto dove vive il guaritore, e lei e Twilight vanno a casa sua, mentre le condizioni di Zecora peggiorano sempre pi\u00f9. Grazie ad una vecchia legenda, scoprono che la cura \u00e8 molto semplice: basta un po' di miele. Fluttershy decide di cercare del miele per Zecora, ma si ammala anche lei. All'alveare, Fluttershy cerca di farsi dare del miele, ma le api la aggrediscono. Dato che la sua salute peggiora sempre pi\u00f9, cade al suolo, svenuta. Quando si risveglia (dopo tre giorni), Twilight e Cattail le dicono che la condizione di Zecora si \u00e8 aggravata fino al punto in cui le foglie hanno cominciato a crescere sul suo corpo. Fluttershy, spaventata, decide di fare un altro tentativo (travestendosi lei stessa da ape), ma stavolta \u00e8 riuscita a farsi dare il miele. Dopo essersi curata e riposata, Fluttershy torna da Zecora con la cura, ma subito dopo compare il dottore di Ponyville con la stessa malattia e chiede se Fluttershy ha trovato la cura. \nMarks and Recreation.\nLe Cutie Mark Crusaders decidono di aprire un \"Cutie Mark Day Camp\", un campeggio per aiutare i \"fianchi bianchi\" ad ottenere il cutie mark. Tutti i piccoli pony sono entusiasti di parteciparvi, tranne uno: Rumble. Lui non \u00e8 altro che il fratellino di Thunderlane (uno dei Wonderbolts). Qualche tempo dopo, le Crusaders aprono il loro campo ed \u00e8 una grossa sorpresa per tutti quando appare un Wonderbolt (il fratello di Rumble). Durante le varie attivit\u00e0, Rumble mostra poco interesse, fino a quando non confessa che non vuole il cutie mark, perch\u00e9 \u00e8 convinto che il cutie mark costringe i pony a fare una sola cosa per tutta la vita. Riesce ben presto a convincere gli altri pony, delineando la zona di confine tra i puledri col cutie mark e i \"fianchi bianchi\". Le Cutie Mark Crusaders rimangono da sole, e deluse da tutto ci\u00f2, pensano ad una soluzione. Siccome quei puledri sono fans di Thunderlane, gli dicono di tornare in campeggio. Col ritorno di Thunderlane, i piccoli pony decidono cos\u00ec, uno ad uno, di varcare la linea di confine e di fare tutte le cose divertenti proposte dalle Cutie Mark Crusaders. Alla fine (rimanendo solo), Rumble riesce a convincersi e si unisce a tutti gli altri.\nOnce Upon a Zeppelin.\nTwilight va a fare una crociera aerea, vinta dalla sua famiglia. Mentre si stanno godendo la crociera, il conduttore annuncia a tutti i passeggeri delle cose molto private sulla principessa dell'amicizia. Essendo imbarazzati, vanno a cercare il conduttore, che si rivela essere Iron Will. In realt\u00e0 parecchi pony hanno pagato per il solo privilegio di trascorrere del tempo con Twilight e alcuni si sono addirittura travestiti. Princess Twilight ha indetto un concorso tra i partecipanti e il premio consiste nel passare un'intera giornata come membro onorario della famiglia. Il concorso viene vinto da Star Traker. Dopo di che, i vari pony cominciano a fare varie attivit\u00e0 (come il bingo o la corsa con le barche), mentre Shining Armor accusa dei malesseri dovuti alla crociera stessa. Purtroppo per\u00f2, gli impegni da principessa, portano via tantissimo tempo a Twilight e non rendendosi conto dell'orario, ha perso lo spettacolo stellare. Indignata da tutto ci\u00f2, Twilight ha una crisi di nervi e pesta uno zoccolo a Star Traker. Poi corre via. Una volta raggiunta da Cadance, Twilight riacquista un po' di entusiasmo e va a chiedere scusa a tutti i pony che sono rimasti in qualche modo feriti dal suo atteggiamento, per poi continuare la crociera, mentre Iron Will si lancia gi\u00f9 dalla nave.\nSecrets and Pies.\nPinkie Pie ha realizzato una torta speciale per festeggiare la sessantatreesima sessione di allenamento di Rainbow Dash. Quest'ultima ringrazia l'amica per la splendida torta. Pi\u00f9 tardi Pinkie Pie vede la torta che lei stessa ha preparato, buttata nel cestino. Nello stesso giorno, Pinkie Pie comincia a pensare e arriva alla conclusione che Rainbow Dash odia segretamente le sue torte, perch\u00e9 stranamente tutte le volte che lei le ha offerto una torta, Rainbow Dash l'ha fatta guardare altrove, mentre queste scomparivano misteriosamente. Il giorno successivo, Pinkie Pie fa altre torte a Rainbow Dash, per le varie attivit\u00e0 da lei seguite. Purtroppo, Rainbow supera Pinkie ad ogni turno e riesce a sbarazzarsi delle torte senza doverle mangiare. Al Castello dell'Amicizia, Rainbow Dash ammette di odiare le torte e si sente in colpa per averle mentito in tutto questo tempo. Qualche tempo dopo, Rainbow si scusa con Pinkie. Lei capisce la situazione e le due si riconciliano con un abbraccio, e con la consapevolezza che Rainbow dovr\u00e0 essere onesta in futuro.\nUncommon Bond.\nCon l'arrivo a Ponyville del suo vecchio amico Sunburst, Starlight scopre poco a poco che lui ha moltissime cose in comune con le sue amiche. Mentre mostra interesse (con grossa sorpresa di Starlight) al negozio di antiquariato, incontra Twilight e i due legano proprio grazie a questa passione in comune. Il giorno successivo, Starlight \u00e8 ansiosa di trascorrere del tempo da sola con Sunburst. I due vanno al Sweet Apple Acres, dove per\u00f2 incontrano Trixie. Anche in questo caso i due legano molto, mostrando degli interessi in comune. Pi\u00f9 tardi, incontrano Maud Pie e Sunburst in quell'occasione rivela di avere degli interessi per la geologia. Starlight si sente tagliata fuori e se ne va. Subito dopo, lei si confida con Twilight, che la rassicura ricordandole che loro hanno pur sempre in comune l'interesse per la magia. In quel momento a Starlight viene un'idea: con un incantesimo ricrea la loro casa di quand'erano piccoli e in pi\u00f9 trasforma s\u00e9 stessa e il suo amico in puledri. In quel caso loro avrebbero dovuto giocare al loro gioco preferito da bambini: Dragon Pit. Sunburst le dice con rabbia che non vuole giocare e questo spinge Starlight ad annullare l'incantesimo e lasciare la stanza in lacrime. Alla fine, grazie a qualche dritta di Twilight, i due fanno pace, giocando anche a una versione reale di Dragon Pit. Pochi giorni dopo, Starlight, Twilight, Trixie e Maud accompagnano Sunburst alla stazione per prendere il treno.\nShadow Play - Part 1.\nSunburst legge l'ultima nota di Starswirl il Barbuto e, Princess Celestia e Princess Luna sono sorprese di sapere cosa sia diventato il loro vecchio insegnante dopo che \u00e8 scomparso. Invece Twilight e le sue amiche sono sorprese nello scoprire che i loro idoli esistono veramente. Dopo tre giorni di ricerca, Twilight e le altre non ancora riescono a decifrare del tutto gli scritti di Starswirl, ma per fortuna Starlight Glimmer \u00e8 stata in grado di rendere leggibile la rivista. Cos\u00ec sono venuti a sapere che i loro idoli sono stati intrappolati in un limbo dal Pony delle Ombre per ben mille anni. I pony vanno al tempio antico di Ponehenge e quando Twilight colloca la rivista di Starswilr il Barbuto su una delle rocce, attiva una vecchia registrazione olografica di Starswirl, Rockhoof, Mistman, Flash Magnus, Somnambula e Mage Meadowbrook. Adesso che \u00e8 chiaro cosa sia veramente successo, c'\u00e8 solo una cosa da fare per le Mane 6: salvare i loro idoli. Per essere salvati, ogni Mane deve ritrovare un oggetto molto prezioso e personale del proprio idolo e cos\u00ec ognuna di loro si \u00e8 messa alla ricerca dell'oggetto. Trovati tutti gli oggetti, Twilight, Starlight e Sunburst, lanciano un incantesimo e i sei pony vengono liberati dal limbo, ma tutto d'un tratto appare il Pony delle Ombre.\nShadow Play - Part 2.\nIl Pony delle Ombre distrugge le colonne magiche di Ponehenge e il giornale di Starswirl il Barbuto, in modo tale che i pony non possano imprigionarlo nel limbo. Mentre le Mane 6 cercano di capire dove potrebbe essersi nascosto, capiscono che per spedirlo nel limbo dovrebbero ricorrere agli elementi dell'armonia, che per\u00f2 erano stati ceduti all'albero. Nel frattempo le Mane 6 vengono convocate dalla cutie mappa in una regione abbandonata di Equestria, chiamata Hollow Shades. Pi\u00f9 tardi, nell'Everfree Forest, Starswirl ripristina gli elementi dell'armonia. Dopo di che, i sei pony della vecchia Equestria, Starlight, Sunburst e le Mane 6 con addosso gli elementi, riescono a sconfiggere il Pony delle Ombre, eliminando tutta la negativit\u00e0 e ripristinando l'unicorno che era all'inizio (diventato cattivo per una grave incomprensione con i suoi amici)."}
{"id": "6264541", "revid": "1498232", "url": "https://it.wikipedia.org/wiki?curid=6264541", "title": "Pentax K-1", "text": "La Pentax K-1 \u00e8 il primo modello DSLR full-frame prodotto da Ricoh con il marchio Pentax, la sua uscita sul mercato \u00e8 stata annunciata il 17 febbraio 2016.\nDi fatto diventa l'ammiraglia per il sistema Pentax K-mount, ed include nuove e migliorate caratteristiche, incluso il sistema di stabilizzazione a cinque assi SR II, un ridisegnato LCD flessibile su quattro montanti metallici consentendo la rotazione intorno all'asse ottico oltre all'inclinazione verso l'alto e verso il basso, e sistemi di autofocus e misurazione migliorati.\nCaratteristiche tecniche.\nRicoh ha continuato ad aggiornare la fotocamera dopo il rilascio attraverso aggiornamenti del firmware scaricabili gratuitamente. Questi hanno aggiunto funzionalit\u00e0, tra cui una modalit\u00e0 di visione notturna e un timer per la modalit\u00e0 Bulb."}
{"id": "6264542", "revid": "547034", "url": "https://it.wikipedia.org/wiki?curid=6264542", "title": "Argentina Open 2017 - Qualificazioni singolare", "text": "Le qualificazioni del singolare dell'Argentina Open 2017 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "6264543", "revid": "287204", "url": "https://it.wikipedia.org/wiki?curid=6264543", "title": "808 (numero)", "text": "Ottocentootto (808) \u00e8 il numero naturale dopo l'807 e prima dell'809."}
{"id": "6264544", "revid": "1263156", "url": "https://it.wikipedia.org/wiki?curid=6264544", "title": "Ottocentootto", "text": ""}
{"id": "6264546", "revid": "729019", "url": "https://it.wikipedia.org/wiki?curid=6264546", "title": "Indias de Mayag\u00fcez 2016", "text": "Questa voce raccoglie le informazioni riguardanti le Indias de Mayag\u00fcez nella stagione 2016.\nOrganigramma societario.\nArea direttiva\nArea tecnica"}
{"id": "6264549", "revid": "767487", "url": "https://it.wikipedia.org/wiki?curid=6264549", "title": "Eodicynodon", "text": "L'eodicinodonte (gen. Eodicynodon) \u00e8 un terapside estinto, appartenente agli anomodonti. Visse nel Permiano medio (Wordiano, circa 268 - 265 milioni di anni fa) e i suoi resti fossili sono stati ritrovati in Sudafrica. \u00c8 considerato molto vicino all'origine dei dicinodonti.\nDescrizione.\nDi piccole dimensioni, questo animale non doveva superare la lunghezza di 30 centimetri. Il corpo piccolo, a forma di botte, era sorretto da quattro arti sporgenti ai lati del corpo. Le zampe anteriori, bench\u00e9 pi\u00f9 corte di quelle posteriori, erano per\u00f2 pi\u00f9 robuste. Il cranio di \"Eodicynodon\" era dotato di un muso molto corto, terminante in una sorta di becco. Non erano presenti incisivi ma solo due lunghi canini superiori, mentre i denti postcanini erano pochi e minuscoli. La superficie triturante delle fauci consisteva esclusivamente in un becco corneo, probabilmente strutturato in tre parti: un margine anteriore tagliente, una parte centrale costituita da due cuscinetti nella mascella e nella mandibola, all\u2019altezza dei canini, e una parte posteriore cornea sulla mandibola che andava a battere contro un cuscinetto nella zona palatina. Queste strutture masticatorie erano azionate da potenti muscoli adduttori, che si originavano da grandi arcate zigomatiche appiattite e rigonfie all\u2019infuori. \nClassificazione.\nI primi fossili di questo animale vennero scoperti in terreni del Permiano medio in Sudafrica da R. Ooosthuizen tra il 1964 e il 1970; descritti come Eodicynodon oosthuizeni nel 1974, i fossili vennero ascritti al gruppo dei dicinodonti, il grande gruppo di terapsidi dotati di becchi simili a quelli delle tartarughe e di due denti caniniformi allungati. \"Eodicynodon\" fu considerato a lungo il pi\u00f9 antico e primitivo rappresentante di questo gruppo. Nel 1990 venne descritta un'altra specie, \"D. oelofseni\", sulla base di un cranio rinvenuto da J. Nyaphuli nel 1982, sempre risalente al Permiano medio. Il cranio era privo dei tipici denti caniniformi, e nuovi studi hanno ipotizzato che questa specie possa non appartenere al genere \"Eodicynodon\".\n\"Eodicynodon\" attualmente \u00e8 considerato un rappresentante basale degli anomodonti, il grande gruppo di terapsidi arbivori a cui appartengono anche i dicinodonti, insieme ad altre forme basali come \"Anomocephalus, Tiarajudens, Galeops, Suminia\" e \"Biseridens\". Sembra che \"Eodicynodon\", se non propriamente un dicinodonte arcaico, fosse molto vicino all'origine del gruppo.\nPaleoecologia.\n\"Eodicynodon\", grazie alle sue strutture mascellari, doveva essere gi\u00e0 in grado di compiere il tipico movimento antero-posteriore delle fauci che gli permetteva di triturare il cibo; esso era probabilmente costituito da materia vegetale quale foglie e semi. Le zampe di \"Eodicynodon\", come anche le piccole dimensioni del corpo, indicano che questo animale potrebbe essere stato in grado di rifugiarsi in cunicoli, e forse di scavare vere e proprie tane, come fecero anche piccoli dicinodonti successivi quali \"Cistecephalus\" e \"Robertia\". \u00c8 possibile che questa capacit\u00e0, insieme a un pi\u00f9 efficace sistema di processare il cibo, sia stato un fattore determinante nella sopravvivenza dei dicinodonti arcaici durante la crisi del Permiano medio, che coinvolse invece gli arcaici dinocefali."}
{"id": "6264553", "revid": "122357537", "url": "https://it.wikipedia.org/wiki?curid=6264553", "title": "ABN AMRO World Tennis Tournament 2017 - Singolare", "text": "Martin Kli\u017ean era il detentore del titolo, ma \u00e8 stato sconfitto nei quarti di finale da Tom\u00e1\u0161 Berdych.\nJo-Wilfried Tsonga ha sconfitto in finale David Goffin con il punteggio di 4\u20136, 6\u20134, 6\u20131."}
{"id": "6264556", "revid": "47767", "url": "https://it.wikipedia.org/wiki?curid=6264556", "title": "Fidel Davila", "text": ""}
{"id": "6264559", "revid": "2110845", "url": "https://it.wikipedia.org/wiki?curid=6264559", "title": "Daniel S\u00e9n\u00e9lar", "text": "Biografia.\nPresentato da Nicolas Untersteller (1900-1967) presso l'\u00c9cole nationale sup\u00e9rieure des beaux-arts di Parigi 30 Ottobre 1947, e Maurice Brianchon nel 1949. Ha partecipato come studente nel lavoro di restauro il palazzo di Versailles e S. Giovanni della chiesa Neuilly-sur-Seine.Il ottiene il gran Prix de Rome 1951. Il diventa residente a Villa Medici a Roma 1952-1955 sotto la direzione di Jacques Ibert (1890- 1962) ed \u00e8 diventato professore presso la Scuola di belle arti di Lilla 1966-1990.\nCollezioni pubbliche.\nDiverse opere in edifici pubblici, come parte del patrimonio artistico\nParigi, all'\u00c9cole nationale sup\u00e9rieure des beaux-arts:"}
{"id": "6264561", "revid": "287204", "url": "https://it.wikipedia.org/wiki?curid=6264561", "title": "Memphis Open 2017", "text": "Il Memphis Open 2017 (anche conosciuto come \"Memphis Open Presented by ServiceMaster\" per motivi di sponsorizzazione e precedentemente noto come U.S. National Indoor Tennis Championships) \u00e8 stato un torneo di tennis che si \u00e8 giocato sul cemento indoor presso il Racquet Club di Memphis, nel Tennessee. \u00c8 stata la 42\u00aa edizione del torneo. Il Memphis Open fa parte della categoria ATP Tour 250 nell'ambito dell'ATP World Tour 2017. Il torneo si \u00e8 giocato fra il 13 e il 19 febbraio 2017.\nPartecipanti.\nAltri partecipanti.\nI seguenti giocatori hanno ricevuto una Wild Card per il tabellone principale:\nI seguenti giocatori sono entrati nel tabellone principale passando dalle qualificazioni:\nIl seguente giocatore \u00e8 entrato in tabellone come lucky loser:\nCampioni.\nSingolare.\n Ryan Harrison ha sconfitto in finale Nikoloz Basilashvili con il punteggio di 6-1, 6-4.\nDoppio.\n Brian Baker / Nikola Mekti\u0107 hanno sconfitto in finale Ryan Harrison / Steve Johnson con il punteggio di 6-3, 6-4."}
{"id": "6264585", "revid": "1305772", "url": "https://it.wikipedia.org/wiki?curid=6264585", "title": "Biga (disambigua)", "text": ""}
{"id": "6264587", "revid": "293377", "url": "https://it.wikipedia.org/wiki?curid=6264587", "title": "Memphis Open 2017 - Qualificazioni singolare", "text": "Le qualificazioni del singolare del Memphis Open 2017 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "6264588", "revid": "367445", "url": "https://it.wikipedia.org/wiki?curid=6264588", "title": "Tom Hill", "text": ""}
{"id": "6264592", "revid": "144796", "url": "https://it.wikipedia.org/wiki?curid=6264592", "title": "Said bin Taimur", "text": ""}
{"id": "6264593", "revid": "486946", "url": "https://it.wikipedia.org/wiki?curid=6264593", "title": "Qaboos dell'Oman", "text": ""}
{"id": "6264594", "revid": "144796", "url": "https://it.wikipedia.org/wiki?curid=6264594", "title": "Ribellione di Dhofar", "text": ""}
{"id": "6264597", "revid": "120626781", "url": "https://it.wikipedia.org/wiki?curid=6264597", "title": "Memphis Open 2017 - Singolare", "text": "Kei Nishikori era il detentore del titolo dal 2013 ma ha deciso di partecipare al concomitante torneo di Buenos Aires.\nRyan Harrison ha sconfitto in finale Nikoloz Basila\u0161vili con il punteggio di 6-1, 6-4.\nTeste di serie.\nLe prime quattro teste di serie ricevono un bye per il secondo turno."}
{"id": "6264598", "revid": "115822379", "url": "https://it.wikipedia.org/wiki?curid=6264598", "title": "Amarti, rispettarti", "text": "Amarti, rispettarti \u00e8 un singolo del gruppo rap italiano Sottotono, pubblicato nel 2001 dall'etichetta Warner. Il ritornello del brano \u00e8 stato realizzato con la cantante italiana Eva.\nIl singolo contiene, oltre alla strumentale della canzone, \"Fai su!\", decima traccia dell'album, realizzata con Esa e Ben, e la sua versione strumentale."}
{"id": "6264599", "revid": "671029", "url": "https://it.wikipedia.org/wiki?curid=6264599", "title": "Korisliiga 2009-2010", "text": "La Korisliiga 2009-2010 \u00e8 stata la 70\u00aa edizione del massimo campionato finlandese di pallacanestro maschile. La vittoria finale \u00e8 stata ad appannaggio del ."}
{"id": "6264601", "revid": "1005847", "url": "https://it.wikipedia.org/wiki?curid=6264601", "title": "Mohammad-Javad Bahonar", "text": "Mo\u1e25ammad-Jav\u0101d B\u0101honar, nato il 5 settembre del 1933, ha ricoperto la carica di Primo ministro dell'Iran per meno di un mese, nell'agosto del 1981.\nB\u0101honar, con altri membri del governo di Mo\u1e25ammad \u02bfAl\u012b Raj\u0101\u02be\u012b, fu assassinato dai Mojahedin-e Khalq.\nGiovent\u00f9.\nMo\u1e25ammad-Jav\u0101d B\u0101honar era figlio di un modesto commerciante, proprietario di un piccolo negozio a Kerman. Mohammad-Javad era il suo secondo figlio e aveva otto tra fratelli e sorelle. \nLa sua vita fu caratterizzata da un'accentuata povert\u00e0. Quando era bambini, pot\u00e9 studiare il Corano solo in un modesto Maktab animato da pie donne. L\u00ec impar\u00f2 a leggere e a scrivere. Guidato dall'Ayatollah \u1e24aq\u012bq\u012b, pot\u00e9 entrare nel seminario della scuola Ma\u02bf\u1e63\u016bmiyye di Kerman (), dove ottenne il diploma concesso a chi superava il quinto livello di quel tipo di scuola.\nIstruzione.\nB\u0101honar dopo le scuole elementari, approd\u00f2 nel 1953 al Seminario di Qom, frequentando la classe dell'Ayatollah Ruhollah Khomeyni, leader della futura Rivoluzione iraniana. Consegu\u00ec poi un PhD in Teologia nell'Universit\u00e0 di Tehran. Fece anche parte del personale docente dell'Universit\u00e0 di Tehran, dove tenne lezioni di religione e teologia islamica.\nAttivit\u00e0 rivoluzionarie.\nPrima della Rivoluzione iraniana.\nB\u0101honar fu acceso oppositore della dinastia Pahlavi e svolse attivit\u00e0 contro Mohammad Reza Pahlavi che lo portarono in carcere nel 1963, 1964 e nel 1975. Nel 1963, fu incarcerato per essersi opposto alla Rivoluzione bianca dello Sci\u00e0. Durante l'esilio di Khomeyni in Iraq e Francia, prosegu\u00ec nelle sue attivit\u00e0 rivoluzionarie e fu un membro influente tra i seguaci del Grande Ayatollah. B\u0101honar, assieme a Morteza Motahhari, fu un lettore attivo della Hoseyniye Ershad, un centro religioso di Tehran.\nDopo la Rivoluzione iraniana.\nDopo la Rivoluzione, B\u0101honar divenne membro fondatore del Partito Repubblicano Islamico e un membro costitutivo del Consiglio della Rivoluzione Islamica (). Fu anche nominato ministro dell'Istruzione nel marzo del 1981. Fu pure membro del Assemblea degli Esperti. B\u0101honar, unitamente a Mo\u1e25ammad \u02bfAl\u012b Raj\u0101\u02be\u012b, oper\u00f2 una \"purga\" - che fu poi chiamata \"Rivoluzione Culturale dell'Iran\" - all'interno delle universit\u00e0 iraniane per eliminarne le influenze culturali \"occidentali\". Dopo l'assassinio di Mohammad Beheshti il 28 giugno 1981, fu nominato Segretario generale del partito, in cui egli ricopriva la carica di membro del Comitato Centrale. B\u0101honar serv\u00ec come ministro della cultura e dell'orientamento islamico quando Primo ministro era Mo\u1e25ammad \u02bfAl\u012b Raj\u0101\u02be\u012b (marzo 1981 - agosto 1981. Quando Raj\u0101\u02be\u012b divenne Presidente il 5 agosto 1981, egli scelse B\u0101honar suo Primo ministro.\nAssassinio.\nB\u0101honar fu assassinato con Raj\u0101\u02be\u012b e altri componenti del Partito Islamico Repubblicano quando una bomba esplose nell'ufficio del partito a Tehran il 30 agosto 1981. In Iran, l'esplosione fu chiamata Attentato dell'Hafte Tir. Quando una delle vittime apr\u00ec una valigetta, si ebbe l'esplosione. La valigetta era stata portata all'incontro da Massoud Keshmiri, un ufficiale della Sicurezza del Partito Islamico Repubblicano. Una settimana pi\u00f9 tardi, fu annunciato che Keshmiri era il responsabile della progettazione dell'esplosione. Keshmiri fu identificato come un agente operativo dei Mujahedin del Popolo, sostenuto da Saddam Hussein. Aveva gi\u00e0 cercato di assassinare Raj\u0101\u02be\u012b e B\u0101honar il 22 agosto, quando Raj\u0101\u02be\u012b aveva presentato il suo governo a Ruhollah Khomeyni. Il figlio di quest'ultimo, A\u1e25mad Khomeyni, chiar\u00ec che Keshmiri si trovava con Raj\u0101\u02be\u012b quando si erano recati dall'Ayatollah Khomeyni. Aveva con s\u00e9 una valigetta, ma non gli fu permesso di portarla dentro la stanza del ricevimento."}
{"id": "6264609", "revid": "729019", "url": "https://it.wikipedia.org/wiki?curid=6264609", "title": "Latino di Virginio Orsini", "text": "Biografia.\nEra figlio di Virginio Orsini (1567-1596), signore di Selci e di Beatrice Vitelli (?-1605), figlia di Jacopo signore di Amatrice.\nSignore di Amatrice e Poggio Catino, fu al servizio dello Stato Pontificio, del Ducato di Mantova, della Repubblica di Venezia e del Sacro Romano Impero.\nMor\u00ec nel 1617 durante l'assedio di Gradisca.\nDiscendenza.\nSpos\u00f2 in prime nozze Caterina Togato e in seconde nozze Porzia Caetani, dalla quale ebbe quattro figli:"}
{"id": "6264610", "revid": "726373", "url": "https://it.wikipedia.org/wiki?curid=6264610", "title": "DayZ Standalone", "text": "DayZ Standalone \u00e8 un videogioco di sopravvivenza open world sviluppato dalla Bohemia Interactive Studio. \u00c8 il successore dell'omonima mod per ArmA II. Il gioco \u00e8 stato distribuito da Microsoft Studios in accesso anticipato su Steam nel dicembre 2013.\nModalit\u00e0 di gioco.\nL'obiettivo del gioco \u00e8 sopravvivere ad un'apocalisse zombie. L'equipaggiamento iniziale \u00e8 composto da: dei semplici vestiti, una benda e un bengala, oppure un frutto, una garza e una luce chimica o comunque altri tre oggetti, in base al server al quale si \u00e8 collegati e nel quale si pu\u00f2 iniziare ad esplorare la grande area di 225\u00a0km\u00b2 in cerca di cibo, armi, vestiti, veicoli e qualsiasi cosa sia utile per sopravvivere. DayZ \u00e8 ambientato a Chernarus, una regione fittizia dell'ex Unione Sovietica nel 1991. Nel mondo di gioco \u00e8 possibile esplorare diversi luoghi come case, fienili, aeroporti, basi militari, stazioni di polizia e appartamenti per trovare forniture di qualsiasi genere. Gli oggetti fondamentali del gioco sono il cibo e l'acqua, che sono le chiavi per la sopravvivenza. Tralasciando i beni di prima necessit\u00e0, i giocatori possono trovare diversi tipi di abbigliamento, che non solo consentono al giocatore di personalizzare il proprio personaggio, ma portano al giocatore un vantaggio nel numero di oggetti trasportabili e gli permettono di mantenersi isolato dagli agenti atmosferici. Sparse per la mappa, sono presenti una notevole variet\u00e0 di armi, che permettono ai giocatori di proteggersi da zombie o da altri giocatori, se necessario. Attualmente sono presenti armi da mischia e armi da fuoco (successivamente ne saranno aggiunte altre) inoltre c'\u00e8 la possibilit\u00e0 di trovare accessori per le armi da fuoco che permetteranno di godere di un'esperienza di gioco suggestiva e realistica. L'interazione tra giocatori \u00e8 una parte importante di DayZ. Attualmente il gioco fornisce una chat vocale, che permette ai giocatori di comunicare tra di loro entro una certa distanza e una chat di testo prevista anche per quei giocatori che non possiedono alcun mezzo di comunicazione vocale.\nIn giro per il mondo di gioco, i giocatori possono anche trovare varie forniture mediche poich\u00e9 l'ambiente pone una vasta serie di minacce. Sono presenti malattie come il colera, la dissenteria e l'epatite, che pu\u00f2 essere contratta tramite l'ingerimento di acqua infetta o cibo avariato e pu\u00f2 essere curata soltanto con una medicina appropriata. Se un giocatore viene colpito o ferito, l'abbigliamento potrebbe danneggiarsi e il giocatore potrebbe iniziare a sanguinare e deve essere bendato rapidamente per ridurre al minimo la perdita di sangue; danni eccessivi o l'eccessiva perdita di sangue si tradurr\u00e0 in un grave deterioramento della vista del giocatore(scomparsa dei colori) che lo pu\u00f2 rendere incosciente e, se non aiutato tempestivamente, portarlo alla morte.\nAlcune caratteristiche che sono state aggiunte di recente al gioco sono la caccia di animali, la cucina ed il trasporto con veicoli di terra, e in aggiornamenti futuri sar\u00e0 possibile il trasporto aereo.\nSviluppo.\nDopo il grande successo della Dayz mod, Dean Hall annuncia ad agosto 2012 un nuovo blog di sviluppo, dove annunci\u00f2 di lavorare alla realizzazione della versione standalone del gioco in collaborazione con la Bohemia Interactive.\nData di uscita e prezzo.\nIl gioco \u00e8 stato rilasciato il 16 Dicembre 2013 come accesso anticipato su Steam con il prezzo di $27,99. Il 13 Dicembre 2018, 5 anni dopo \u00e8 uscito dall'accesso anticipato con la versione 1.0.149918 con il prezzo di $44,99 .il 29 maggio 2019 \u00e8 uscito su console ad un prezzo di $49.99 "}
{"id": "6264611", "revid": "124123", "url": "https://it.wikipedia.org/wiki?curid=6264611", "title": "Karen Brun\u00e9s", "text": "Nata a Fredensborg, in Danimarca, figlia di un impiegato, dopo gli studi diventa impiegata dell'amministrazione postale di Copenaghen.\nNel 1928 inizia la sua carriera di scrittrice, pubblicando racconti su diverse riviste scandinave. Partecipa nel 1922 a un concorso come sceneggiatrice e vince il primo premio.\nSolo a quarant'anni, sotto lo pseudonimo maschile di Stephan Brun\u00e9s, scrive i suoi primi due romanzi: \"Ivan\" (1936), ambientato nella Russia zarista, e \"Mala fra finske skov\" (\"Mala nella foresta finlandese\") (1943), un romanzo su un ragazzo che ha combattuto per il suo paese.\nDopo un viaggio negli Stati Uniti nel 1956, si appassiona dell'eroe popolare Davy Crockett, visto come un difensore dei nativi americani. Scrive una quindicina di libri sulla sua figura, pubblicati sotto lo pseudonimo Tom Hill.\nI suoi romanzi d'avventura sono stati tradotti in decine di paesi europei. In Italia i suoi romanzi su Crockett sono stati pubblicati da Fratelli Fabbri Editori."}
{"id": "6264616", "revid": "1342360", "url": "https://it.wikipedia.org/wiki?curid=6264616", "title": "Futbol'nyj Klub Spartak Moskva 2008", "text": "Questa voce raccoglie le informazioni riguardanti lo Spartak Mosca nelle competizioni ufficiali della stagione 2008."}
{"id": "6264617", "revid": "1342360", "url": "https://it.wikipedia.org/wiki?curid=6264617", "title": "Futbol'nyj Klub Spartak Moskva 2009", "text": "Questa voce raccoglie le informazioni riguardanti lo Spartak Mosca nelle competizioni ufficiali della stagione 2009."}
{"id": "6264646", "revid": "767487", "url": "https://it.wikipedia.org/wiki?curid=6264646", "title": "Il padre d'Italia", "text": "Il padre d'Italia \u00e8 un film del 2017 diretto da Fabio Mollo, con protagonisti Luca Marinelli e Isabella Ragonese.\nTrama.\nPaolo \u00e8 un trentenne omosessuale solitario e introverso che lavora come commesso in un negozio di Torino. Il giovane ha appena dovuto troncare una storia importante poich\u00e9 il suo ex voleva sposarsi e mettere su famiglia con lui, che invece vive in un eterno presente.\nUna sera, in una dark room viene avvicinato da Mia, ragazza incinta al sesto mese che gli sviene tra le braccia. Il ragazzo la soccorre e, poich\u00e9 non ha un posto dove andare n\u00e9 nessuno che la accolga, la ospita a casa sua.\nIl giorno dopo la ragazza, ripresasi, chiede a Paolo di accompagnarla ad Asti, dove il suo gruppo rock e il fidanzato che la notte prima l'aveva abbandonata si riuniranno. Paolo, con molta riluttanza, si fa prestare un furgone dallo store dove lavora e la porta l\u00ec, solo per vederla venire cacciata malamente dalla band e dal ragazzo. Mia chiede allora di essere portata a Roma, dove viveva con altri ragazzi; Paolo riesce a tenere con s\u00e9 il furgone e a portarla l\u00e0, ma trovano il suo appartamento occupato: in realt\u00e0 la ragazza lo aveva usato solo come appoggio temporaneo. \nMia vuole quindi recarsi a Napoli, dove risiede il padre del suo bambino.\nDurante il viaggio tra Paolo e Mia nasce una profonda intesa: il carattere esuberante della ragazza pian piano scioglie quello ombroso del ragazzo, e lo aiuta ad elaborare la fine della sua relazione. I due si scambiano anche diverse confidenze, e Paolo le racconta di essere cresciuto in orfanotrofio dopo essere stato abbandonato da sua madre.\nGiunti a casa dell'ex amante di Mia, per\u00f2, i due hanno una brutta sorpresa: l'uomo \u00e8 morto da oltre un anno e dunque non pu\u00f2 essere realmente il padre del nascituro, che rimane ignoto.\nNonostante questo Paolo decide di rimanere insieme a Mia: tra i ragazzi nasce infatti un forte sentimento che li porta a legarsi strettamente. I due si recano all'orfanotrofio dove Paolo \u00e8 cresciuto, dove il ragazzo pu\u00f2 affrontare finalmente il suo passato.\nIn seguito raggiungeranno la famiglia di Mia in Calabria.\nPaolo ha per la prima volta modo di vivere in una famiglia, e propone a Mia di rimanere l\u00e0: lui sar\u00e0 il padre del bambino e vivranno come una famiglia vera. Per un certo periodo la cosa funziona: Mia insegna a Paolo a nuotare e insieme sceglieranno il nome della bambina, Italia.\nIn breve per\u00f2 Mia diventa insofferente alla vita dalla quale era sempre fuggita; durante un litigio con sua madre, questa la mette di fronte al fatto che essere genitori significa fare molti sacrifici e prendersi responsabilit\u00e0 cui la ragazza \u00e8 assolutamente inadeguata.\nMia decide cos\u00ec di scappare, lasciando Paolo di nuovo solo.\nAmmettendo che l'avventura con Mia sia stata solo una grande follia, Paolo torna alla sua vita, ma tempo dopo riceve una chiamata da un ospedale in Sicilia, dove Mia si \u00e8 recata per partorire. Dopo aver dato alla luce la bambina, la ragazza \u00e8 nuovamente fuggita senza riconoscerla come sua; prima per\u00f2 ha indicato Paolo come padre biologico di Italia.\nIl ragazzo, libero finalmente dai suoi fantasmi, non esita a riconoscere la bambina, accettando le responsabilit\u00e0 e le paure di un genitore e pensando finalmente al proprio futuro.\nDistribuzione.\nIl film \u00e8 stato distribuito nelle sale cinematografiche italiane il 9 marzo 2017.\nCuriosit\u00e0.\nIn una scena del film Marinelli canta uno spezzone della canzone \"Non sono una signora\" di Loredana Bert\u00e8, come aveva gi\u00e0 fatto in \"Lo chiamavano Jeeg Robot\"."}
{"id": "6264650", "revid": "1355461", "url": "https://it.wikipedia.org/wiki?curid=6264650", "title": "Looking Glass", "text": "Durante la guerra dei Nasi Forati, nel 1877, guid\u00f2 insieme a Capo Giuseppe la ritirata del suo popolo dall'Oregon fino al Montana, nella speranza di superare il confine statunitense per cercare asilo in Canada. Looking Glass era a capo della banda degli Alpowai, che includeva le comunit\u00e0 degli Asotin, degli Alpowa e dei Sapachesap.\nIl suo nome deriva da quello del padre, Apash Wyakaikt, figura di spicco e leader dei Nasi Forati noto anche con il nome di Ippakness Wayayken (\"Specchio intorno al collo\").\nMor\u00ec durante la battaglia di Bear Paw il 5 ottobre del 1877."}
{"id": "6264651", "revid": "762947", "url": "https://it.wikipedia.org/wiki?curid=6264651", "title": "Central City Opera", "text": "La Central City Opera \u00e8 la quinta pi\u00f9 antica Compagnia d'opera degli Stati Uniti, fondata nel 1932 da Julie Penrose e Anne Evans. Ad ogni festival viene presentata nella sede storica della Central City Opera House, che dispone di 550 posti a sedere, costruita nel 1878 all'epoca delle miniere d'oro nella citt\u00e0 di Central City, Colorado. Pelham G. Pearce fu scelto nel 1996 come Amministratore Delegato della Central City Opera, e fu nominato Direttore Generale/Direttore Artistico nel maggio 1998, quando John Moriarty divent\u00f2 Direttore Artistico Emerito.\nLa maggior parte dei recenti festival estivi di sei settimane hanno compreso opere tradizionali e progressiste. Una quarantina di spettacoli, compresi quelli specifici per i giovani, vengono presentati ogni stagione. Il 2007 ha segnato il 75\u00ba anniversario della Compagnia e una singola stagione comporta da 3 a 4 produzioni operistiche. \"Lavori Brevi\" (una selezione di scene d'opera di dieci minuti) atti unici scelti e \"Pranzo &amp; una Canzone\" (spettacoli con un solo pasto) vengono prodotti assieme alla stagione lirica principale dagli assistenti alla regia e i cantanti apprendisti nell'ambito del Bonfils-Stanton Artists Training Program.\nCommissioni.\nIncarichi di successo per la compagnia comprendono il classico americano \"The Ballad of Baby Doe\" di Douglas Moore, in anteprima nel 1956, la popolare opera in un atto \"The Face on the Barroom Floor\" di Henry Mollicone, in anteprima nel 1978 e la prima mondiale del 2003 \"Gabriel's Daughter\", anche questa composta da Henry Mollicone. La prima mondiale dell'opera cinese, \"Poet Li Bai\", commissionata da Asian Performing Arts of Colorado, fu presentata nel 2007.\nFormazione degli Artisti.\nLa prestigiosa Fondazione Bonfils-Stanton, Programma di Formazione degli Artisti, della Central City Opera, fondata dal Direttore Artistico Emerito John Moriarty, \u00e8 stata utile per pi\u00f9 di due decenni come un modello nazionale per la formazione di giovani cantanti. Il rigoroso programma di 10 settimane integra l'allenamento quotidiano in dizione, movimento e combattimento sul palco con insegnamento individuale, sessioni di gestione della carriera, le prove e le opportunit\u00e0 di rendimento negli spettacoli estivi e nelle produzioni ausiliarie. Il programma seleziona 30-32 partecipanti provenienti da quasi 1.000 candidati ogni anno.\nTradizioni dell'Opera.\nLe tradizioni dell'Opera degne di nota comprendono l'annuale Ballo Yellow Rose, la pi\u00f9 antica cerimonia per le debuttanti del Colorado, nel giorno di apertura.\nLa Canzone degli Uscieri (cantata dal Corpo degli Uscieri mentre marcia lungo la strada per aprire il teatro ad ogni spettacolo sul palco principale). Il Corpo degli Uscieri, composto da collegiali e giovani professionisti interni, provenienti da tutti i dipartimenti della produzione e dell'amministrazione, comprende la tradizionale Bell Ringer per segnare il tempo."}
{"id": "6264661", "revid": "111917706", "url": "https://it.wikipedia.org/wiki?curid=6264661", "title": "Rehat Maryada", "text": "Il Rehat Maryada detto anche Rahit Maryada \u00e8 il codice di comportamento dei sikh. Esso definisce la differenza tra un sikh e un non-sikh.\nIl \"Sikh Rehat Maryada\" venne approvato nel 1950, nella versione ufficiale, dalle comunit\u00e0 sikh di tutto il mondo. Esso ha uniformato le pratiche religiose, anche se \u00e8 ancora dibattuto sotto certi aspetti, ed \u00e8 la base per la maggior parte delle comunit\u00e0.\nEtimologicamente \"Rahit\" viene dal termine punjabi \"rahina\" che significa \"vivere\"; \"maryada\" deriva dal sanscrito \"marya\" dal significato di \"limite\" e da \"ada\" ovvero accettare, comprendere.\nDefinizione di un sikh.\nUn sikh \u00e8 un credente che fedelmente: \nQuesta definizione di sikh \u00e8 stata proposta dal Comitato Shiromani Gurdwara Parbandhak il 3 febbraio 1945, dopo anni di lavoro e di riflessione; questo comitato \u00e8 una delle pi\u00f9 alte autorit\u00e0 religiose del sikhismo.\nA questa definizione \u00e8 necessario aggiungere la regola dei Cinque K e della vita a casa delle donne lavoratrici e credenti consigliata dai Guru del sikhismo come un modo di vita per tutti.\nVita quotidiana di un sikh.\nVi sono due aspetti importanti nella vita di un sikh:\nNella vita personale, tutti i sikh devono seguire:\nNaam Japna.\nLa meditazione sul nome di dio e la storia delle Sacre Scritture; e ci\u00f2 al fine di:\nKirat Karo.\nDeve condurre la sua vita secondo gli insegnamenti del guru:\nIl servizio disinteressato - Sewa.\nTutti i sikh devono effettuare un servizio di volontariato gratuito nella comunit\u00e0 e nel Tempio, il Gurdwara; partecipare a progetti comunitari, aiutare gli ospedali, le case di cura, gli asili, ecc:\nSeguire una disciplina di vita.\nIl sikh viene obbligato dai guru a condurre una vita disciplinata e a non seguire ciecamente i riti e le superstizioni che non portano alcun beneficio spirituale o materiale alla persona o alla comunit\u00e0.\nBisogna:\nVita comunitaria.\nIl dovere del sikh \u00e8 contribuire attivamente alla comunit\u00e0 al di fuori della propria famiglia. Egli deve dare il suo tempo libero alla comunit\u00e0 sikh e anche ad altre. Dovere di un sikh \u00e8 mantenere un dialogo permanente con tutti i membri della comunit\u00e0 e di trattarli come eguali e rispettarli.\nMeditare e leggere le sacre scritture.\nDovere di ogni sikh \u00e8 di impegnarsi nella meditazione personale e nella Gurudwara, cantare inni devozionali (Kirtan) e studiare le Scritture. Meditare e capire il Guru Granth Sahib \u00e8 importante per il corretto sviluppo di un sikh. Devono studiare l'alfabeto gurmukhi per essere in grado di leggere i testi sacri e per capire il loro significato. Il sikh deve usare il Guru Granth Sahib come guida spirituale nella sua vita - dalla nascita alla morte.\nFar parte di una congregazione.\nUn sikh \u00e8 pi\u00f9 facilmente e pi\u00f9 profondamente toccato dalla sua religione quando \u00e8 impegnato in una congregazione (Sangat). Per questo motivo, \u00e8 necessario che regolarmente visiti un Gurdwara, luogo di culto e di preghiera.\nA nessuno deve essere impedito di entrare in un Gurdwara, da qualunque parte provenga, indipendentemente dalla religione, casta, classe, genere, razza o nazionalit\u00e0. Il Gurdwara \u00e8 aperto a tutti.\nServire nel Gurdwara.\nDurante un ufficio nella congregazione deve essere eseguita un'attivit\u00e0 nel locale in cui \u00e8 installato il Guru Granth Sahib. L'Ardas e il Kirtan sono parte di queste attivit\u00e0.\nNon \u00e8 opportuno cantare sul ritmo di musica folk o melodie di film popolari.\nFestivit\u00e0:\nle feste sikh pi\u00f9 importanti sono: \nVivere secondo la visione del guru.\nIl credente deve vivere al fine di promuovere i principi stabiliti dai guru:"}
{"id": "6264677", "revid": "287204", "url": "https://it.wikipedia.org/wiki?curid=6264677", "title": "Festival di Berlino 1961", "text": "L'11\u00aa edizione del Festival internazionale del cinema di Berlino si \u00e8 svolta a Berlino dal 23 giugno al 4 luglio 1961, con lo Zoo Palast come sede principale. Direttore del festival \u00e8 stato per l'undicesimo anno Alfred Bauer.\nL'Orso d'oro \u00e8 stato assegnato al film italo-francese \"La notte\" di Michelangelo Antonioni, vincitore anche del Premio FIPRESCI.\nIl film di apertura del festival \u00e8 stato \"Giulietta e Romanoff\" di Peter Ustinov.\nLe retrospettive di questa edizione sono state dedicate ai registi Richard Oswald, Billy Wilder e Akira Kurosawa.\nStoria.\nDopo l'edizione sottotono del 1960, al suo 11\u00ba anno la \"Berlinale\" fu accompagnata da un diffuso scetticismo tra i critici e, soprattutto, tra gli organizzatori. Le obiezioni erano dirette in particolare al processo di selezione, che in questi anni il direttore Alfred Bauer e la sua squadra stavano tentando di migliorare. Decisa a ridurre il numero di film presentati nei grandi festival, la FIAPF aveva imposto la regola secondo cui nessun Paese poteva essere rappresentato da pi\u00f9 di due pellicole in concorso. Ciascuno poteva presentare un contributo ufficiale, lasciando all'organizzazione l'opportunit\u00e0 di visualizzare e invitare altri film in modo indipendente.\nCos\u00ec, nonostante la presenza di 53 Paesi rappresentati da lungometraggi, documentari, cortometraggi o solamente da delegati, la selezione ufficiale del 1961 incluse solo 27 film, quattro dei quali invitati personalmente da Bauer: \"La notte\" di Michelangelo Antonioni, \"La donna \u00e8 donna\" di Jean-Luc Godard, \"Question 7\" di Stuart Rosenberg e \"Eri tu l'amore\" di Ralph Thomas (oltre al documentario \"Traumland der Sehnsucht\" di Wolfgang M\u00fcller-Sehn). Alla fine, proprio questi film si aggiudicarono i premi principali e divenne sempre pi\u00f9 chiaro che il programma del festival doveva essere liberato dalle considerazioni spesso troppo tattiche delle industrie cinematografiche nazionali. C'era un'intensa esigenza di viaggiare, partecipare alle anteprime in altri Paesi e coinvolgere nella selezione gli addetti culturali delle ambasciate tedesche.\nIl dibattito sui contenuti in un'epoca di cambiamenti, avviato gi\u00e0 nel 1960, prosegu\u00ec in questa edizione del festival. Cos\u00ec come stava avvenendo nelle altri grandi rassegne, anche la \"Berlinale\" segn\u00f2 il passaggio dal cinema delle celebrit\u00e0 al cinema d'autore. Con film come quelli di Bernhard Wicki, Elio Petri, Fons Rademakers, Ralph Thomas e Akira Kurosawa il programma fu ancora pi\u00f9 \"impegnato\" che in passato, eppure agli occhi del pubblico (e soprattutto della stampa scandalistica) quello che fu percepito fu che ancora una volta mancavano le star e che il \"glamour\" dei primi tempi era scomparso. Alfred Bauer aveva invitato numerosi attori di calibro internazionale ma solo pochi di loro accettarono, secondo lo stesso direttore perch\u00e9 avevano preferito partecipare al Festival di Mosca, \u00abche come sappiamo ha spesato gli artisti, compreso un giro turistico attraverso l'Unione Sovietica\u00bb. Alla fine le pi\u00f9 acclamate furono soprattutto celebrit\u00e0 locali come Lil Dagover, Gert Fr\u00f6be, Ingrid van Bergen, Hardy Kr\u00fcger e Liselotte Pulver.\nBauer fu contrariato dall'immagine che la stampa tedesca aveva dato del festival e in una lettera inviata il 2 agosto 1961 a Gerd Bucerius, deputato della CDU e editore del settimanale \"Stern\", si lament\u00f2 per il fatto che i \"lettori indifesi\" erano stati privati della qualit\u00e0 cinematografica a vantaggio dell'enfasi sulla \"attrattiva fisica\" delle ospiti femminili, in particolare del sex symbol Jayne Mansfield: \u00ab\"Stern\" non ha detto niente a proposito dell'alta qualit\u00e0 del festival di quest'anno e degli eventi che lo hanno accompagnato e che hanno sempre conquistato l'attenzione della stampa seria in patria e all'estero. Al contrario, la sua rivista ha fornito all'Europa dell'Est la propaganda con il materiale di benvenuto per l'affermazione che il \"focolaio del vizio\" di Berlino dovrebbe essere trasformato in una \"citt\u00e0 pulita e libera\" il pi\u00f9 rapidamente possibile\u00bb.\nLa vittoria di Antonioni e i due Orsi d'argento assegnati al film di Godard si dimostrarono la cartina di tornasole per un'intera generazione di critici e operatori del settore. Eppure, proprio la critica si trov\u00f2 in difficolt\u00e0 con la rappresentazione comprensiva e senza compromessi della donna nel film di Godard e il tema dell'alienazione in quello di Antonioni, a proposito del quale Heinz Ungureit scrisse sul \"Frankfurter Rundschau\": \u00abEstranei l'uno per l'altro, la coppia di sposi esce nella notte, lui sempre pi\u00f9 instabile, lei ancora pi\u00f9 annoiata con la sua dolce conformit\u00e0. L'abbraccio con cui si salva non avrebbe potuto essere pi\u00f9 ripugnante o fatale. Il film ci lascia con una tale desolazione, con la riduzione di tutte le relazioni a qualcosa di superficiale\u00bb.\nLe nuove tendenze estetiche furono accettate in modo riluttante e in molti giudicarono queste opere fredde e nichiliste, rilevando che tempi ancora pi\u00f9 freddi si prospettavano non solo a Berlino, dove poche settimane dopo la fine del festival la guerra fredda port\u00f2 con s\u00e9 una brutale nuova realt\u00e0: dal 13 agosto 1961 la costruzione di un muro inizi\u00f2 la divisione della citt\u00e0."}
{"id": "6264682", "revid": "1386188", "url": "https://it.wikipedia.org/wiki?curid=6264682", "title": "Impero sikh", "text": ""}
{"id": "6264683", "revid": "61051", "url": "https://it.wikipedia.org/wiki?curid=6264683", "title": "Fu\u00dfball-Club Bayern M\u00fcnchen 2014-2015 (femminile)", "text": "Questa voce raccoglie le informazioni riguardanti la sezione di calcio femminile del Fu\u00dfball-Club Bayern M\u00fcnchen nelle competizioni ufficiali della stagione 2014-2015.\nStagione.\nNella stagione 2014-2015 il Bayern Monaco ha disputato la Frauen-Bundesliga, massima serie del campionato tedesco di calcio femminile, concludendo al primo posto con 56 punti conquistati in 22 giornate, frutto di 17 vittorie, 5 pareggi e 0 sconfitte, vincendo il campionato tedesco per la seconda volta nella sua storia e vincendo la Frauen-Bundesliga per la prima volta nella sua storia. Nella DFB-Pokal ha raggiunto i quarti di finale, dove \u00e8 stato eliminato dall'1. FFC Francoforte."}
{"id": "6264685", "revid": "767487", "url": "https://it.wikipedia.org/wiki?curid=6264685", "title": "Leather Leone", "text": "Con il nome Leather, nel 1989, pubblic\u00f2 l'album da solista \"Shock Waves\" dopodich\u00e9 si prese una pausa di vent'anni dall'attivit\u00e0 musicale. Nel 2011 ricominci\u00f2 a cantare nel gruppo musicale heavy metal Sledge Leather, con cui realizz\u00f2 il disco \"Imagine Me Alive\" nel 2012.\nI primi anni.\nRude Girl.\nLeather Leone inizi\u00f2 a cantare nei primi anni ottanta a San Francisco e con la batterista Sandy Sledge fond\u00f2 le Rude Girl, una band tutta femminile di cui fu la cantante. Le Rude Girl cominciarono ad esibirsi in alcuni concerti metal nella propria citt\u00e0 e condivisero il palco con gruppi quali Suicidal Tendencies e Megadeth. Venne quindi loro proposto un contratto discografico della durata di sette anni con la Columbia Records e con l'aiuto di Sandy Pearlman, allora produttore dei Black Sabbath, ma prima di registrare l'album d'esordio si sciolsero. La band si riform\u00f2 quindi con il nome Malibu Barbi e la cantante partecip\u00f2 alla registrazione del singolo \"Rude Girls\", uscito nel 1987 su disco in vinile da 12\" contenente due canzoni.\nChastain.\nLeather Leone presto divenne la cantante dei Chastain, il gruppo che venne formato nel 1984 per volere di Mike Varney, presidente della Shrapnel Records, nell'intento di poter realizzare un album da solista di David Chastain. Varney not\u00f2 l'abilit\u00e0 nello shred di Chastain, chitarrista dei CJSS di Cincinnati, e, allo stesso tempo, volle creare una formazione per la talentuosa giovane cantante proveniente dalle Rude Girl. Con questo gruppo lei incise cinque album in sei anni, a cui parteciparono anche musicisti che in seguito collaborarono con Alice Cooper (Ken Mary), Cannibal Corpse (Pat O'Brien come turnista dal vivo) e King Diamond (David Harbour e John Luke Hebert su \"House of God\").\nLeather.\nLa cantante realizz\u00f2 anche un album da solista, col nome Leather, pubblicato dalla Roadrunner Records nel 1989 col titolo \"Shock Waves\". Questo fu anche il primo disco prodotto dalla Leviathan Records, l'etichetta discografica di David Chastain, ad essere distribuito in tutto il mondo. Dopo un'ultima tourn\u00e9e tenutasi nel 1991, Leather Leone scomparve dalla scena musicale.\nIl ritorno.\nSledge Leather.\nLeather Leone si riaffacci\u00f2 sul panorama metal nel 2011 dando vita al progetto Sledge Leather con Sandy Sledge alla batteria (entrambe fecero parte delle Rude Girl e delle Malibu Barbi) e Matthias Weisheit alla chitarra. Con loro si esib\u00ec in Germania al festival Keep It True e nei primi mesi del 2012 realizz\u00f2 l'album \"Imagine Me Alive\".\nChastain.\nDopo una lunga assenza Leather Leone riprese ad essere la cantante dei Chastain e, nel 2013, con loro realizz\u00f2 \"Surrender to No One\". Lo stesso lavoro usc\u00ec l'anno successivo in versione \"uncut\" mentre nel 2015 la Leviathan Records pubblic\u00f2 il nuovo disco della band intitolato \"We Bleed Metal\". Nonostante il ritorno della storica cantante, i Chastain non effettuarono alcun tour di supporto ai nuovi album.\nLeather.\nNel 2014 la cantante si esib\u00ec da solista in alcune date dal vivo in Brasile e nel 2016 fece lo stesso negli Stati Uniti d'America."}
{"id": "6264686", "revid": "73843", "url": "https://it.wikipedia.org/wiki?curid=6264686", "title": "Oscar II", "text": ""}
{"id": "6264690", "revid": "767487", "url": "https://it.wikipedia.org/wiki?curid=6264690", "title": "Gestione dell'innovazione", "text": "La gestione dell'innovazione (o in inglese: innovation management) \u00e8 la gestione dei processi di innovazione dal punto di vista del prodotto e dell'organizzazione.\nLa gestione dell'innovazione prevede un insieme di strumenti che permettano ai manager e agli ingegneri di cooperare per una comprensione dei processi e degli obiettivi in comune.\nTale gestione permette all'organizzazione di rispondere ad opportunit\u00e0 esterne o interne, e di usare la propria creativit\u00e0 per introdurre nuove idee, processi o prodotti; non \u00e8 relegata all'area di \"Ricerca e sviluppo\", ma coinvolge i dipendenti ad ogni livello nella contribuzione creativa allo sviluppo del prodotto della societ\u00e0, nella produzione e nel marketing.\nUtilizzando gli strumenti di \"innovation management\", la gestione pu\u00f2 spronare le capacit\u00e0 creative della forza lavoro, per uno sviluppo continuo di una societ\u00e0.\nTra gli strumenti a disposizione vi sono: brainstorming, prototipazione digitale, gestione del ciclo di vita del prodotto, gestione dell'idea, TRIZ, phase\u2013gate model, project management, pianificazione del product lining e del portfolio management.\nIl processo pu\u00f2 essere visto come un'integrazione evolutiva dell'organizzazione, della tecnologia e del mercato, interagendo con una serie di attivit\u00e0: ricerca, selezione, implementazione e cattura.\nNel 2013 \u00e8 stata pubblica dal \"CEN\" la specifica tecnica europea CEN/TS 16555-1 Innovation Management: la CEN/TS 16555-1 \u00e8 una guida che ha l'obiettivo di introdurre, sviluppare e mantenere un framework per pratiche sistematiche di gestione dell'innovazione e sistemi di gestione dell'innovazione.\nDopo la pubblicazione a livello internazionale di oltre 30 differenti norme nazionali, nel 2013 \u00e8 stato creato un gruppo di lavoro internazionale che sta lavorando per elaborare la nuova serie di norme ISO 50500 finalizzata a mettere a definire terminologia, processi, strumenti, metodi e modelli di valutazione della gestione dell'innovazione.\nStrumenti per la gestione dell'innovazione.\nUna classificazione degli strumenti di gestione dell'innovazione \u00e8 stata fatta usando un approccio tipologico (proposto dai professori spagnoli Antonio Hidalgo e Jose Albors).\nLo studio venne condotto a livello europeo usando 10 tipologie per strumenti di gestione dell'innovazione basati sulla conoscenza. Le tipologie sono state trovate cercando 32 caratteristiche che classificano gli strumenti. Hidalgo e Albors sono stati poi capaci di restringere la lista ad 8 criteri particolarmente rilevanti in una economia basata sulla conoscenza (focalizzazione sulla conoscenza, impatto strategico, grado di disponibilit\u00e0, livello di documentazione, utilit\u00e0 pratica, et\u00e0 degli strumenti, risorse richieste per l'implementazione, misurabilit\u00e0).\nIl vantaggio di usare le tipologie, \u00e8 la semplice integrazione di nuovi metodi e la disponibilit\u00e0 di un pi\u00f9 ampio numero di strumenti.\nLe tipologie proposte sono le seguenti:\n\"Criteri per la selezione degli strumenti: strumenti sufficientemente sviluppati e standardizzati, con lo scopo di migliorare la competitivit\u00e0 delle aziende, focalizzandosi sulla conoscenza, e che siano liberamente accessibili sul mercato e non soggette al diritto d'autore o ad accordi di licenza\""}
{"id": "6264691", "revid": "117639552", "url": "https://it.wikipedia.org/wiki?curid=6264691", "title": "Guglielmo Cazzulani", "text": "Biografia.\nOrdinato sacerdote il 27 giugno 1992, \u00e8 stato vicario parrocchiale a Codogno, Brembio e Paullo e collaboratore pastorale a Zelo Buon Persico e Caselle Lurani. Attualmente \u00e8 parroco della chiesa di San Bernardo di Lodi. Ha conseguito il dottorato in teologia presso la Pontificia Universit\u00e0 Gregoriana di Roma nel 1998. Dal 2003 al 2005 \u00e8 stato direttore spirituale del Seminario Vescovile di Lodi e dal 2009 \u00e8 docente di teologia spirituale all'Istituto di scienze religiose di Crema. Inoltre ha ricoperto diversi incarichi nella diocesi di Lodi, come vice assistente diocesano di Azione Cattolica per il settore giovani, assistente della Consulta diocesana delle aggregazioni laicali, assistente diocesano unitario di Azione Cattolica e delegato diocesano Fies."}
{"id": "6264700", "revid": "767487", "url": "https://it.wikipedia.org/wiki?curid=6264700", "title": "Sta. Ni\u00f1a", "text": "Sta. Ni\u00f1a (\"Santa Ni\u00f1a\") \u00e8 un film del 2012 diretto da Emmanuel Quindo Palo.\nLa pellicola \u00e8 stata in concorso per la categoria New Breed Full Length Feature al Cinemalaya 2012.\nTrama.\nDopo che una valanga di fango vulcanico aveva ricoperto una citt\u00e0 di Pampanga, Pol e i suoi colleghi di lavoro decidono di dissotterrare i resti di Marikit, figlia morta da diverso tempo all'et\u00e0 di due anni. Per loro grande sorpresa il corpo \u00e8 ancora perfettamente intatto: molta gente del luogo considera il fenomeno come un miracolo e diversi credenti iniziano a radunarsi giornalmente presso la casa di Pol per ricevere da benedizione di Marikit e guarire dalle loro malattie. Poich\u00e9 queste persone iniziano effettivamente a guarire dopo la loro visita, Pol inizier\u00e0 un lungo appello per richiedere la canonizzazione della bimba. L'esumazione della salma di Marikit rievoca problemi irrisolti nella vita di molte persone."}
{"id": "6264711", "revid": "348618", "url": "https://it.wikipedia.org/wiki?curid=6264711", "title": "Cinemalaya", "text": ""}
{"id": "6264739", "revid": "599013", "url": "https://it.wikipedia.org/wiki?curid=6264739", "title": "Nikola Gjorgjev", "text": "Carriera.\nClub.\nNato a Zurigo, inizia a giocare a calcio nel e passa in seguito al , squadra della sua citt\u00e0. Nel 2013 viene inserito nella squadra Under-21, partecipante al campionato di 1\u00aa Lega, quarta serie svizzera, debuttando il giorno prima del suo 16\u00ba compleanno, il 21 agosto 2013, quando entra al 77' della sfida di campionato persa per 2-1 in casa con il . La stagione successiva segna la prima rete, il 25 ottobre 2014 nella vittoria interna per 4-3 sul in 1\u00aa Lega, gara in cui realizza il gol del 4-2 all'82'. Il 14 marzo 2015 fa il suo esordio in prima squadra, entrando al 77' del 2-2 in trasferta contro il in Super League. Il 13 agosto dello stesso anno, all'inizio della stagione successiva, segna il primo gol, quello del 3-2 al 79' nel pareggio per 3-3 sul campo del in campionato.\nIl 9 luglio 2017 viene ceduto in prestito biennale con diritto di riscatto al Twente.\nNazionale.\nNel 2012 inizia a giocare con le giovanili svizzere, disputando una gara con l'Under-15, nella quale segna una doppietta. Nello stesso anno entra a far parte dell'Under-16, giocandoci 7 volte fino al 2013. Nel 2014 fa un'apparizione con l'Under-17 nelle qualificazioni all'Europeo 2014 e passa in Under-18, dove gioca 3 volte fino al 2015, quando viene inserito in Under-19, rimanendovi fino al 2016 e ottenendo 7 presenze, di cui 5 nelle qualificazioni all'Europeo di categoria 2016 e 2 gol. Nel 2016 decide di optare per la Macedonia, nazione di origine dei genitori, e il 29 maggio debutta in Nazionale maggiore in un'amichevole giocata a Bad Erlach, in Austria, con l'Azerbaigian e vinta per 3-1, in cui entra al 59'. Il 6 settembre fa il suo esordio ufficiale, giocando i 15 minuti finali della sconfitta per 2-1 in trasferta a Scutari contro l'Albania nelle qualificazioni al Mondiale 2018. L'11 ottobre gioca per la prima volta in Under-21 nell'ultima gara di qualificazione all'Europeo in casa a Skopje contro la Scozia, entrando all' 84' e vincendo per 2-0. \nStatistiche.\nPresenze nei club.\n\"Statistiche aggiornate al 12 marzo 2017\"."}
{"id": "6264742", "revid": "85882006", "url": "https://it.wikipedia.org/wiki?curid=6264742", "title": "Letteratura accademica", "text": ""}
{"id": "6264744", "revid": "31886", "url": "https://it.wikipedia.org/wiki?curid=6264744", "title": "Hognoides", "text": "Hognoides \u00e8 un genere di ragni appartenente alla famiglia Lycosidae.\nDistribuzione.\nLe 2 specie note di questo genere sono state reperite in Africa meridionale: una in Tanzania e l'altra nel Madagascar.\nTassonomia.\nLe caratteristiche di questo genere sono state descritte dall'analisi degli esemplari tipo \"Hognoides ukrewea\" , effettuata dall'aracnologo Roewer in un suo lavoro (1960d).\nNon sono stati esaminati esemplari di questo genere dal 1960.\nAttualmente, a febbraio 2017, si compone di 2 specie:"}
{"id": "6264745", "revid": "981134", "url": "https://it.wikipedia.org/wiki?curid=6264745", "title": "Gustaf Carlsson", "text": ""}
{"id": "6264746", "revid": "767487", "url": "https://it.wikipedia.org/wiki?curid=6264746", "title": "Fight (Doro)", "text": "Fight \u00e8 l'ottavo album della cantante heavy metal tedesca Doro, pubblicato il 19 agosto 2002 in tutto il mondo dalla SPV/Steamhammer.\nOltre a presentare per la prima volta alcuni brani cantati da Doro in lingue diverse dall'inglese e dal tedesco (come \"Salvaje\", in spagnolo), l'album vede alcuni collaboratori d'eccezione come Peter Steele dei Type O Negative, Chris Caffery dei Savatage, Jean Beauvoir dei Plasmatics e il compositore Russ Ballard. \"Legends Never Die\" \u00e8 la cover di un brano di Wendy O. Williams incluso nel suo album \"WOW\" del 1984.\nL'album raggiunse la posizione numero 18 in Germania."}
{"id": "6264753", "revid": "767487", "url": "https://it.wikipedia.org/wiki?curid=6264753", "title": "Una donna fantastica", "text": "Una donna fantastica (\"Una mujer fant\u00e1stica\") \u00e8 un film del 2017 diretto da Sebasti\u00e1n Lelio.\nIl film ha vinto ai Premi Oscar 2018 nella categoria miglior film in lingua straniera, in rappresentanza del Cile. \u00c8 il primo film cileno e terzo film sudamericano (i primi furono \"La storia ufficiale\" e \"Il segreto dei suoi occhi\" che rappresentarono l'Argentina) a ricevere tale riconoscimento.\nTrama.\nMarina Vidal \u00e8 una giovane cameriera e aspirante cantante ed ha una relazione con Orlando, che \u00e8 20 anni pi\u00f9 grande di lei. Dopo aver festeggiato il compleanno di Marina, una sera Orlando ha un malore e la donna lo porta immediatamente al pronto soccorso, dove lui poco dopo muore. La donna viene subito vista con sospetto dai medici e dalla famiglia di Orlando, che avviano delle indagini su di lei per vedere se \u00e8 coinvolta nella morte dell'uomo.\nMarina \u00e8 infatti una donna trans e per la maggior parte della famiglia di Orlando la sua identit\u00e0 di genere \u00e8 un'aberrazione, una perversione, e per questo viene ostacolata in ogni modo. Le viene vietato di partecipare al funerale e rischia di essere cacciata dall'appartamento che divideva con Orlando. Marina lotta per il diritto di essere se stessa, avendo speso tutta la sua vita per diventare la donna che \u00e8 oggi.\nDistribuzione.\nIl film \u00e8 stato presentato in anteprima e in concorso al Festival di Berlino 2017. \u00c8 stato distribuito nelle sale cinematografiche cilene il 6 aprile 2017, mentre in quelle italiane il 19 ottobre dello stesso anno."}
{"id": "6264756", "revid": "599013", "url": "https://it.wikipedia.org/wiki?curid=6264756", "title": "Koo Koo (album)", "text": "Koo Koo \u00e8 un album discografico di Zoot Sims con Phil Woods e Jon Eardley, pubblicato dall'etichetta discografica Status Records nel febbraio del 1965.\nMusicisti.\nNote aggiuntive"}
{"id": "6264759", "revid": "92723", "url": "https://it.wikipedia.org/wiki?curid=6264759", "title": "Hans G\u00fcnther Aach", "text": "Biografia.\nOttenne il suo dottorato nel marzo 1952 presso la Facolt\u00e0 di Matematica e Scienze Naturali dell'Universit\u00e0 di Gottinga. Nel luglio 1961 present\u00f2 la sua tesi di laurea presso l'Universit\u00e0 di Colonia. Il 31 dicembre 1962 fu nominato professore straordinario di botanica presso l'RWTH. Dal 12 gennaio 1965 fu nominato come professore di Botanica, nello stesso luogo, e fu direttore dell'Istituto Botanico. Si ritir\u00f2 il 1\u00ba marzo 1984.\nL'enfasi del suo lavoro scientifico \u00e8 stato, in particolare, sulle proteine e nei virus. Ha collaborato alla \"Handbuch der Biologie\"."}
{"id": "6264766", "revid": "767487", "url": "https://it.wikipedia.org/wiki?curid=6264766", "title": "Ifeanyi Edeh", "text": "Carriera.\nClub.\nIl 19 agosto 2016 viene acquistato dalla squadra albanese del ."}
{"id": "6264774", "revid": "628767", "url": "https://it.wikipedia.org/wiki?curid=6264774", "title": "Foreste temperate delle Chatham", "text": "Le foreste temperate delle Chatham sono un'ecoregione dell'ecozona australasiana (codice ecoregione: AA0401).\nTerritorio.\nLe isole Chatham sono un arcipelago situato ad est della Nuova Zelanda, formato da due isole principali, Chatham e Pitt, e da circa una quarantina di isolotti e scogli minori, i maggiori dei quali sono Mangere e Rangatira. \u00c8 un arcipelago di origine vulcanica, formatosi circa 80 milioni di anni fa. Il suolo, molto fertile, \u00e8 un misto di roccia vulcanica, scisti e calcare. L'arcipelago ha temperature miti costanti, ma \u00e8 soggetto a forti venti e a una lunga stagione delle piogge.\nFlora.\nLe elevate precipitazioni e le peculiari caratteristiche geologiche del suolo delle isole Chatham hanno contribuito allo sviluppo di una caratteristica biocenosi florale. La regione ospita 902 specie differenti di piante, 41 delle quali sono endemiche. Tra di esse meritano di essere citate alcune megaerbe quali l'\"akeake\" (\"Olearia traversii\"), una delle pi\u00f9 grandi asteracee esistenti, il grespino gigante delle Chatham (\"Sonchus grandifolius\" - Asteraceae), il \"karamu\" delle Chatam (\"Coprosma chathamica\" - Rubiaceae), il nontiscordardim\u00e9 gigante delle Chatham (\"Myosotidium hortensium\"). Altri endemismi degni di nota sono il \"mahoe\" (\"Melicytus chathamicus\"), il \"kakaha\" (\"Astelia chathamica\"), il \"rautini\" (\"Brachyglottis huntii\"), e inoltre \"Aciphylla dieffenbachii\", \"Sporadanthus traversii\", \"Plagianthus divaricatus\".\nNelle foreste predominano le felci arboree, i cui tronchi ospitano una variet\u00e0 di epifite, tra cui 36 diverse specie di orchidee, comprese le endemiche \"Corybas sulcatus\" e \"Pterostylis silvicultrix\".\nSignificativa la presenza della palma \"nikau\" (\"Rhopalostylis sapida\") con fusti alti sino a 15\u00a0m.\nFauna.\nPrima dell'arrivo dell'uomo gli unici mammiferi presenti sulle isole Chatam erano i mammiferi marini (otarie e foche) che tuttora, con un po' di fortuna, possono essere osservati sulle spiagge delle isole. Assieme all'uomo sono arrivati una serie di altri mammiferi (ratti, topi, maiali, gatti, cani, pecore, capre, cavalli e opossum) il cui impatto sulla flora e la fauna locale \u00e8 stato spesso devastante.\nLa fauna autoctona vertebrata dell'ecoregione \u00e8 rappresentata in massima parte dagli uccelli. Vaste colonie di uccelli marini utilizzano le isole dell'arcipelago come siti di nidificazione e tra questi la berta grigia (\"Ardenna grisea\"), il prione beccolargo (\"Pachyptila vittata\"), il petrello delle Chatham (\"Pterodroma axillaris\"), presente solo sull'isola di Rangatira, il petrello della Magenta (\"Pterodroma magentae\"), localmente noto come \"taiko\", a lungo ritenuto estinto sino alla riscoperta avvenuta nel 1978. Tra gli endemismi presenti sulle isole meritano di essere menzionati il tui delle Chatham (\"Prosthemadera novaeseelandiae chathamensis\"), il piccione delle Chatham (\"Hemiphaga chathamensis\"), il gerigone delle isole Chatham (\"Gerygone albofrontata\"), il parrocchetto delle Chatham (\"Cyanoramphus forbesi\"), il beccaccino subantartico (\"Coenocorypha aucklandica\"), la balia della Nuova Zelanda (\"Petroica macrocephala chathamensis\") e la balia melanica delle Isole Chatham (\"Petroica traversi\"), la beccaccia di mare delle isole Chatham (\"Haematopus chathamensis\"), il beccaccino delle Chatham (\"Coenocorypha pusilla\"). Tra le specie estintesi a seguito della colonizzazione da parte degli europei vanno ricordate il campanaro delle Chatham (\"Anthornis melanocephala\"), il felciarolo delle Chatham (\"Megalurus rufescens\"), il rallo di Dieffenbach (\"Gallirallus dieffenbachii\"), il rallo delle Chatham (\"Gallirallus modestus\"), l'alzavola attera (\"Anas aucklandica\"), il tarabuso australiano (\"Botaurus poiciloptilus\"), il falco della Nuova Zelanda (\"Falco novaeseelandiae\") e il mestolone della Nuova Zelanda (\"Anas rhynchotis variegata\").\nL'unico rettile endemico dell'arcipelago \u00e8 lo scinco \"Oligosoma nigriplantare\", un tempo molto comune in tutto l'arcipelago, oggi confinato alle isole di Mangere e Rangatira, e a qualche altro piccolo isolotto disabitato.\nNell'arcipelago sono stae censite quasi 800 specie di insetti, con un alto tasso di endemismi. Molte specie sono state decimate dalla introduzione di predatori alloctoni ed alcune sono considerate rischio di estinzione come il ragno Rangatira (\"Dolomedes schauinslandi\"), l'elateride gigante delle Chatham (\"Amychus candezei\") e il cerambice dell'isola di Pitt (\"Xylotoles costatus\").\nConservazione.\nNell'arcipelago esiste una rete di aree naturali protette, sia pubbliche che private, che copre circa il 7% della superficie.\nLe aree di conservazione pi\u00f9 importanti sono le isole di Mangere e Rangatira, di propriet\u00e0 governativa, nelle quali \u00e8 stato avviato un programma di eradicazione delle specie alloctone e di reintroduzione di numerose specie endemiche, come il beccaccino delle Chatham, la balia melanica delle Isole Chatham, la balia della Nuova Zelanda e il corriere ripario."}
{"id": "6264777", "revid": "124123", "url": "https://it.wikipedia.org/wiki?curid=6264777", "title": "Carl August Julius Milde", "text": "Nel 1850 consegu\u00ec il dottorato in medicina presso l'Universit\u00e0 di Breslavia, dove fu allievo di Heinrich G\u00f6ppert (1800-1884). Dal 1853, era un \"Oberlehrer\" in una \"Realschule\" a Breslavia.\nMilde era specializzato nella ricerca del crittogame, in particolare di muschi e felci. Il genere botanico \"Mildella\" della famiglia Pteridaceae \u00e8 stato chiamato in suo onore da Vittore Benedetto Antonio Trevisan. Nel 1876, il botanico statunitense Charles Edward Faxon (1846-1918) pubblic\u00f2 una traduzione di Milde dal titolo \"Botrychiorum Monographia\". Altre opere scritte di suo includono:\nMilde mor\u00ec a causa di disturbi respiratori, all'et\u00e0 di 46 a Merano."}
{"id": "6264790", "revid": "1372005", "url": "https://it.wikipedia.org/wiki?curid=6264790", "title": "Casato di Greifen", "text": "Il casato di Greifen, polacco (\"Gryfici\" in lingua polacca), \u00e8 quello dei duchi che dominarono dal XII fino a parte del XVII secolo la Pomerania. La denominazione trae origine dal mitologico Grifone (\"gryf\" in polacco, \"Greif\" in tedesco), eretto ed urlante, presente nell'arme del casato, che comparve per la prima volta nel sigillo del duca Casimiro I di Pomerania negli anni 1190. Usato all'inizio solo come emblema di battaglia, la dinastia trasform\u00f2 in \"Greifen\" il proprio nome solo dal XV secolo.\nStoria.\nIl primo esponente accertato della dinastia \u00e8 Vartislao I. Egli dovette, come duca di Stettino, sottomettersi nel 1121 al duca polacco Boleslao III di Polonia, ma negli anni successivi estese i suoi domini a ovest oltre il fiume Oder fino al fiume Peene, probabilmente anche con l'aiuto polacco.\nDurante il suo regno il vescovo Ottone di Bamberga intraprese due viaggi di missione nella Pomerania. Il primo lo condusse nell'originario territorio di Vartislao I, a est dell'Oder. Ottone intraprese il suo secondo viaggio missionario nel 1128 con il sostegno germanico e condusse la sua opera di missione questa volta nei territori sottomessi da Vartislao I a ovest dell'Oder. Lo stesso Vartislao I fu successivamente assassinato da un pagano venedo.\nIl fratello di Vartislao, Ratibor I, capostipite dei Ratiboridi, una linea collaterale dei Greifen, che assunse la reggenza in nome degli ancor minorenni figli di Vartislao, fece erigere nelle vicinanze del luogo ove fu assassinato il fratello il primo convento della Pomerania, l'Abbazia di Stolpe, sulla riva del fiume Peene, poco a ovest di Anklam.\nI successori di Vartislao erano tenuti sotto pressione da Enrico il Leone e dai danesi. Nel 1164, dopo la sconfitta di Verchen, i Greifen divennero feudatari di Enrico il Leone. Nel 1181 l'imperatore Federico I infeud\u00f2 la Pomerania a Boghislao I come \"dux slavorum\". Pochi anni dopo tuttavia, Boghislao I, dato che non aveva ricevuto alcun aiuto come feudatario dell'imperatore, dovette sottomettersi nel 1185 come vassallo al re dei danesi e degli slavi, Canuto VI di Danimarca. Dal 1227, anno della battaglia di Bornh\u00f6ved, i Greifen si sottomisero nuovamente all'imperatore.\nUn successore di Ratibor, al contrario, regn\u00f2 come principe in un piccolo territorio della Pomerania Orientale, indicato allora come \"Land Schlawe\" o come \"Signoria di Schlawe-Stolp\".\nCon Ratibor II (morto prima del 1227) si estinse il ramo collaterale dei Ratiboridi.\nVi fu quindi una lotta per l'eredit\u00e0 della Signoria di Schlawe-Stolp fra, da una parte, la linea principale del casato dei Greifen, che regnava sul confine occidentale, e dall'altra la dinastia dei Samboridi, che regnava a est nella Pomerelia.\nDalla fine del XII secolo, con una breve parentesi fra il 1185 ed il 1227, il territorio dei Greifen era legato all'Impero.\nIl feudo reclamato dal Brandeburgo (confermato dall'imperatore Federico II) rimase controverso. Per\u00f2 in quel tempo andarono perdute numerose terre a ovest e a sud, fra le altre la Circipania, lo Stargard e gran parte dello Uckermark, cos\u00ec come parte del Neumark. Il vescovado di Cammin originariamente probabilmente corrispondente al territorio dei Greifen, si estese ampiamente entro il Brandeburgo e il Meclemburgo.\nL'ampliamento delle zone di diritto tedesco fu promosso particolarmente dal duca Barnim I di Pomerania. Dal 1220/1230, ma in particolare nell'ultimo trentennio del XIII secolo a seguito delle sconfitte danesi, si rivers\u00f2 un numero sempre maggiore di coloni nelle terre incolte. Tra il 1250 e il 1350 fu fondata la maggior parte di citt\u00e0 di diritto tedesco, la maggior parte seguenti il Diritto di Lubecca o il Diritto di Magdeburgo. Nel 1295 si ebbe una divisione del casato in due rami: quello di Stettino e quello di Wolgast. Quest'ultimo ottenne la signoria di Schlawe-Stolp nel 1317 e il Principato di R\u00fcgen nel 1325.\nFra i membri del casato del XIV secolo emerse Barnim III di Pomerania-Stettino. Egli fu dal 1348 in stretti rapporti con l'imperatore Carlo IV, che infeud\u00f2 i duchi del casato di entrambi i rami dei ducati di Pomerania e R\u00fcgen, quali diretti intermediari dell'impero e che nel 1363 spos\u00f2 in quarte nozze Elisabetta di Pomerania, una delle figlie di Boghislao V di Pomerania: da questo matrimonio nacque il futuro imperatore Sigismondo. Il suo zio Barnim V partecip\u00f2 nel 1410, dalla parte dei Cavalieri Teutonici, alla battaglia di Tannenberg contro il Regno di Polonia e il suo alleato Granducato di Lituania, rimanendo prigioniero dei polacchi.\nGrazie allo stretto sostegno dinastico dei duchi di Stettino al Brandeburgo, presso i primi si trovano frequentemente, fra il XIV ed il XV secolo, nomi tedeschi, come ad esempio fra i cugini di Wolgast: Ottone II di Pomerania (\"Otto\"), Gioacchino I di Pomerania detto il Vecchio (\"Joachim der \u00c4lteren\"), Gioacchino II di Pomerania detto il Giovane (\"Joachim der J\u00fcngeren\") e Ottone III di Pomerania.\nDal 1372 il ducato di Wolgast si divise in due rami, quello della Pomerania anteriore e quello della Pomerania posteriore. I duchi del secondo ramo (con sede a Stolp e R\u00fcgenwalde) si trovarono coinvolti nelle lotte fra la Polonia e i Cavalieri Teutonici (cos\u00ec sotto Boghislao VIII di Pomerania ed Eric II di Pomerania-Wolgast).\nTra il 1455 e il 1466 essi entrarono in possesso dei territori di Lauenburg e B\u00fctow (vedi anche gli omonimi circondari).\nTra i Greifen della Pomerania posteriore \u00e8 degno di nota Eric di Pomerania, che dal 1397 al 1439 fu re di Norvegia, Svezia e Danimarca con il nome di Eric VII (vedi anche Unione di Kalmar). Dopo la sua deposizione dal trono nordico e la cacciata dall'isola di Gotland, Erich torn\u00f2 a R\u00fcgenwalde dov'era nato e dove mor\u00ec nel 1459 e vi venne sepolto. Per la sua eredit\u00e0 si accese una lite fra i duchi del ramo di Wolgast e l'ultimo duca di Pomerania-Stettino, Ottone III.\nI duchi della Pomerania Anteriore spartirono ulteriormente il loro territorio in Barth-R\u00fcgen e Wolgast. Ad essi apparteneva Vartislao IX (\u2020 1457), che come signore del territorio fond\u00f2 l'Universit\u00e0 di Greifswald nel 1456.\nIl tentativo brandeburghese di stabilirsi in questo territorio, dopo l'estinzione del ramo dei Greifen di Stettino, avvenuta nel 1464 con la morte di Ottone III, fall\u00ec.\nDa un punto di vista araldico \u00e8 da notare la minacciata deviazione della dinastia nel XV secolo, per cui i duchi di Wolgast in quel tempo trasformarono la loro arma dal grifone rosso a uno nero.\nNel 1529 il Brandeburgo riconobbe la diretta dipendenza della Pomerania dall'impero con il trattato di Grimnitz, con la riserva per\u00f2 che in futuro, in caso di estinzione del casato dei Greifen, la successione della signoria sulla Pomerania sarebbe toccata al Brandeburgo.\nIl duca Boghislao X (1454-1523), il pi\u00f9 significativo dei Greifen, riun\u00ec sotto di s\u00e9 nel 1478 tutti i territori della Pomerania che dal 1295 erano stati spartiti fra i successivi rami del casato, che egli risistem\u00f2 sotto un unico stato territoriale. I suoi figli, Giorgio I e Barnim IX regnarono insieme, preparando per\u00f2 una nuova spartizione del territorio. Questa ebbe luogo solo alla morte di Giorgio I, avvenuta nel 1532, fra il figlio sedicenne di quest'ultimo Filippo e Barnim IX. Essi suddivisero la signoria fra il territorio a ovest del fiume Oder, detta di Wolgast, che includeva anche la citt\u00e0 di Stettino, e quello a est del fiume; tuttavia questa suddivisione dur\u00f2 solo nove anni, poich\u00e9 nel 1541 essa venne definitivamente compiuta e fu confermata con leggere modifiche, apportate dai successori del casato ducale nel 1569.\nNel 1534 i duchi, con l'assemblea di Treptow sul Rega, aderirono alla riforma protestante. Essi entrarono nella Lega di Smalcalda e nel 1536 il matrimonio celebrato tra Filippo I di Pomerania e Maria di Sassonia, figlia del Principe elettore Giovanni di Sassonia rafforz\u00f2 i rapporti della Pomerania con la potenza guida protestante nell'impero. Nel 1556 i Greifen subentrarono anche nel vescovato di Cammin, che divenne quasi una secondogenitura del casato.\nPoich\u00e9 Barnim IX rimase privo di eredi maschi, i figli di Filippo I subentrarono dal 1569 nella signoria dei tre territori. Il pi\u00f9 anziano dei tre, Giovanni Federico, regn\u00f2 su Stettino, il terzo figlio, Ernesto Ludovico, dopo la rinuncia del fratello maggiore, Boghislao XIII, regn\u00f2 su Wolgast. Il pi\u00f9 giovane dei figli, Casimiro subentr\u00f2 quando raggiunse la maggior et\u00e0 dal 1574. Gli altri due fratelli di Boghislao XIII e Barnim X ricevettero anch'essi dalla volontaria rinuncia alla signoria del prozio Barnim IX, un appannaggio in forma di numerosi incarichi nella conduzione del territorio.\nTra i fratelli solo Boghislao XIII ed Ernesto Ludovico ebbero eredi. Mentre l'unico figlio di Ernesto, Filippo Giulio di Pomerania, dopo la morte del padre avvenuta nel 1592 gli successe al raggiungimento della maggiore et\u00e0 nel 1601 alla guida della signoria di Wolgast, subentrarono nella signoria di Stettino prima Boghislao XIII nel 1603 e dopo di lui il figlio maggiore Filippo II di Pomerania.\nNel vescovato di Cammin, gi\u00e0 dal 1602 il secondo figlio di Boghislao XIII, Francesco I di Pomerania, aveva assunto la signoria dopo la rinuncia volontaria dello zio Casimiro VI. Nel 1618 Francesco subentr\u00f2 anche nella signoria di Stettino e pass\u00f2 il vescovato al fratello minore Ulrico. Dopo il decesso di Francesco 1620 e di quello di Ulrico (1622), subentr\u00f2 nella guida di entrambi i territori l'unico fratello rimasto, Boghislao XIV. Nel 1625 egli successe anche al nipote Filippo Giulio a Wolgast, cos\u00ec egli riun\u00ec nuovamente la signoria dell'intera Pomerania nelle sue mani.\nPoich\u00e9 Boghislao XIV non ebbe eredi maschi e, per quanto riguarda gli altri rami del casato ed altre discendenze della dinastia, i membri dell'alleanza non li accettavano, questa si estinse con la morte di Boghislao XIV nel 1637. Con essa fin\u00ec anche l'indipendenza della Pomerania, che con la pace di Vestfalia del 1648 e il successivo e conseguente Trattato di Stettino, fu spartita fra il Brandeburgo e la Svezia.\nBibliografia.\nin lingua tedesca e lingua polacca:"}
{"id": "6264792", "revid": "287204", "url": "https://it.wikipedia.org/wiki?curid=6264792", "title": "Ambalangoda", "text": "Ambalangoda \u00e8 una citt\u00e0 dello Sri Lanka, situata nella Provincia Meridionale."}
{"id": "6264795", "revid": "22475", "url": "https://it.wikipedia.org/wiki?curid=6264795", "title": "Ampara", "text": "Ampara \u00e8 una citt\u00e0 dello Sri Lanka, situata nella Provincia Orientale."}
{"id": "6264803", "revid": "767487", "url": "https://it.wikipedia.org/wiki?curid=6264803", "title": "Justice League Dark (film)", "text": "Justice League Dark \u00e8 un film d'animazione del 2017 diretto da Jay Oliva. \u00c8 basato sull'omonimo gruppo di supereroi creato nel 2011, facente parte dei DC Universe Animated Original Movies. La pellicola \u00e8 l'ottavo capitolo del cosiddetto DC Animated Movie Universe.\nTrama.\nIn tutto il mondo migliaia di persone compiono apparentemente senza motivo crimini di ogni genere, giustificando le proprie azioni dicendo di averle commesse per scacciare i demoni che vedono. La Justice League comincia quindi a indagare e mentre Superman e Wonder Woman optano subito per la pista sovrannaturale Batman si mostra dubbioso, finch\u00e9 quella stessa sera non viene posseduto da uno spirito che ricopre i muri di casa sua con il nome \"Constantine\".\nQuesti, un famoso occultista, cinque giorni prima si trovava a Las Vegas assieme all'amico Jason Blood giocando a poker in una bisca clandestina contro tre demoni, i quali, una volta battuti, si lanciano contro John, che per\u00f2 riesce a ricacciarli all'Inferno anche grazie alla controparte demoniaca di Jason, Etrigan, e a mettere le mani sulla Pietra dei Sogni, un potente artefatto di magia nera che decide di custodire nella sua abitazione, la Casa dei Misteri, assieme alla fida Black Orchid. Nel frattempo Batman chiede aiuto a Zatanna per trovare John e questa conduce lui e Boston Brand alias Deadman (lo spirito che aveva posseduto Bruce) alla Casa. Nel tragitto i tre vengono messi alle strette da un tornado scagliato contro di loro da un potente mago, ma riescono comunque a salvarsi.\nCerti che la Justice League non abbia i mezzi per far fronte a questa situazione, si dirigono da Ritchie Simpson, un conoscente di John malato terminale, che dona loro un amuleto, la chiave di Keshanti, con cui sperano di capire l'origine della follia collettiva; John e Zatanna, in passato amanti, si recano quindi assieme agli altri al Metropolis Central Hospital e, scrutando tramite l'oggetto magico i ricordi di un uomo, scoprono che l'origine di tutto \u00e8 un'ombra che indossa un particolare anello. Mentre John e Zatanna si trovano nella mente dell'uomo l'ospedale viene attaccato da altre entit\u00e0 sovrannaturali, a cui per\u00f2 Batman e Deadman riescono a far fronte.\nIl gruppo ritorna quindi a casa di Ritchie, ormai in fin di vita, e questi, una volta visto l'anello, li indirizza verso Felix Faust, un potente mago oscuro; a loro si unisce anche Jason, giunto poco prima a casa di Ritchie per scovare un modo per trovare la Casa dei Misteri. Per localizzare Faust i cinque chiedono aiuto a Swamp Thing, il mostro delle paludi, che li conduce all'osservatorio di Faust, dove poi scoppia una battaglia tra questi e il gruppo. I cinque riescono a vincere ma scoprono che Faust non \u00e8 in alcun modo collegato agli eventi mondiali e pertanto capiscono che Ritchie, che dopo essersi ripreso grazie a un frammento della Pietra dei Sogni distrugge la Casa, \u00e8 il vero motore di tutto: il mago, infatti, ha fatto tutto questo per essere guarito dalla sinistra entit\u00e0 chiamata Destino, un potente essere magico che in passato costrinse il mago Merlino a legare Jason ed Etrigan per salvare la vita del primo, in cambio della libert\u00e0.\nUna volta tornato alla realt\u00e0 Destino comincia a seminare distruzione: la sopraggiunta Justice League cade vittima delle allucinazioni a sfondo demoniaco e Destino stesso riesce a sconfiggere Etrigan, separandolo da Jason, e Swamp Thing, separandolo dalla sua controparte umana Alec Holland; John e Deadman, tuttavia, riescono a ingannarlo e a ferirlo fatalmente mentre Batman distrugge la Pietra dei Sogni, fonte dei suoi poteri.\nConstantine lascia che gli spiriti infernali si prendano l'anima di Ritchie mentre Jason, ormai privo della sua controparte immortale, muore e viene sepolto dove una volta sorgeva il suo villaggio. Etrigan torna all'Inferno mentre John e Zatanna, ormai riavvicinatasi, si recano assieme nella nuova Casa dei Misteri, dove anche Deadman comincia una nuova vita assieme a Black Orchid."}
{"id": "6264819", "revid": "124123", "url": "https://it.wikipedia.org/wiki?curid=6264819", "title": "Gustav Lindau", "text": "Biografia.\nGustav Lindau studi\u00f2 storia naturale a Heidelberg e a Berlino, con Simon Schwendener (1829-1919). La sua tesi di dottorato si basava sui licheni, ascocarpo. Nel 1890 divenne direttore presso l'orto botanico di M\u00fcnster e un assistente di Julius Oscar Brefeld (1839-1925).\nNel 1892 divenne assistente presso l'orto botanico di Berlino. Consegu\u00ec la sua \"abilitazione\" nel 1894, e divenne professore nel 1902.\nIl genere \"Lindauea\" (Acanthaceae) \u00e8 stato chiamato in suo onore da Rendle, e il genere \"Lindauella\" invece, \u00e8 stato chiamato da Heinrich Rehm nel 1900."}
{"id": "6264820", "revid": "74801", "url": "https://it.wikipedia.org/wiki?curid=6264820", "title": "Batticaloa", "text": "Batticaloa \u00e8 una citt\u00e0 dello Sri Lanka, situata nella Provincia Orientale."}
{"id": "6264825", "revid": "1573940", "url": "https://it.wikipedia.org/wiki?curid=6264825", "title": "Beruwala", "text": "Beruwala \u00e8 una citt\u00e0 dello Sri Lanka, situata nella Provincia Occidentale."}
{"id": "6264829", "revid": "31886", "url": "https://it.wikipedia.org/wiki?curid=6264829", "title": "Hyaenosa", "text": "Hyaenosa \u00e8 un genere di ragni appartenente alla famiglia Lycosidae.\nDistribuzione.\nLe 5 specie note di questo genere sono state reperite in Africa e in Asia: la specie dall'areale pi\u00f9 vasto \u00e8 la \"H. effera\" (), rinvenuta in alcune localit\u00e0 dell'Africa settentrionale, in Libano e in Israele.\nTassonomia.\nQuesto genere \u00e8 considerato sinonimo anteriore dell'ex-genere \"Licorma\" , a seguito di un lavoro dell'aracnologo Guy del 1966.\nNon sono stati esaminati esemplari di questo genere dal 1972.\nAttualmente, a febbraio 2017, si compone di 5 specie:"}
{"id": "6264833", "revid": "436907", "url": "https://it.wikipedia.org/wiki?curid=6264833", "title": "Heavydirtysoul", "text": "Heavydirtysoul \u00e8 un singolo del duo musicale statunitense Twenty One Pilots, pubblicato il 9 dicembre 2016 come sesto estratto dal quarto album in studio \"Blurryface\".\nVideo musicale.\nIl videoclip, pubblicato il 3 febbraio 2017, \u00e8 stato diretto da Andrew Donoho. Precedentemente all'uscita del singolo, era gi\u00e0 stato realizzato un video musicale con una versione audio ridotta del brano, denominato \"circle\" e pubblicato su YouTube il 17 aprile 2016."}
{"id": "6264834", "revid": "124123", "url": "https://it.wikipedia.org/wiki?curid=6264834", "title": "Franz Kaspar Lieblein", "text": "\u00c8 noto per i suoi studi della flora di Fulda in Assia, e scrisse \"Flora fuldensis\" nel 1784, in cui descrisse pi\u00f9 di 300 specie di piante trovate nelle montagne di Rh\u00f6n. Mor\u00ec a Fulda il 28 aprile 1810."}
{"id": "6264842", "revid": "1590006", "url": "https://it.wikipedia.org/wiki?curid=6264842", "title": "Guru del sikhismo", "text": "Per il sikhismo, guru deriva etimologicamente da gu: oscurit\u00e0 e ru: verso la luce. Il guru, come nell'induismo, \u00e8 colui che guida il discepolo dalle tenebre alla luce.\nIl Guru Granth Sahib, il libro dei sikh, ricorda a questo proposito, a pagina 463:\n\u0a1c\u0a47 \u0a38\u0a09 \u0a1a\u0a70\u0a26\u0a3e \u0a09\u0a17\u0a35\u0a39\u0a3f \u0a38\u0a42\u0a30\u0a1c \u0a1a\u0a5c\u0a39\u0a3f \u0a39\u0a1c\u0a3e\u0a30 \u0965\n\u0a0f\u0a24\u0a47 \u0a1a\u0a3e\u0a28\u0a23 \u0a39\u0a4b\u0a26\u0a3f\u0a06\u0a02 \u0a17\u0a41\u0a30 \u0a2c\u0a3f\u0a28\u0a41 \u0a18\u0a4b\u0a30 \u0a05\u0a70\u0a27\u0a3e\u0a30 \u0965\u0a68\u0965\novvero:\nAnche se ci sono un centinaio di lune e mille soli,\nAnche con tale luce, il buio persiter\u00e0 senza la presenza del guru.\nMaaroo, First Mehl:\nFor endless eons, there was only utter darkness. - Per infiniti eoni, c'era solo l'oscurit\u00e0 totale.\nThere was no earth or sky; there was only the infinite Command of His Hukam. - Non c'era terra o cielo; c'era solo il comando infinito del suo Hukam(ordine).\nThere was no day or night, no moon or sun; God sat in primal, profound Samaadhi. - Non c'era n\u00e9 giorno n\u00e9 notte, n\u00e9 luna n\u00e9 sole; Dio sedeva nel Samaadhi(meditazione) primordiale e profondo.\nThere were no sources of creation or powers of speech, no air or water. - Non c'erano fonti di creazione o poteri di parola, n\u00e9 aria n\u00e9 acqua.\nThere was no creation or destruction, no coming or going. - Non c'era creazione o distruzione, n\u00e9 andare n\u00e9 venire.\nThere were no continents, nether regions, seven seas, rivers or flowing water. - Non c'erano continenti, regioni inferiori, sette mari, fiumi o acqua corrente.\nThere were no heavenly realms, earth or nether regions of the underworld. - Non c'erano regni celesti, regioni terrestri o infernali degli inferi.\nThere was no heaven or hell, no death or time. - Non c'era paradiso o inferno, n\u00e9 morte n\u00e9 tempo.\nThere was no hell or heaven, no birth or death, no coming or going in reincarnation. ||3|| - Non c'era inferno o paradiso, n\u00e9 nascita n\u00e9 morte, n\u00e9 venire n\u00e9 andare nella reincarnazione\nThere was no Brahma, Vishnu or Shiva. - Non c'era Brahma, Vishnu o Shiva.\nNo one was seen, except the One Lord. - Nessuno \u00e8 stato visto, tranne l'Unico Signore.\nGuru \u00e8 un termine importante che ha quattro significati. Il primo \u00e8 in relazione a Dio. Dio \u00e8 il guru, essendo al di fuori del tempo, ma che rientra nella dimensione temporale. Dio, anche chiamato Vahiguru, \u00e8 l'istruttore divino. Per il sikhismo, i guru si trova anche in nell'induismo o nell'Islam.Il secondo significato del termine \u00e8, naturalmente, il guru umano. Il sikh riconosce undici \"Guru\", dieci che hanno vissuto in carne e ossa e l'ultimo incarnato nell'anima dei dieci precedenti e sotto la forma di un libro, \"Siri Guru Granth Sahib\":\nIl terzo significato \u00e8 quello utilizzato non per un guru di carne e ossa, ma il Guru Granth Sahib, il Guru senza tempo lasciato da Guru Gobind Singh.\nUn quarto significato \u00e8 legato al termine Guru Panth vale a dire, la comunit\u00e0 sikh. Le sue decisioni, bench\u00e9 temporali, segnano i credenti nel tempo."}
{"id": "6264845", "revid": "73843", "url": "https://it.wikipedia.org/wiki?curid=6264845", "title": "Copa M\u00e9xico 1944-1945", "text": "La Copa M\u00e9xico 1944-1945 \u00e8 stata la ventinovesima edizione del secondo torneo calcistico messicano e la seconda nell'era professionistica del calcio messicano. \u00c8 cominciata il 26 aprile e si \u00e8 conclusa il 24 giugno 1945. La vittoria finale \u00e8 stata del Puebla FC.\nFormula.\nUna prima fase comprendente le 13 squadre partecipanti suddivise in tre gironi con un criterio di vicinanza, il primo girone \"zona est\" con 4 squadre, le prime due classificate accedono alla seconda fase; il secondo girone con 5 squadre della capitale Citt\u00e0 del Messico, le prime due squadre accedono alle seconda fase; ed il terzo girone \"zona ovest\" composto da 4 squadre, le prime due classificate accedono alla seconda fase. Una terza fase ad eliminazione diretta con le \"semifinali\" e la \"Finale\"."}
{"id": "6264851", "revid": "767487", "url": "https://it.wikipedia.org/wiki?curid=6264851", "title": "Moctar Ciss\u00e9", "text": "Carriera.\nClub.\nIl 31 agosto 2016 viene acquistato a titolo definitivo dalla squadra albanese del ."}
{"id": "6264852", "revid": "287204", "url": "https://it.wikipedia.org/wiki?curid=6264852", "title": "Dehiwala-Mount Lavinia", "text": "Dehiwala-Mount Lavinia \u00e8 una citt\u00e0 dello Sri Lanka, situata nella Provincia Occidentale."}
{"id": "6264858", "revid": "111321229", "url": "https://it.wikipedia.org/wiki?curid=6264858", "title": "Il risveglio della coscienza", "text": "Il risveglio della coscienza (\"The Awakening Conscience\") \u00e8 un dipinto a olio su tela (76,2\u00d755,9 cm) di William Holman Hunt, realizzato nel 1853 e conservato nella Tate Britain di Londra.\nDescrizione.\n\"Il risveglio della coscienza\" raffigura un tipico interno londinese dell'Ottocento, descritto analiticamente in ogni possibile particolare, prendendo spunto dalla tradizione fiamminga del primo Rinascimento. Con questo dipinto Hunt intende riflettere su un tema contemporaneo, ovvero quello delle donne che - infuocate dall'amore - si lasciavano andare a licenziose avventure, senza tuttavia rispettare il sacro vincolo del matrimonio.\nL'uomo, seduto su una sedia, \u00e8 vestito con grande eleganza: la tuba appoggiata sul tavolo suggerisce che questa non \u00e8 la sua dimora, ma pi\u00f9 probabilmente un'alcova segreta accomodata per la sua amante. Il suo sguardo, molto rilassato - si sta persino lasciando andare a una spontanea risata - ci fa comprendere che \u00e8 completamente all'oscuro dell'epifania sperimentata dalla donna. La sua mano sinistra ancora guantata, invece, \u00e8 poggiata sulla tastiera di un pianoforte; il guanto destro \u00e8 a terra sul tappeto.\nSul grembo dell'uomo siede una donna bellissima, abbigliata con una veste diafana e con un drappo color rosso fuoco. Molti critici hanno tentato di riconoscervi una prostituta, anche se pi\u00f9 probabilmente si tratta di una semplice donna nubile che ha deciso di intraprendere una relazione sentimentale con quest'uomo (il suo nubilato \u00e8 ribadito dall'assenza di un anello al suo anulare). Ci\u00f2 malgrado, si tratta ugualmente di una \u00abdonna perduta\u00bb: i capelli sciolti non erano ammessi per una donna nemmeno nel proprio soggiorno, cos\u00ec come la veste da notte, e sedersi sul grembo del proprio uomo era proibito in pubblico anche alle donne sposate. Ebbene, questa donna \u00e8 divorata dai sensi di rimorso ed ha un improvviso soprassalto d'oscura angoscia esistenziale. Il suo sguardo, tuttavia, \u00e8 soave, a lasciar presagire forse un futuro pentimento, ed \u00e8 rivolto verso il giardino esterno, riflesso nell'ampio specchio alle spalle dei due protagonisti. L'intera scena, in effetti, \u00e8 giocata sul contrasto tra l'interno scuro e cupo, che allude inesorabilmente alla negativit\u00e0 della situazione della donna, e l'esterno inondato di luce, simbolo della sua innocenza perduta.\nLa difficile relazione tra i due personaggi \u00e8 sottolineata dai vari particolari che si accalcano nella scena. Sopra il pianoforte non solo \u00e8 incorniciato l'episodio biblico dell'adultera, bens\u00ec vi troviamo anche un orologio racchiuso in una campana di vetro (allusione evidente alla prigionia che tormenta la donna). Sul pavimento giace una copia di una composizione di Alfred Tennyson, \"Tears, Idle Tears\": sono state forse le note di questa poesia, musicata da Edward Lear e probabilmente appena suonata dall'uomo al pianoforte, ad aver toccato i sentimenti della ragazza. Spaventato dall'improvviso movimento della donna, inoltre, un gatto - classico seduttore - si lascia sfuggire un uccellino, che cerca cos\u00ec una via di fuga (proprio come la fanciulla). Hunt, pur consapevole della difficolt\u00e0 della situazione, \u00e8 tuttavia fiducioso che la donna si redimer\u00e0: per questo motivo dipinge sul piede del pianoforte un filo coloratissimo e aggrovigliato che, tuttavia, \u00e8 illuminato da uno spiraglio di luce."}
{"id": "6264862", "revid": "124123", "url": "https://it.wikipedia.org/wiki?curid=6264862", "title": "Paul Christoph Hennings", "text": "Studi\u00f2 le piante crittogame ed i funghi, come volontario, presso l'orto botanico. Anche se inizialmente le circostanze gli impedirono gli studi in quella disciplina, in seguito torn\u00f2 a studiare scienze naturali e finalmente riusc\u00ec a diventare uno dei pi\u00f9 importanti botanici della Germania. Era interessato a tutti i generi di piante, ma in particolare si specializz\u00f2 in micologia e si interess\u00f2 particolarmente alle specie tropicali estere.\nBiografia.\nHenning studio scienze naturali, nelle quali da giovane seguiva gli insegnamenti del botanico Ernst Ferdinand Nolte, volontario del Botanischer Garten der Christian-Albrechts-Universit\u00e4t zu Kiel. \nHennings lavor\u00f2 nei servizi postali, a causa della seconda guerra dello Schleswig. Questo lavoro, che egli aborriva, lo costrinse a spostarsi in varie zone, fino a che si stabil\u00ec, nel 1867, in Hohenwestedt, dove rimase fino al 1874. \nDa quel momento insegn\u00f2 presso la Scuola Agraria (in tedesco: \"Landwirtschaftsschule\"). Realizz\u00f2 anche delle collezioni di piante essiccate e fu successore di August W. Eichler. Quando Eichler and\u00f2 a lavorare presso l'Universit\u00e0 di Berlino, lo invit\u00f2 a raggiungerlo. \nCos\u00ec poteva migliorare la sua capacit\u00e0 naturalistica diventando uno dei pi\u00f9 importanti micologi del suo tempo, in particolare era uno specialista di funghi tropicali. Ebbe due figli da sua moglie Mathilde, che aveva sposato nel 1876. Nel 1907, si ammal\u00f2 e il suo necrologista disse che era paralizzato e le sue energie erano cos\u00ec deboli che gli impedirono di scrivere e continuare il suo lavoro, infatti mor\u00ec l'anno successivo, 1908."}
{"id": "6264867", "revid": "767487", "url": "https://it.wikipedia.org/wiki?curid=6264867", "title": "Final Portrait - L'arte di essere amici", "text": "Final Portrait - L'arte di essere amici (\"Final Portrait\") \u00e8 un film del 2017 scritto e diretto da Stanley Tucci.\nIl film \u00e8 basato sugli ultimi due anni di vita del pittore e scultore svizzero Alberto Giacometti, interpretato da Geoffrey Rush. Fanno parte del cast anche Armie Hammer, Cl\u00e9mence Po\u00e9sy, Tony Shalhoub, James Faulkner e Sylvie Testud. La sceneggiatura \u00e8 tratta dalla biografia del 1965, \"A Giacometti Portrait,\" di James Lord.\nTrama.\nNella Parigi del 1964, due anni prima della sua morte, Alberto Giacometti \u00e8 impegnato nella realizzazione del suo ultimo ritratto, quello del giovane amico e scrittore statunitense James Lord. Quella che doveva essere un'opera da realizzare in poche ore, impegna artista e modello per 18 giorni in un susseguirsi di creazione, cancellazione e ricreazione, fino a quando lo scrittore non riesce, con uno stratagemma, a porre fine a quella che sembrava essere diventata l'opera creativa senza fine di un'artista.\nProduzione.\nGeoffrey Rush ha avuto due anni per documentarsi e far ricerche su Alberto Giacometti. Le riprese principali sono iniziate il 15 febbraio 2016 e prima di iniziare, protagonista e regista, hanno provato per una settimana come se fosse una pi\u00e8ce teatrale. Per Geoffrey la parte pi\u00f9 impegnativa \u00e8 stata inserire i moti di rabbia nel padroneggiare gli strumenti da lavoro del pittore.\nDistribuzione.\nIl film \u00e8 stato presentato fuori concorso e in anteprima mondiale al Festival di Berlino 2017 l'11 febbraio. \u00c8 stato distribuito nelle sale cinematografiche italiane l'8 febbraio 2018.\nAccoglienza.\nCritica.\nIl 2 febbraio 2018, Alessandra Mamm\u00ec su L'Espresso definisce il film: \"\"Delicata e precisa ricostruzione arricchita da una Parigi ancora Boh\u00e8me, dal mestiere d\u2019artista ancora sporco di creta e colori ad olio, dal vecchio, grigio fascinoso atelier di Montmartre restituito tale e quale. Tra il fascino del racconto e la precisione di un documentario \u201cFinal Portrait\u201d non \u00e8 un film sull\u2019arte ma dentro l\u2019arte\".\".\nMatteo Vicino sulla rivista online Rolling Stone dichiara: \"Un film consigliato ad appassionati di arte moderna, o intelligenze sopra la media. In generale un prodotto non riuscito o riuscito a suo modo, ma nella spirale del gioco di incompiutezza dell\u2019arte di Giacometti, il lavoro di Stanley Tucci tesse un disegno speculare di \u201cnon-finito\u201d rendendo i contorni dovuti all\u2019opera dell\u2019artista.\""}
{"id": "6264869", "revid": "287204", "url": "https://it.wikipedia.org/wiki?curid=6264869", "title": "Sovrani di Pomerania", "text": "Elenco dei duchi di Pomerania.\nDucato di Pomerania.\nNel 1202 il ducato fu ripartito; le parti iniziali furono (fino al 1264) Stettino e Demmin, dopo la prima effettiva suddivisione dal 1295 Wolgast e Stettino, quindi di tanto in tanto il ducato fu nuovamente riunito formando uno Stato di Pomerania i cui duchi furono:"}
{"id": "6264871", "revid": "88740", "url": "https://it.wikipedia.org/wiki?curid=6264871", "title": "P\u00e9lissier", "text": ""}
{"id": "6264872", "revid": "729019", "url": "https://it.wikipedia.org/wiki?curid=6264872", "title": "Gateshead Stadium (metropolitana del Tyne and Wear)", "text": "Gateshead Stadium \u00e8 una stazione della rete della metropolitana del Tyne and Wear, a servizio della citt\u00e0 di Gateshead, in Inghilterra.\nLa stazione \u00e8 stata inaugurata nel 1981, all'interno del terzo segmento della rete metropolitana, che comprendeva la sezione sotterranea principale attraverso il centro di Newcastle upon Tyne e Gateshead. L'impianto \u00e8 stato ristrutturato nel 2015.\nIl nome proposto per la stazione, quando ancora si era nelle fasi preliminari di progettazione, era \"Old Fold\", ovvero il nome di una vicina area residenziale."}
{"id": "6264875", "revid": "54354", "url": "https://it.wikipedia.org/wiki?curid=6264875", "title": "Innovation management", "text": ""}
{"id": "6264876", "revid": "2214668", "url": "https://it.wikipedia.org/wiki?curid=6264876", "title": "Betsy DeVos", "text": "Biografia.\nInizi e carriera politica.\nDeVos \u00e8 nata a Holland, nel Michigan, figlia di Elsa Zwiep ed Edgar Prince, un industriale miliardario, entrambi di origini olandesi. Fin da bambina ricevette un'educazione improntata alla religione, per la quale frequent\u00f2 diverse chiese di alcune citt\u00e0, tra cui Grand Rapids. Inoltre, secondo quanto dichiarato da alcune persone con le quali ha lavorato, la stessa DeVos sarebbe stata influenzata dalle idee del teologo olandese Abraham Kuyper, una figura fondamentale del cristianesimo riformato dei Paesi Bassi, oppositore del modernismo teologico e strenuo sostenitore di una visione della societ\u00e0 chiamata \"pillarizzazione\", che prevede la separazione e la segmentazione della societ\u00e0 e delle istituzioni, della scuola e dell'universit\u00e0, in base alle rispettive comunit\u00e0 religiose di appartenenza. Questa visione impronta avrebbe ispirato il suo attivismo politico-religioso.\nSposata con Dick DeVos, uno degli eredi di Richard DeVos, l'88\u00b0 uomo pi\u00f9 ricco degli Stati Uniti con una fortuna di 5,4 miliardi di dollari, sono una coppia miliardaria.\nNel 1982 si iscrive al Partito Repubblicano e opera nel suo Stato come delegato locale e come presidente del partito statale dal 1996 al 2000. Alle primarie repubblicane del 2016 ha espresso il proprio appoggio a Jeb Bush, prima che quest'ultimo si ritirasse, per poi sostenere il senatore della Florida Marco Rubio: in quella contesa, ha descritto in termini non lusinghieri il magnate Donald Trump, in quel periodo in vantaggio nei sondaggi, definendolo un intruso incapace di rappresentare i Repubblicani. Nonostante queste posizioni, il 23 novembre 2016, dopo la vittoria di Trump alle elezioni presidenziali, venne designata da quest'ultimo alla carica di segretario all'istruzione, incarico che ha accettato dichiarandosi onorata della scelta. Ha assunto tale carica il 7 febbraio 2017.\nIl 7 gennaio 2021, DeVos ha rassegnato le sue dimissioni da segretario all'istruzione in seguito all'assalto al Campidoglio degli Stati Uniti nel 2021, dicendo al presidente Trump nella sua lettera di dimissioni: \"Non c'\u00e8 dubbio sull'impatto che la tua retorica ha avuto sulla situazione\". Le sue dimissioni sono entrate in vigore l'8 gennaio 2021, dodici giorni prima della scadenza del suo mandato. \nAttivismo in favore dell'istruzione religiosa e della scuola privata.\nDa un punto di vista personale e politico, \u00e8 un'attiva sostenitrice della necessit\u00e0 di un'educazione religiosa legata alla sua visione della \"pillarizzazione\" della societ\u00e0. Negli anni '90 ha fatto attivit\u00e0 di pressione politica, nel Michigan, in favore di una legge per la creazione di charter school.\nNel 2000 ha sostenuto un emendamento della costituzione del Michigan per permettere il finanziamento, con fondi pubblici, delle scuole private e religiose, attraverso un sistema di \"buoni scuola\". La famiglia DeVos ha investito 6 milioni di dollari per attivit\u00e0 di lobbying in favore dell'emendamento costituzionale, che \u00e8 stato dapprima approvato per via legislativa e poi bocciato dal referendum. \nNel 2001 si \u00e8 espressa definendo il suo attivismo in questo campo, e gli sforzi di riforma, come dei mezzi per far progredire il \"Regno di Dio\". In un'intervista concessa in quello stesso anno ha anche sostenuto che \"cambiare il modo in cui ci accostiamo [...] al sistema di istruzione nel paese [...] pu\u00f2 davvero procurare maggiori vantaggi al Regno di Dio nel lungo periodo\".\nVita privata.\n\u00c8 sposata dal 1980 con Dick DeVos, anch'egli politico, da cui ha avuto quattro figli. La famiglia DeVos \u00e8 considerata una delle pi\u00f9 ricche di tutto lo Stato del Michigan."}
{"id": "6264881", "revid": "767487", "url": "https://it.wikipedia.org/wiki?curid=6264881", "title": "Valsente", "text": "Nella storia di Firenze del XV secolo, il valsente era un'imposta generale sulla propriet\u00e0, introdotta nel 1432, dapprima con carattere di entrata straordinaria attraverso cui far fronte a improvvise difficolt\u00e0 delle finanze pubbliche, ampliando, in un periodo di grandi turbolenze politiche, la platea dei destinatari del preesistente catasto fiorentino.\nStoria.\nIl valsente fu istituito il 18 novembre 1432, al fine di fronteggiare nuove e impellenti necessit\u00e0 di cassa. In seguito, l'imposta fu resa progressiva e and\u00f2 a colpire il commercio e il possesso di beni immobili e bestiame.\nL'istituto non va confuso, come a volte succede, con la preesistente imposta patrimoniale del catasto, introdotta qualche anno prima: quest'ultima, infatti, era calcolata in percentuale sul capitale netto (il cosiddetto \"sovrabbondante\"), inteso, quest'ultimo, come la differenza tra le \"sustanze\" all'attivo e gli \"incarichi\" riconosciuti come detraibili al passivo).\nLa nuova imposta si era resa necessaria proprio per risolvere enormi e improvvise difficolt\u00e0 di bilancio, con il gettito del catasto fiorentino che scontava un drastico calo: infatti, il terzo catasto del 1432 aveva fatto segnare una diminuzione del 38,4 per cento rispetto ai medesimi ruoli del 1431.\nLa nuova imposta si applicava con un'aliquota dello 0,5% sull'intero cumulo lordo dei beni posseduti da un contribuente, un imponibile chiamato esso stesso \"valsente\", o, in modo del tutto indifferente e intercambiabile, \"sustanza\" (quello che oggi si direbbe patrimonio).\nLe modalit\u00e0 di calcolo del monte patrimoniale (la \"sostanza\") variarono in base \"alle disposizioni e alle norme emesse per le varie gravezze\": la base imponibile fu rappresentata \"dal valore lordo dei beni immobili, mobili e dei traffici, oppure soltanto dei beni immobili e mobili, o infine unicamente dei beni immobili\".\nL'imposizione del valsente, nel novembre 1432, in una temperie di grandi tensioni politiche e di turbolenze (nel 1433, un colpo di stato avrebbe portato prima all'arresto e poi al temporaneo esilio di Cosimo de' Medici) si accompagnava a misure coercitive: chi non avesse onorato i quattro \"valsenti\" imposti, dopo quattro mesi di insolvenza non solo poteva vedersi confiscare i propri beni dal gonfalone creditore, ma, in base a pratiche giuridico-politiche ereditate dalla tradizione comunale, poteva incorrere in un processo marginalizzazione e di esclusione dalla vita civile e politica (c.d. \"magnatizzazione\"), vedendosi inflitte misure che comportavano la perdita di accesso ai pubblici uffici, l'impossibilit\u00e0 di sollevare cause in giudizio e pesanti limitazioni alla capacit\u00e0 di testimoniare davanti alle corti criminali (salvo i casi di omicidio o lesioni personali gravi, in cui l'apprezzamento circa l'ammissibilit\u00e0 della loro prova testimoniale era lasciata alla discrezione del giudice).\nPlatea dei destinatari.\nL'istituzione della nuova \"gravezza\" intendeva estendere la platea dei contribuenti rispetto ai destinatari del precedente \"catasto\", includendovi anche a quei soggetti che, pur possedendo una seppur minima \"sostanza\" (per via di una propriet\u00e0 di beni o per effetto di un esercizio economico), restavano tuttavia privi del cosiddetto \"sovrabbondante\", in quanto le passivit\u00e0 riconosciute come detrazioni pareggiavano o superavano le attivit\u00e0.\nPrima dell'invenzione del valsente, questi ultimi soggetti (che \"non accatastavano\", come si diceva in termine tecnico) potevano essere iscritti nei ruoli erariali per il pagamento di una tassa per \"composizione\", cio\u00e8 potevano divenire debitori all'erario per una somma concordata con gli ufficiali di riscossione, sulla base della capacit\u00e0 economica della persona. Questa forma di imposizione fiscale era detta \"composta\" (cio\u00e8 nata da una \"composizione\", un accordo, tra le reciproche parti), mentre i soggetti passivi dell'imposta erano chiamati i \"composti\".\nRimaneva poi una fetta di popolazione che, pur possedendo una qualche sostanza, non era ritenuto in grado (a giudizio degli ufficiali) di pagare una seppur minima somma: queste persone non venivano iscritte tra i \"composti\" ma venivano annoverati tra i contribuenti dichiarati \"miserabili\", esentati, per questo, dal corrispondere la \"composta\".\nLingua italiana.\nIl termine \"valsente\" deriva da \"valso\", participio passato del verbo \"valere\".\nLa parola \"valsente\" si \u00e8 affermata nel tempo anche nella lingua italiana, col significato, privo di connotazione tecnica, di \"somma di denaro\" o di \"valore commerciale, prezzo [...] di un oggetto o di un bene\". Il termine, divenuto antico, \u00e8 di uso assai raro e ricorre quasi sempre in contesti ironici per indicare, in modo scherzoso, la mancanza di denaro."}
{"id": "6264891", "revid": "287204", "url": "https://it.wikipedia.org/wiki?curid=6264891", "title": "Gampola", "text": "Gampola \u00e8 una citt\u00e0 dello Sri Lanka, situata nella Provincia Centrale."}
{"id": "6264894", "revid": "1573940", "url": "https://it.wikipedia.org/wiki?curid=6264894", "title": "Hambantota", "text": "Hambantota \u00e8 una citt\u00e0 dello Sri Lanka, situata nella Provincia Meridionale."}
{"id": "6264897", "revid": "85883547", "url": "https://it.wikipedia.org/wiki?curid=6264897", "title": "Komische Oper", "text": ""}
{"id": "6264911", "revid": "1573940", "url": "https://it.wikipedia.org/wiki?curid=6264911", "title": "Kalmunai", "text": "Kalmunai \u00e8 una citt\u00e0 dello Sri Lanka, situata nella Provincia Orientale."}
{"id": "6264920", "revid": "287204", "url": "https://it.wikipedia.org/wiki?curid=6264920", "title": "Kalutara", "text": "Kalutara \u00e8 una citt\u00e0 dello Sri Lanka, situata nella Provincia Occidentale."}
{"id": "6264923", "revid": "287204", "url": "https://it.wikipedia.org/wiki?curid=6264923", "title": "Kegalle", "text": "Kegalle \u00e8 una citt\u00e0 dello Sri Lanka, situata nella Provincia di Sabaragamuwa."}
{"id": "6264924", "revid": "1305772", "url": "https://it.wikipedia.org/wiki?curid=6264924", "title": "TOPxMM", "text": "TOPxMM \u00e8 un EP del gruppo musicale statunitense Twenty One Pilots, pubblicato il 20 dicembre 2016.\nReso disponibile per l'acquisto gratuito sul sito dei Twenty One Pilots e su WeTransfer sino al 20 gennaio 2017, consiste nella rivisitazione dal vivo in studio di cinque brani del duo statunitense con la partecipazione del gruppo rock Mutemath."}
{"id": "6264927", "revid": "287204", "url": "https://it.wikipedia.org/wiki?curid=6264927", "title": "Mannar", "text": "Mannar \u00e8 una citt\u00e0 dello Sri Lanka, situata nella Provincia Settentrionale."}
{"id": "6264930", "revid": "287204", "url": "https://it.wikipedia.org/wiki?curid=6264930", "title": "Guru Har Rai", "text": "Biografia.\nFiglio di Bana Gurditta Ji e di Nihal Kaur Ji fu il settimo guru del sikhismo e mantenne questo incarico dall'8 marzo 1644 alla sua morte, il 6 ottobre 1661.\nLa farmacia del guru.\nGuru Har Rai continu\u00f2 la linea dei suoi predecessori e battezz\u00f2 una comunit\u00e0 sikh forte militarmente e spiritualmente (vedi Miri-Piri). Per questo motivo mise in atto l'accesso a diversi medicamenti (farmacia). \nLa pi\u00f9 notevole delle sue azioni fu quella di salvare Dara, figlio del re del tempo, Shah Jahan. Il figlio del re, Dara, si ammal\u00f2 e Guru Har Rai trov\u00f2 dei farmaci per il trattamento della sua malattia. Shah Jahan gli scrisse una lettera, puntualizzando sul buon rapporto tra guru e re che era in vigore fino al quinto guru. Secondo la filosofia sikh, il guru ji accett\u00f2 di curarlo.\nRam Rai - suo figlio maggiore.\nRam Rai era il figlio maggiore del guru. Aurangzeb, figlio di Shah Jahan e governatore del Deccan, aveva assunto una vera e propria crociata religiosa contro gli ind\u00f9 e chiam\u00f2 Guru Har Rai alla sua corte. Tuttavia questi non voleva incontrarlo visto che le sue azioni erano assai spregevoli, ed invi\u00f2 suo figlio Ram Rai al suo posto. Indignato, Aurangzeb ritenne opportuno chiedere cose impossibili a Ram Rai in modo che non si potesse raggiungere un accordo, obbligando cos\u00ec Guru Har Rai a venire di persona.\nAurangzeb interrog\u00f2 Ram Rai su una frase presente nel Libro Sacro Adi Granth, scritto da Guru Nanak Dev ji. \"Mitti Musalman ki peirei paee kumiar\u2026\" ovvero \"Le ceneri del musulmano caddero nel terreno del vasaio\u2026\". Ram Rai, sconvolto, modific\u00f2 e sostitu\u00ec nella citazione \"musulmano\" a \"baeeman\" (infedele). Al guru giunse un rapporto dell'incontro di Ram Rai con Aurangzeb e venne a conoscenza della notizia. Invi\u00f2 pertanto un messaggio al figlio, sulla via del ritorno. Quest'ultimo venne bandito perch\u00e9 aveva avuto il coraggio di cambiare i testi sacri. Ram Rai comprese e accett\u00f2 la decisione."}
{"id": "6264931", "revid": "287204", "url": "https://it.wikipedia.org/wiki?curid=6264931", "title": "Matale (Sri Lanka)", "text": "Matale \u00e8 una citt\u00e0 dello Sri Lanka, situata nella Provincia Centrale."}
{"id": "6264934", "revid": "1573940", "url": "https://it.wikipedia.org/wiki?curid=6264934", "title": "Monaragala", "text": "Monaragala \u00e8 una citt\u00e0 dello Sri Lanka, situata nella Provincia di Uva."}
{"id": "6264937", "revid": "85883825", "url": "https://it.wikipedia.org/wiki?curid=6264937", "title": "Stazione di Stadtmitte", "text": ""}
{"id": "6264938", "revid": "1573940", "url": "https://it.wikipedia.org/wiki?curid=6264938", "title": "Moratuwa", "text": "Moratuwa \u00e8 una citt\u00e0 dello Sri Lanka, situata nella Provincia Occidentale."}
{"id": "6264939", "revid": "85883840", "url": "https://it.wikipedia.org/wiki?curid=6264939", "title": "Cognento (Campagnola Emilia)", "text": ""}
{"id": "6264943", "revid": "287204", "url": "https://it.wikipedia.org/wiki?curid=6264943", "title": "Point Pedro", "text": "Point Pedro \u00e8 una citt\u00e0 dello Sri Lanka, situata nella Provincia Settentrionale."}
{"id": "6264944", "revid": "21880", "url": "https://it.wikipedia.org/wiki?curid=6264944", "title": "Goodyera macrophylla", "text": "Goodyera macrophylla \u00e8 una pianta della famiglia delle Orchidacee, endemica di Madera.\nDescrizione.\n\u00c8 un'orchidea terrestre, con fusto eretto, alto sino a 60\u201370\u00a0cm, che presenta una rosetta di 6-9 foglie basali, lanceolate, lunghe sino a 15\u00a0cm, e numerose piccole foglie cauline, bratteiformi, lunghe non pi\u00f9 di 2,5\u00a0cm.\nL'infiorescenza \u00e8 una spiga cilindrica, lunga circa 20\u00a0, che raccoglie sino a una sessantina di piccoli fiori biancastri, con sepali laterali aperti, lunghi 8\u20139\u00a0mm e sepalo dorsale fuso assieme ai petali a formare un cappuccio pubescente, che racchiude il gimnostemio. Fiorisce da settembre a novembre.\nDistribuzione e habitat.\n\"Goodyera macrophylla\" \u00e8 endemica dell'isola di Madera, dove \u00e8 nota solo in alcune localit\u00e0 relativamente inaccessibili della parte centro-settentrionale dell'isola. Cresce nel sottobosco della laurisilva, da 300 a 1.400\u00a0m di altitudine.\nConservazione.\nPer la ristrettezza del suo areale e la esiguit\u00e0 della popolazione, stimata in non pi\u00f9 di una cinquantina di esemplari, la \"IUCN Red List\" classifica \"Goodyera macrophylla\" come specie in pericolo critico di estinzione (\"Critically Endangered\")."}
{"id": "6264946", "revid": "1573940", "url": "https://it.wikipedia.org/wiki?curid=6264946", "title": "Puttalam", "text": "Puttalam \u00e8 una citt\u00e0 dello Sri Lanka, situata nella Provincia Nord-Occidentale."}
{"id": "6264954", "revid": "287204", "url": "https://it.wikipedia.org/wiki?curid=6264954", "title": "Francesco Ferragni", "text": " Era fratello del patriota Gaetano Ferragni, cognato del patriota Gaetano Tibaldi, cugino del patriota Tito Cadolini, padre del patriota Ernesto Hilcken Ferragni e zio del politico radical-democratico Luciano Ferragni (vedi famiglia).\nI moti del 1820-21.\nFiglio primogenito di Luigi Ferragni, negoziante cremonese connesso con gli esponenti della locale Carboneria, crebbe a contatto con gli ambienti anti-asburgici pi\u00f9 marcati, accostandosi in via definitiva agli alti ideali del patriottismo durante gli anni di studio presso il ginnasio-liceo di Cremona, istituto che caldeggi\u00f2 la causa nazionale e contribu\u00ec ad assecondare moti studenteschi e societ\u00e0 segrete. Conseguita la licenza liceale fu studente di Legge all'Imperiale Regia universit\u00e0 di Pavia dove mise in mostra i propri convincimenti partecipando all'istituzione di raggruppamenti accademici a carattere cospirativo.\nEsortato dalle conquiste dei carbonari piemontesi e dalle dichiarazioni di Carlo Alberto, il 16 marzo 1821 fu tra gli 84 studenti pavesi (su un totale di 893 iscritti) che entrarono in Alessandria mostrando uno striscione con l'iscrizione \"Viva la Costituzione Spagnola, Viva il re, Indipendenza italiana o morte\". Associatosi al Battaglione Minerva seguit\u00f2 la marcia verso Torino a sostegno dell'insurrezione condotta da Santorre di Santarosa; durante gli scontri i costituzionalisti, privi di appoggio da parte dello stesso Carlo Alberto, fuggito segretamente a Novara, si trovarono costretti a fronteggiare da soli l'intervento militare austriaco, davanti al quale crollarono l'8 aprile. Sciolto il Battaglione, ripieg\u00f2 clandestinamente a Cremona dove fu per\u00f2 scovato ed arrestato dagli apparati di polizia il 12 giugno 1821. Esposto all'impietosa reazione regia fu citato in giudizio dinnanzi alle Corti Marziali austriache che sentenziarono la sua condanna a morte motivata dall'aggravante di alto tradimento. Graziato in ragione della sua giovane et\u00e0, fu imprigionato nel carcere di Porta Nuova a Milano dove scont\u00f2 trenta mesi di dura detenzione condivisa, tra gli altri, col marchese Giorgio Pallavicino e con Gaetano de Castillia, illustri patrioti ai quali sugger\u00ec vanamente di fingersi pazzi per scongiurare l'ormai certa deportazione nella fortezza moravica dello Spielberg e dei quali, in seguito, testimoni\u00f2 i martirologi.Liberato nel gennaio 1824, ultim\u00f2 gli studi universitari, vedendosi per\u00f2 boicottato l'esercizio dell'avvocatura, in un tremendo contesto contrassegnato da processi, persecuzioni e arresti.\nI moti del 1848.\nMalgrado la dolorosa esperienza, nel 1832 partecip\u00f2 alla fondazione del comitato cremonese della Giovine Italia, evidenziando un'immutata volont\u00e0 di rinnovamento civile e programmando su nuove basi la resistenza all'austriaco.\nNel fervore del momento stese e pubblic\u00f2 un romanzo intitolato \"Le vittime del raggiro e del potere\", un'opera riferibile alla storia lombarda del XIV secolo nella quale ebbe modo di narrare, con abilit\u00e0, situazioni governative accostabili a quelle del suo tempo, dando lezione del malandato quadro politico e sociale dei primi Ottocento.\nL'entusiasmo fu tuttavia temporaneo e nella primavera del 1834, in considerazione della rapida successione di arresti che colpirono numerosi agitatori mazziniani, seguiti da persecuzioni che raggiunsero forme barbariche, fugg\u00ec da Cremona. Indagato, fu dichiarato \"illegalmente assente\" e visse in clandestinit\u00e0 fino al 1837 quando emigr\u00f2 intenzionalmente in Francia al fine di rinvigorire la collaborazione con il conte Federico Confalonieri, rientrato segretamente in Europa dopo la deportazione americana.\nIn questa fase conobbe e spos\u00f2 la possidente parigina M\u00e9lanie Alexandrine Brauneck vedova Hilcken, gi\u00e0 madre di Ernest Hilcken. Nel novembre 1839 torn\u00f2 in Italia congiuntamente alla moglie e al dodicenne figlio adottivo, che nelle fonti anagrafiche venne registrato con il doppio cognome Hilcken-Ferragni. Negli anni successivi divenne padre di Alfredo (1842) ed Elisa (1844).\nA partire dal 18 marzo 1848, giunte voci dei moti scoppiati a Milano, si segnal\u00f2 tra i pi\u00f9 attivi sostenitori della rivoluzione, raggiungendo le caserme cittadine per convincere le truppe, formate da soldati lombardi, ad abbandonare i reparti e a schierarsi con la popolazione. Nel volgere di pochi giorni ebbe luogo l'ammutinamento dell'intera guarnigione militare di stanza in citt\u00e0, con il conseguente passaggio di numerosi ufficiali dalla parte degli insorti e dei Savoia; fra essi anche il cugino Tito Cadolini, gi\u00e0 generale dell'esercito imperiale austriaco.\nNel pomeriggio del 20 marzo, fu tra gli insorti che ebbero la ventura di realizzare in Cremona il primo Governo Provvisorio cittadino, nel cui Comitato di sicurezza pubblica fu eletto membro il fratello Gaetano. Nel breve volgere di pochi giorni la citt\u00e0 fu risolutivamente liberata delle truppe austriache ed i pi\u00f9 facinorosi procedettero alla distruzione degli stemmi stranieri.\nContestualmente spalleggi\u00f2 il cognato Gaetano Tibaldi (marito della sorella Carlotta) nell'istituzione della \"Colonna mobile dei volontari cremonesi\", formata da centottanta patrioti partiti il 9 aprile per Sal\u00f2, quartier generale della progettata invasione del Trentino.\nIn considerazione dell'imminente approdo delle truppe piemontesi, scrisse l\"'Inno di guerra per gli Italiani\", eseguito il 2 aprile in occasione del trionfale ingresso del re Carlo Alberto e, in cooperazione con Cesare Stradivari, fond\u00f2 e diresse il giornale \"l'Indipendente dell'Alto Po\", foglio ufficiale del Governo Provvisorio cremonese, occupandosi di narrare con trepidazione i caldi giorni della sommossa.\nEspatrio e rimpatrio.\nL'illusione rivoluzionaria fu per\u00f2 breve: la disfatta dell'esercito sardo a Custoza, il 25 luglio, costrinse il Ferragni a scappare oltre confine insieme al fratello Gaetano e al figlio adottivo Ernesto, anch'essi coinvolti nell'insurrezione e fortemente compromessi.\nRientr\u00f2 a Cremona nel novembre dello stesso 1848 quando l'autocrazia asburgica proclam\u00f2 una tassa di contribuzione per le famiglie degli esuli, i cui parenti erano assoggettati a maltrattamenti, sequestri e confische. Una volta in citt\u00e0 venne arrestato, imprigionato e infine espatriato. Nove anni pi\u00f9 tardi, il 26 dicembre 1857, avanz\u00f2 richiesta di \"impune rimpatrio\" al Ministero di giustizia di Vienna che si pronunci\u00f2 contrario all'istanza.\nNell'estate 1859, la sconfitta militare austriaca ad opera delle truppe franco-piemontesi, gli consent\u00ec il sospirato rientro in Lombardia, ora annessa al Regno di Sardegna (Armistizio di Villafranca, epilogo della Seconda guerra d\u2019indipendenza). Figura autorevole fra i patrioti cremonesi, fu da subito incaricato dell'organizzazione della cerimonia d'accoglienza cittadina al nuovo re Vittorio Emanuele II, oltre che alla stesura di una cantata, poi musicata dal maestro Ruggero Manna, con cui completare al Teatro Concordia (oggi Ponchielli) la giornata di visita del presidente del Consiglio conte di Cavour. Cultore della musica, entr\u00f2 a far parte della Societ\u00e0 filarmonica di Cremona in qualit\u00e0 di rappresentante.\nMor\u00ec il 2 marzo 1861, a soli 15 giorni dalla proclamazione dell'unit\u00e0 d'Italia. La sua morte fu evento d'interesse per la storia della citt\u00e0 di Cremona in quanto con lui fu inaugurata, grazie a un'offerta dei colleghi avvocati, la cosiddetta \"Buona usanza\", iniziativa benefica ancor oggi esistente, a favore di enti assistenziali locali, in sostituzione della \u00abspesa del consumo delle torce\u00bb."}
{"id": "6264956", "revid": "1305772", "url": "https://it.wikipedia.org/wiki?curid=6264956", "title": "World Class Leader Board", "text": "World Class Leader Board, a volte scritto World Class Leaderboard o World Class Leaderboard Golf, \u00e8 un videogioco di golf, l'ultimo della serie di \"Leader Board\", pubblicato a partire dal 1987 per numerosi computer e console dalla Access Software in Nordamerica e dalla U.S. Gold in Europa.\n\"World Class\" usc\u00ec per la maggior parte dei computer per i quali era uscito il primo \"Leader Board\": Amiga, Amstrad CPC, Atari ST, Commodore 64, ZX Spectrum. Mantiene le stesse caratteristiche dell'originale, con nuovi percorsi e migliorie. La versione Atari ST tuttavia sembra essere in realt\u00e0 una riedizione economica di \"Leader Board\", diversa solo nella confezione. La versione Commodore 64 \u00e8 molto simile soprattutto al precedente titolo esclusivo \"Executive Leaderboard\", con nuovi percorsi. \"World Class\" fu invece l'unico gioco della serie a uscire per i computer Apple II, Archimedes, Mac OS e MS-DOS, e nel 1991 anche l'unico per console: Game Gear, Master System e Mega Drive (tutte della SEGA).\nDi solito fu molto apprezzato dalla critica, pi\u00f9 o meno in tutte le versioni.\nModalit\u00e0 di gioco.\nLa visuale e il sistema di controllo sono gli stessi di \"Leader Board\", come anche la presenza di 1-4 giocatori e di tre livelli di difficolt\u00e0.\nOriginariamente comprende quattro percorsi: Cypress Creek, Doral Country Club, St. Andrews e Gauntlet Country Club. I primi tre sono riproduzioni di campi realmente esistenti (due negli USA e uno in Scozia), il quarto \u00e8 fittizio ed \u00e8 il pi\u00f9 impegnativo. Il paesaggio di tutti i percorsi \u00e8 ambientato nel verde pianeggiante con la presenza di alberi, bunker, laghi e corsi d'acqua, fairway e rough.\nRispetto a \"Leader Board\", nel caso di Amstrad e Spectrum vennero introdotti gli alberi e i bunker prima assenti; su Amiga e ST erano gi\u00e0 presenti in \"Leader Board\", mentre per Commodore 64 erano stati aggiunti solo in \"Executive Leaderboard\".\n\u00c8 stata aggiunta la possibilit\u00e0 di mostrare a comando una vista dall'alto di tutta la buca attuale.\nUn editor di livelli, non disponibile in tutte le versioni, permette di creare percorsi personalizzati selezionando e ordinando 18 buche tra le 72 buche totali esistenti. Si pu\u00f2 inoltre cambiare il tipo di alberi presente in ogni buca.\nLa versione MS-DOS \u00e8 caratterizzata da sintesi vocale di commenti e rumori naturali. Alcuni effetti digitalizzati sono presenti anche su Mega Drive e Game Gear.\nEspansioni.\nSolo per alcuni computer vennero pubblicate delle espansioni, ciascuna con quattro percorsi aggiuntivi, solitamente basati su percorsi reali:\nI percorsi indicati si riferiscono alle edizioni originali della Access. Nelle edizioni europee della U.S. Gold (vol. 1 per Amstrad CPC, Commodore 64 e ZX Spectrum e vol. 2 per Commodore 64) i percorsi sono invertiti: nel vol. 1 ci sono quelli del vol. 2 e viceversa.\nLe espansioni vennero pubblicate successivamente anche per MS-DOS, tutte insieme, nella raccolta \"World Class Leader Board: The Series\" (1992)."}
{"id": "6264962", "revid": "827882", "url": "https://it.wikipedia.org/wiki?curid=6264962", "title": "875 (numero)", "text": "Ottocentosettantacinque (875) \u00e8 il numero naturale dopo l'874 e prima dell'876."}
{"id": "6264967", "revid": "33689", "url": "https://it.wikipedia.org/wiki?curid=6264967", "title": "World Class Leaderboard", "text": ""}
{"id": "6264973", "revid": "1340213", "url": "https://it.wikipedia.org/wiki?curid=6264973", "title": "Cheryl Tunt", "text": "Cheryl \"Carol\" Gimble-Tunt \u00e8 uno dei personaggi principali della serie animata statunitense \"Archer\". Per la maggior parte della serie \u00e8 la segretaria e assistente personale di Malory Archer, nell'agenzia di spionaggio ISIS (\"International Secret Intelligence Service\"). Il personaggio di Cheryl \u00e8 stato creato da Adam Reed. La doppiatrice originale \u00e8 Judy Greer, quella italiana Emanuela Damasio, mentre nelle parti cantate di \"Archer Vice\" viene doppiata da Jessy Lynn Martens in entrambe le versioni.\nPer la sua interpretazione, nel 2012, Judy Greer ha ricevuto una candidatura agli Annie Award come miglior voce in una produzione televisiva d'animazione.\nIl personaggio.\nCheryl \u00e8 una giovane ragazza dagli occhi azzurri e i capelli castani, raccolti in uno chignon.\nLa ragazza, inizialmente introdotta come una segretaria appiccicosa ed emotivamente fragile, si scoprir\u00e0 in seguito essere la discendente della ricca famiglia Tunt e possedere un enorme patrimonio. All'inizio della serie viene chiamata \"Carol\" dai suoi collaboratori (l'essere chiamata Carol diventa poi una delle pi\u00f9 durature gag della serie), in quanto, sprezzanti del suo comportamento un po' morboso e negligente, tendono spesso a prenderla in giro. Col progredire della serie, il personaggio abbandona i suoi tratti lugubri e abbraccia una personalit\u00e0 pi\u00f9 sadica, folle e maniacale. Cheryl \u00e8 spesso sessualmente eccitata dall'asfissia erotica e gode annusando e bevendo mastice e colla. Possiede inoltre un atteggiamento svampito, che spesso interferisce con la sua etica del lavoro. Cheryl ha come animale domestico un ocelot di nome Babou (come l'ocelot di Salvador Dal\u00ed), da lei odiato e per il quale invece Archer ha una grande predilezione, e trascorre quasi tutte le sue giornate a combinare guai con la sua migliore amica Pam.\nBiografia e personalit\u00e0.\nCheryl Tunt (inizialmente con il cognome Gimble) viene introdotta nel primo episodio di \"Archer\", \"Caccia alla talpa\", come la segretaria personale di Malory. Dopo la fine della brusca relazione con Sterling Archer, Cheryl tenta di manipolare Cyril Figgis per convincerlo a tradire con lei la compagna Lana, per la quale Cheryl prova un forte disdegno. Cyril soccombe cos\u00ec ai desideri sessuali di Cheryl, dopo essere diventato sospettoso anche di alcune interazioni tra la sua ragazza e Archer. Preoccupato dall'essere scoperto da Lana, Cyril tenter\u00e0 pi\u00f9 volte di prendere le distanze da Cheryl, nonostante la forte opposizione oppressiva di lei: infatti la ragazza, dopo aver avuto il primo rapporto sessuale con lui, inizia a minacciarlo di rivelare il tutto a Lana. Cheryl spiega a Pam Poovey che la sua vera intenzione era di attirare le attenzioni di Archer e di farlo divenire geloso di Cyril. Dopo che Lana scopre Cyril a tradirla con Framboise, la fidanzata di Barry, anche Cheryl decide di confessarle tutto, inimicandosela ancora di pi\u00f9.\nCome erede della ricchezza della famiglia Tunt, divenuta ricca per aver fondato una compagnia pioniere nel settore ferroviario, Cheryl viene spesso sottoposta a numerose minacce e rapimenti. Come conseguenza della morte dei suoi genitori, lei e suo fratello Cecil, ereditano una cifra stimata di un miliardo di dollari in fondi fiduciari, egualmente divisa tra di loro. In un episodio Cecil convincer\u00e0 l'ISIS a partecipare a una missione, in modo da estorcere ai suoi membri una confessione per dimostrare l'insanit\u00e0 mentale di Cheryl e avere accesso alla sua met\u00e0 di eredit\u00e0, dopo aver speso tutta la sua parte.\nCheryl viene inizialmente presentata come una donna emotivamente fragile che cerca di attirare le attenzioni di Archer. Col progredire della serie, il personaggio abbandona le sue caratteristiche da persona depressa e adotta una personalit\u00e0 maniacale e mentalmente instabile. \"\u00c8 stato divertente vedere il suo cambiamento\" ha affermato Judy Greer e ha continuato \"E penso che Adam Reed e io ci divertiamo a registrare insieme. Sono immensamente grata che ci\u00f2 sia cos\u00ec folle e capovolto sottosopra, e quanto questo personaggio sia pazzo. \u00c8 cos\u00ec divertente\". La sua instabilit\u00e0 l'ha portata a essere ricoverata varie volte negli ospedali psichiatrici. Lei inoltre prova eccitazione per l'asfissia erotica e obbliga i suoi vari fidanzati a praticarla su di lei. La critica ha descritto Cheryl come \"inetta\", \"insana\", \"sniffatrice di colla\" e \"testa vuota\".. Per gran parte della prima stagione, Cheryl crea per se stessa vari alias per farsi accettare dai suoi colleghi; questi soprannomi includono Cristal, in omaggio all'omonimo vino, e Cari\u00f1a che secondo lei meglio cattura il suo sensuale essere donna.\nDopo la bancarotta dell'ISIS nella quinta stagione e dopo che i suoi colleghi hanno trasformato la sua gigantesca casa nella base per il loro spaccio di droga, Cheryl si rende conto che il suo sogno \u00e8 quello di diventare una famosissima cantante country, conosciuta con il nome d'arte di Cherlene. La ragazza non \u00e8 per\u00f2 in grado di esibirsi in pubblico e realizza il suo sogno, solo dopo che il dottor Krieger le impianta un chip per il controllo mentale. In questa stagione, inoltre, il dittatore di San Marcos, prima di venire deposto, essendo il suo pi\u00f9 grande fan, dopo aver comprato un milione di copie del suo album, decide di farla sua moglie e di nominarla \"first lady\", anche se solo per un breve periodo. Le canzoni di Cherlene vengono cantate da Jessy Lynn Martens e sono prodotte tra gli altri da Kevn Kinney del gruppo hard rock Drivin N Cryin. Il network ha inoltre pubblicato un album di dodici tracce dal nome \"Cherlene\" con le canzoni country della serie, inclusa la cover di genere country della canzone di Kenny Loggins, \"Danger Zone\".\nNella sesta stagione, dopo la riabilitazione dell'ISIS come agenzia contraente della CIA, Cheryl torna a lavorare come segretaria; mentre nella settima stagione, dopo una nuova chiusura dell'ISIS, Cheryl diventa un membro dell'agenzia Figgis. Nell'ottava e nona stagione, ambientate in due realt\u00e0 alternative create dalla mente di Archer in coma, Cheryl si chiama Charlotte Vandertunt: nell'ottava la donna \u00e8 una ricca ereditiera di un immenso impero dell'editoria che vuole simulare la sua morte; nella nona, invece, dove \u00e8 coniugata Stratton, trascorre tutte le sue giornate al bar di Malory, dopo essere stata scoperta, dal marito, a letto con Archer. In \"Archer 1999\" Cheryl/Carol \u00e8 la miglior pilota di caccia spaziali della galassia, tuttavia, dato che le sue enormi capacit\u00e0 le permettono di vincere sempre, \u00e8 ormai annoiata dal suo lavoro e ha perso la voglia di vivere.\nSviluppo.\nI produttori hanno assunto l'attrice Judy Greer per doppiare il personaggio di Cheryl Tunt. Greer, nonostante avesse fatto vari provini per alcune pubblicit\u00e0, non era una doppiatrice di serie animate di primo piano. Mentre si trovava a Los Angeles, Greer incontr\u00f2 la direttrice dei casting Linda Lamontagne, attirando l'interesse dei produttori di \"Archer\" che decisero di scritturarla per la serie. Judy Greer ha raccontato l'incontro: \"(Linda) era implacabile con loro e diceva \"Usate lei, usate lei!\". Ho cos\u00ec provato vari ruoli e finalmente mi hanno scritturato\".\nA Judy \u00e8 arrivata la notizia dell'essere stata scelta come voce del personaggio mentre stava registrando un film indipendente. \"Stavo provando a entrare nel personaggio\" ha spiegato la Greer \"e ho ricevuto una chiamata che diceva che si stava girando un episodio pilota per FX e che potevo registrare la mia parte in dieci minuti, durante il mio giorno libero\". L'attrice ha poi studiato la sua parte e registrato i suoi dialoghi in uno studio di registrazione a Phoenix. A prima vista, per la donna, lo script dell'episodio per la sua natura troppo spinta e volgare sarebbe stato rifiutato da qualsiasi televisione. \"Cos\u00ec, quando ho scoperto che era stato approvato, ero tipo: Oh! Aspetta, io non so di cosa stiate parlando. Allora ho registrato un mucchio di dialoghi, e gli script erano i copioni pi\u00f9 divertenti che io abbia mai letto, e cos\u00ec folli\".\nPrecedentemente al casting di Judy Greer, Cheryl era stata pensata per essere un personaggio secondario in \"Archer\", che diventava un personaggio di maggior spessore solo quando la situazione lo richiedeva. Reed ha spiegato: \"Una gag ricorrente sarebbe stata quella in cui Archer, ogni volta che teneva occupata la segretaria di Malory, gli altri li avrebbero addormentati e abbandonati in giro, senza documenti e senza la memoria di ricordarsi ci\u00f2 che era successo. Quando Judy ha accettato il ruolo, Cheryl \u00e8 diventato un personaggio molto pi\u00f9 importante\".\nAccoglienza.\nI critici televisivi hanno lodato lo sviluppo del personaggio, cos\u00ec come l'interpretazione di Judy Greer. Alan Sepinwall di \"HitFix\" ha dichiarato che Cheryl era il suo personaggio preferito della serie. Nella sua recensione sull'episodio \"Il rapimento\", Todd VanDerWerff di \"The A.V. Club\" ha ritenuto che la voce di Greer era \"il momento clou della puntata\" e ha affermato che la doppiatrice ha efficacemente ritratto le caratteristiche instabili di Cheryl e la sua pazzia da ragazzina viziata. Allo stesso modo, Ian MacDonald di \"TV Overmind\" ha affermato che gli autori \"hanno trovato un ottimo modo per espandere la biografia del dipendente pi\u00f9 emotivamente instabile dell'ISIS\", Cheryl, la cui follia \u00e8 stata aumentata a un livello quasi estremo e, come MacDonald ha dichiarato, \"sembra quasi tutto giustificato nella sua incapacit\u00e0. \u00c8 un'ereditiera miliardaria che possiede un ocelot e beve colla [...]. Lo humor insano dei ricchi folli non \u00e8 di solito abbastanza divertente, e se qualcuno pu\u00f2 tirare qualcosa fuori anche da ci\u00f2, questi sono Adam Reed e Judy Greer\". Accanto ai colleghi, membri del cast di \"Archer\", Jessica Walter e H. Jon Benjamin, Judy Greer ha ricevuto una candidatura agli Annie Award nella categoria di miglior voce in una produzione televisiva d'animazione: il premio \u00e8 stato poi assegnato a Jeff Bennett per il suo lavoro nella serie televisiva Nickelodeon \"I pinguini di Madagascar\"."}
{"id": "6264977", "revid": "1226", "url": "https://it.wikipedia.org/wiki?curid=6264977", "title": "Il corvo e altre poesie", "text": ""}
{"id": "6264982", "revid": "287204", "url": "https://it.wikipedia.org/wiki?curid=6264982", "title": "Guru Har Krishan", "text": "Biografia.\n\"Har Krishan\" non vuol ricordare la divinit\u00e0 ind\u00f9 Krishna ma si riferisce al potere divino di pulire (\"Har\") di purificare (\"Krishan\" era la contrazione di \"Kar Ishnan\" che significa \"fare un bagno purificatore\").\nVenne designato da suo padre, Guru Har Rai, a divenire il capo della comunit\u00e0 sikh all'et\u00e0 di cinque anni, la sua maturit\u00e0 spirituale e la capacit\u00e0 di guidare la comunit\u00e0 venne immediatamente messa in discussione. Gli Janam Sakhi (o episodi biografici relativi alla vita dei guru sikh) sostengono che il giovane guru rispondesse con umorismo e saggezza. Ad esempio, ad un brahmano che lo sfidava a mostrare la sua padronanza dei testi sacri, Guru Har Krishan rispose facendo chiamare un sordomuto, che benedisse e questi inizi\u00f2 spontaneamente a recitare e commentare la Bhagavad Gita.\nChiamato a Delhi dall'imperatore Aurangzeb che era preoccupato dell'importanza e delle potenzialit\u00e0 di sedizione della comunit\u00e0 sikh, Guru Har Krishan ci and\u00f2 con la sua corte nel 1664; egli aveva allora otto anni. Trov\u00f2 alloggio alla periferia della citt\u00e0 (l'attuale Connaught Place), presso un nobile che posseva una propriet\u00e0. In attesa dell'udienza dell'imperatore, Guru Har Krishan venne a sapere che la citt\u00e0 era interessata da un focolaio di vaiolo. Fece quindi scavare un bacino di acqua dolce che benedisse, invitando i pazienti ad immergersi nella sua acqua benefica: Il Sakhi Janam dice che le persone che si immersero vennero salvate dalla malattia, ma Guru Har Krishan contrasse il vaiolo e mor\u00ec rapidamente.\nIl bacino, ancora molto popolare, e la Gurdwara annessa, commemorano l'evento e sono parte del complesso Bangla Sahib, un importante luogo di culto sikh nel cuore di Delhi. Su un frontone \u00e8 scritto: \"Sri Har Krishan Dhiaie Jis Dithe Sabh Dukh Jae\" (\"la vista di Sri Har Krishan cancella ogni sofferenza\").\nPrima di morire, Guru Har Krishan disse: \u00ab Baba Bakala \u00bb. Compresero quindi che avrebbero dovuto cercare il suo successore (\"baba\" che significa \"maestro\") nella citt\u00e0 di Bakala, nel Punjab. Ed \u00e8 qui che trovarono il suo prozio, recluso in meditazione, che diventer\u00e0 il nono guru come Guru Tegh Bahadur. "}
{"id": "6264985", "revid": "1305772", "url": "https://it.wikipedia.org/wiki?curid=6264985", "title": "Nowo Postojalowka", "text": "Novopostoyalovka (conosciuta anche come Nowo Postojalowka in russo \"\u041d\u043e\u0432\u043e\u043f\u043e\u0441\u0442\u043e\u044f\u043b\u043e\u0432\u043a\u0430\") \u00e8 un chutor russo all'interno dell'insediamento rurale Novopostoyalovskoe, nel Rosso\u0161anskij rajon a sua volta appartenente all'Oblast' di Vorone\u017e.\nNel 2004 contava 261 abitanti.\nGeografia.\nIl chutor \u00e8 situato nella parte nord-occidentale della Rosso\u0161anskij rajon nei pressi dell'Autostrada federale russa P194, al confine con il Ol'chovatskij rajon a 15km da Rosso\u0161'.\nStoria.\nIl 19 e 20 gennaio 1943 presso questa localit\u00e0, nell'ambito dell'offensiva Ostrogo\u017esk-Rosso\u0161', ci fu il pi\u00f9 rilevante scontro armato, per reparti impegnati e per il numero di caduti, fra le divisioni italiane alpine in ritirata e l'Armata Rossa, dietro le linee del Don. \nLa battaglia inizi\u00f2 verso mezzogiorno del 19 gennaio, quando la colonna dell'8\u00ba Reggimento alpini della Divisione \"Julia\" si trov\u00f2 la marcia sbarrata da ingenti truppe russe, asserragliate a Nowo Postojalowka, localit\u00e0 formata da un piccolo gruppo di isbe situato sulla pista che le divisioni alpine in ritirata dovevano percorrere, su una dorsale che separa la valle del fiume Rossosch da quella dell'Oljkowatka, entrambi affluenti del Kalitwa prima della confluenza nel Don.\nPartirono all'attacco prima il Battaglione \"Gemona\", appoggiato dall'artiglieria del Gruppo \"Conegliano\", poi i Battaglioni \"Tolmezzo\" e \"Cividale\", ma gli attacchi degli alpini della \"Julia\" furono sempre respinti dalle truppe russe, che poi contrattaccarono con i carri armati.\nNella notte i battaglioni della \"Julia \" furono raggiunti dalla colonna del 1\u00ba Reggimento alpini della Divisione \"Cuneense\" e i comandanti concordarono di procedere prima dell'alba ad un nuovo attacco, che fu guidato dagli alpini del Battaglione \"Ceva\", che furono respinti dalle artiglierie e dal contrattacco di alcuni carri armati russi.\nPi\u00f9 tardi arrivarono gli altri battaglioni della \"Cuneense\" e i comandanti delle due divisioni, Emilio Battisti per la \"Cuneense\" e Umberto Ricagno della \"Julia\", concordarono di procedere all'attacco della postazione russa con tutti reparti disponibili.\nGli attacchi delle truppe alpine continuarono per tutta la giornata, ma furono sempre respinti dai cannoni e dalle mitragliatrici russe posizionate fra le case di Nowo Postojalowka e dalle incursioni dei carri armati sovietici T-34.\nDurante i combattimenti caddero eroicamente il comandante del Battaglione \"Mondov\u00ec\", maggiore Mario Trovato, e quello del \"Ceva\", tenente colonnello Giuseppe Avenanti, oltre a decine di ufficiali e migliaia di alpini.\nIl generale Emilio Battisti, nella relazione \"La Divisione Alpina \"Cuneense\" al fronte russo\", scrisse: \"Il giorno 20 gennaio, per rompere lo sbarramento nemico ... furono impiegati ... quattro battaglioni alpini che andarono quasi completamente distrutti.\" \nIl generale Emilio Faldella, nella sua \"Storia delle truppe alpine\", cos\u00ec definisce la battaglia di Nowo Postojalowka: \"\" ... quella sanguinosa, disperata battaglia che dur\u00f2, pressoch\u00e9 ininterrotta, per pi\u00f9 di trenta ore ed in cui rifulse il sovrumano e sfortunato valore dei battaglioni e dei gruppi della Julia e della Cunennse, che ne uscirono poco meno che distrutti\". ... la pi\u00f9 dura, lunga e cruenta fra le molte sostenute dagli alpini, sia in linea sia nel corso del ripiegamento.\"\""}
{"id": "6265003", "revid": "1702319", "url": "https://it.wikipedia.org/wiki?curid=6265003", "title": "Basilica di Santa Maria Infraportas", "text": "La basilica di Santa Maria Infraportas \u00e8 una chiesa di Foligno, in provincia di Perugia e diocesi di Foligno; fa parte della zona pastorale della Citt\u00e0.\nDescrizione.\nEsterno.\nLa basilica si affaccia su piazza San Domenico ed \u00e8 documentata gi\u00e0 dall'XI secolo.\nIl prospetto in fasce di pietra bianca e rosa, adornato con una bifora e preceduto da un piccolo portico, con colonne e capitelli dell'XI o del XII secolo, \u00e8 una risistemazione ottocentesca che ha utilizzato elementi di un precedente rosone. A destra del portico vi \u00e8 una edicola risalente al 1480 con un affresco; in fondo al fianco destro si trova la torre campanaria romanica.\nInterno.\nL'interno a tre navate \u00e8 diviso da pilastri; la navata mediana \u00e8 con volta a botte, mentre le laterali, aggiunte nel corso del XV secolo, sono con volte a crociera. Alle pareti e sui pilastri si vedono numerosi affreschi votivi.\nNelle tre nicchie della navata di destra si trovano altrettante \"Crocifissioni\", di cui la prima attribuibile a Pier Antonio Mezzastris, mentre la seconda, risalente al 1525 e copia della prima, \u00e8 opera di un artista minore folignate influenzato dal pi\u00f9 noto concittadino Nicol\u00f2 Alunno; la terza, dell'inizio del Quattrocento, \u00e8 dovuta a un artista locale con influenze senesi.\nInteressante anche un \"Cristo crucifero\" presente sul secondo pilastro, con caratteristiche che si rifanno a Benozzo Gozzoli. Al pilastro d'ingresso al presbiterio, c'\u00e8 un \"San Gerolamo con due angeli che lo incoronano\" di Mezzastris. Nella parete sinistra del presbiterio vi \u00e8 il tabernacolo con l'olio santo, della prima met\u00e0 del Cinquecento, con caratteristiche della scuola lombarda; nel terzo pilastro di sinistra si pu\u00f2 ammirare il \"San Rocco\" di Mezzastris e una \"Madonna con Bambino\", stucco policromo con caratteristiche fiorentine, della fine del Cinquecento. Alla parete della navata sinistra c'\u00e8 la \"Madonna con Bambino e San Giovanni\", affresco di Ugolino di Gisberto del 1500 circa.\nAl principio della navata sinistra si apre la \"Cappella dell'Assunta\", del XII secolo, con due bifore alla parete destra: nello strombo di una di esse vi \u00e8 l\"Arcangelo Gabriele e il ladrone buono Disma\", affreschi della seconda met\u00e0 del XIII secolo. Nella nicchia di fondo si pu\u00f2 ammirare un \"Cristo benedicente tra i santi Pietro e Paolo\" e una decorazione a foggia di arazzo orientale dipinto, affresco coevo al precedente. Accanto c'\u00e8 una statua lignea della \"Madonna\" della fine del XII secolo, mentre il Bambino \u00e8 stato trafugato."}
{"id": "6265005", "revid": "729019", "url": "https://it.wikipedia.org/wiki?curid=6265005", "title": "Milton Bryan", "text": "Milton Bryan (conosciuta anche come Milton Bryant) \u00e8 un paese di 220 abitanti della contea del Bedfordshire, in Inghilterra."}
{"id": "6265006", "revid": "123221309", "url": "https://it.wikipedia.org/wiki?curid=6265006", "title": "Il'ja Kutepov", "text": "Carriera.\nClub.\nHa cominciato la sua carriera nella terza serie russa con l'Akademija Togliatti. Dal luglio 2012 si \u00e8 trasferito allo Spartak Mosca con cui ha disputato un'unica partita di campionato, la gara contro il disputata il 10 dicembre 2012, entrando nei minuti di recupero al posto di Aiden McGeady.\nL'estate successivo fu, quindi, dirottato nella formazione riserve che militava in terza serie. Proprio con la formazione riserve vince il girone occidentale di terza serie 2014-2015, passando in seconda serie. Dal gennaio 2016 \u00e8 ritornato in prima squadra, collezionando da subito presenze in massima serie.\nNazionale.\nHa collezionato presenze in tutte le nazionali giovanili russe.\nIl 9 ottobre 2016 ha esordito in nazionale maggiore, giocando titolare l'amichevole contro ."}
{"id": "6265007", "revid": "118120633", "url": "https://it.wikipedia.org/wiki?curid=6265007", "title": "Philipshaus", "text": "Il Philipshaus (letteralmente \u201cedificio Philips\u201d) \u00e8 un edificio direzionale di Berlino, posto nel quartiere di Sch\u00f6neberg, sulla Tauentzienstra\u00dfe all\u2019angolo con il Wittenbergplatz, dirimpetto al grande magazzino \"KaDeWe\".\nImportante esempio di architettura dell\u2019immediato dopoguerra, \u00e8 posto sotto tutela monumentale (\"Denkmalschutz\").\nStoria.\nL\u2019edificio fu eretto dal 1948 al 1949 \u2013 durante il cosiddetto \u201cBlocco di Berlino\u201d \u2013 su progetto di Werner Weber, come sede direzionale della societ\u00e0 Philips. Si tratta del primo edificio per uffici costruito a Berlino dopo la seconda guerra mondiale.\nCaratteristiche.\nL\u2019edificio, che conta cinque piani oltre al terreno, ha struttura portante in acciaio; il disegno delle facciate \u00e8 caratterizzato da fasce orizzontali finestrate, alternate a fasce intermedie intonacate di colore giallo, richiamandosi alle architetture del \"Neues Bauen\" tipiche della Repubblica di Weimar.\nSul lato meridionale la facciata assume una leggera curvatura convessa, che ricorda il \"Columbushaus\" di Erich Mendelsohn, costruito nel 1930 sul Potsdamer Platz e in seguito distrutto."}
{"id": "6265008", "revid": "287204", "url": "https://it.wikipedia.org/wiki?curid=6265008", "title": "Festival di Berlino 1962", "text": "La 12\u00aa edizione del Festival internazionale del cinema di Berlino si \u00e8 svolta a Berlino dal 22 giugno al 3 luglio 1962, con lo Zoo Palast come sede principale. Direttore del festival \u00e8 stato per il dodicesimo anno Alfred Bauer.\nL'Orso d'oro \u00e8 stato assegnato al film britannico \"Una maniera d'amare\" di John Schlesinger.\nLe retrospettive di questa edizione sono state dedicate all'attrice Asta Nielsen e ai registi Georg Wilhelm Pabst e Ingmar Bergman.\nStoria.\nIl livello della \"Berlinale\" del 1962 fu da molti considerato uno dei pi\u00f9 bassi degli ultimi anni, sia dal punto di vista del programma sia per le presenze di pubblico, in notevole calo soprattutto per la mancanza di visitatori della Germania Est dopo la costruzione del muro che aveva diviso in due la citt\u00e0.\nLa delicata situazione politica aveva portato il Senato di Berlino addirittura a valutare se fosse opportuno e politicamente giustificabile tenere la 12\u00aa edizione del festival. Fu per\u00f2 deciso di non interrompere i preparativi e il 22 giugno 1962 si tenne la cerimonia di inaugurazione. Il sindaco Willy Brandt dichiar\u00f2 in seguito: \u00abDevo ammettere che sono tra coloro che avevano paura, il 13 agosto 1961, che le strade di Berlino potessero diventare un teatro di guerra, e che fossero necessarie considerazioni molto attente in mezzo all'indignazione che sorse in noi tutti in quel momento, e la responsabilit\u00e0 che si doveva sopportare per questa citt\u00e0, per questo popolo e per la pace nel mondo\u00bb.\nNumerose critiche vennero sollevate anche circa la scarsa presenza di star internazionali (tra i pochi, Tony Curtis, Shirley MacLaine e James Stewart) ma soprattutto per la bassa qualit\u00e0 dei film in programma. Per la Germania Ovest, la commissione di selezione si trov\u00f2 a dover scegliere tra quattro film. Alla fine furono accettati \"La rossa\" di Helmut K\u00e4utner e \"Ohne Datum\" di Ottomar Domnick, mentre furono scartati \"Die Rebellion\" di Wolfgang Staudte e \"Genosse M\u00fcnchhausen\" di Wolfgang Neuss.\nLa discussione interna continu\u00f2 a concentrarsi sul processo di selezione dei film e nonostante il budget fosse piuttosto limitato, il direttore Alfred Bauer volle visionare in anticipo i contributi proposti in modo da influenzare il numero di pellicole provenienti dai diversi Paesi. La maggior parte della critica rilev\u00f2 comunque che la qualit\u00e0 era cos\u00ec scarsa da non poter essere imputata solo a problemi finanziari. Solo \"Una maniera d'amare\" di Schlesinger, \"Salvatore Giuliano\" di Francesco Rosi e \"Come in uno specchio\" di Ingmar Bergman dettero la sensazione di qualcosa dal valore duraturo.\nAnche se la dubbia qualit\u00e0 del programma poteva riflettere una generale crisi del cinema, in molti misero in dubbio la competenza della commissione di selezione. Se il giornalista Hans Borgelt trov\u00f2 parole di incoraggiamento in un articolo del 5 agosto su \"Der Tagesspiegel\" (\u00abun anno povero non \u00e8 motivo di rassegnazione\u00bb), il commento di Manfred Delling su \"Die Welt\" fu molto pi\u00f9 pragmatico: \u00abAvere pi\u00f9 soldi \u00e8 sempre positivo, ma non \u00e8 detto che risolva le questioni di natura artistica: in questo caso, un aumento del budget non significa [...] che lo standard del festival migliorer\u00e0 di conseguenza. Non \u00e8 importante solo essere in grado di viaggiare, la domanda pi\u00f9 importante \u00e8: chi viaggia? Ci era stato assicurato oltre ogni dubbio che i film di quest'anno erano considerati dalla commissione di selezione di altissima qualit\u00e0 ed erano stati invitati per questo motivo, tuttavia si sono rivelate delle piccole catastrofi: questo sembra essere un problema pi\u00f9 serio che un budget sottodimensionato\u00bb.\nAnche il critico Friedrich Luft trasse conclusioni radicali dal programma del festival e sugger\u00ec alla \"Berlinale\" di rinunciare allo \"status A\", che dal 1956 la riconosceva come manifestazione competitiva e che considerava pi\u00f9 un peso che un vantaggio. L'argomento secondo cui tale rinuncia avrebbe reso possibile una selezione dei film meno ristretta da vincoli ritenuti \"indebiti\" sarebbe stato affrontato nei dibattiti pi\u00f9 volte negli anni a venire, ma n\u00e9 il Senato di Berlino n\u00e9 Bauer erano pronti a rinunciare a qualcosa per cui avevano duramente combattuto.\nIl senso di disillusione con cui si concluse il festival del 1962 si sarebbe rivelato solo l'inizio di un cambiamento irreversibile. Il 28 febbraio 1962 a Oberhausen, in occasione dell'ottavo Internationale Kurzfilmtage ventisei giovani registi tra cui Edgar Reitz e Volker Schl\u00f6ndorff avevano pubblicato una dichiarazione che denunciava i modelli ormai desueti del cinema tedesco e la crisi delle risorse finanziarie e dell'afflusso di pubblico nelle sale, auspicando la nascita di un nuovo cinema libero da condizionamenti commerciali, culturali ed estetici. Nel giro di pochi anni, il cosiddetto \"Manifesto di Oberhausen\" avrebbe segnato la nascita del Nuovo cinema tedesco."}
{"id": "6265009", "revid": "121864117", "url": "https://it.wikipedia.org/wiki?curid=6265009", "title": "Charles Chaplin Senior", "text": "Cantante-intrattenitore inglese, ottenne un notevole successo nel 1890. \u00c8 noto soprattutto per essere stato il padre dell'attore e regista Charlie Chaplin e il patrigno di Sydney Chaplin.\nBiografia.\nChaplin nacque il 18 marzo 1863 nel quartiere di Marylebone, Londra, figlio terzogenito di Spencer Chaplin (1834/5\u20131897) e di Ellen Elizabeth Smith (1838\u20131873); suoi fratelli furono Spencer Jr., Helen, Blanche, Albert e Harry. Il padre di Charles Chaplin senior era un macellaio e pertanto egli ricevette un'educazione tipica delle classi lavoratrici. Poco si sa dei primi anni di vita di Chaplin senior anche se dai censimenti del 1871 e del 1881 sappiamo che i suoi genitori si erano ormai trasferiti a Rillington Place presso Notting Hill.\nNel giugno del 1885 a 22 anni spos\u00f2 Hannah Hill.\nHannah aveva gi\u00e0 un figlio di 3 mesi, Sydney John a cui fu dato il cognome di Chaplin (Sydney Chaplin).\nIl 16 aprile 1889 nasce il figlio biologico di Chaplin a cui fu dato il nome di Charles Spencer (noto come Charlie).\nChaplin Senior e Hannah Hill si separarono nel 1891 ma rimasero legalmente sposati fino morte di Chaplin Senior avvenuta nel 1901 (era affetto da cirrosi epatica ed idropisia dovuti all'alcolismo) presso il St Thomas' Hospital a Londra dove fu ricoverato il 29 aprile, mor\u00ec il 9 maggio, aveva 38 anni."}
{"id": "6265012", "revid": "85884778", "url": "https://it.wikipedia.org/wiki?curid=6265012", "title": "Milton Bryant", "text": ""}
{"id": "6265013", "revid": "85884786", "url": "https://it.wikipedia.org/wiki?curid=6265013", "title": "Philips-Haus", "text": ""}
{"id": "6265014", "revid": "643662", "url": "https://it.wikipedia.org/wiki?curid=6265014", "title": "Il'ja Olegovi\u010d Kutepov", "text": ""}
{"id": "6265015", "revid": "643662", "url": "https://it.wikipedia.org/wiki?curid=6265015", "title": "Ilya Kutepov", "text": ""}
{"id": "6265018", "revid": "1263156", "url": "https://it.wikipedia.org/wiki?curid=6265018", "title": "885 (numero)", "text": "Ottocentottantacinque (885) \u00e8 il numero naturale dopo l'884 e prima dell'886."}
{"id": "6265019", "revid": "1494169", "url": "https://it.wikipedia.org/wiki?curid=6265019", "title": "Con te", "text": ""}
{"id": "6265024", "revid": "33751", "url": "https://it.wikipedia.org/wiki?curid=6265024", "title": "OIimpiadi 1972", "text": ""}
{"id": "6265026", "revid": "85885118", "url": "https://it.wikipedia.org/wiki?curid=6265026", "title": "Lavoro sommerso", "text": ""}
{"id": "6265034", "revid": "436907", "url": "https://it.wikipedia.org/wiki?curid=6265034", "title": "24 febbraio 1967", "text": "24 febbraio 1967 \u00e8 il diciassettesimo album in studio del cantautore italiano Gigi D'Alessio, pubblicato il 24 febbraio 2017 dalla Sony Music.\nDescrizione.\nIl disco contiene 10 inediti ed una cover, \"L'immensit\u00e0\", uscita, tra l'altro, come singolo il 9 febbraio 2017, insieme a \"La prima stella\", entrambi i brani portati al Festival di Sanremo 2017."}
{"id": "6265040", "revid": "122357041", "url": "https://it.wikipedia.org/wiki?curid=6265040", "title": "ABN AMRO World Tennis Tournament 2017 - Doppio", "text": "Nicolas Mahut e Vasek Pospisil sono i detentori del titolo ma Pospisil ha deciso di non partecipare. Mahut ha fatto coppia con Pierre-Hugues Herbert perdendo in semifinale contro Ivan Dodig e Marcel Granollers.\nIn finale Dodig e Granollers hanno sconfitto Wesley Koolhof e Matw\u00e9 Middelkoop con il punteggio di 7\u201365, 6\u20133."}
{"id": "6265042", "revid": "474175", "url": "https://it.wikipedia.org/wiki?curid=6265042", "title": "Premio Pulitzer per il miglior giornalismo investigativo", "text": "Il Premio Pulitzer per il miglior giornalismo investigativo (\"Pulitzer Prize for Investigative Reporting\") \u00e8 uno dei quattordici Premi Pulitzer per il giornalismo che vengono conferiti ogni anno in America. Viene assegnato a un giornalista o a una redazione che si siano distinti per un articolo o una serie di articoli di Giornalismo investigativo. Amministrato dalla Columbia University Graduate School of Journalism di New York, \u00e8 stato assegnato a partire dal 1953, seppure con diverse denominazioni: Pulitzer Prize for Local Reporting, No Edition Time dal 1953 al 1963, Pulitzer Prize for Local Investigative Specialized Reporting dal 1964 al 1984 e l'attuale denominazione dal 1985 ad oggi."}
{"id": "6265044", "revid": "729795", "url": "https://it.wikipedia.org/wiki?curid=6265044", "title": "Classe Super Speranza", "text": ""}
{"id": "6265046", "revid": "2128988", "url": "https://it.wikipedia.org/wiki?curid=6265046", "title": "La prima stella (singolo)", "text": "La prima stella \u00e8 un singolo del cantautore italiano Gigi D'Alessio, il primo estratto dal ventitreesimo album in studio \"24 febbraio 1967\" e pubblicato il 9 febbraio 2017.\nLa canzone.\nSi tratta di una dedica alla madre, scomparsa quando l'artista aveva 18 anni. Il brano \u00e8 stato presentato per la prima volta dal vivo al Festival di Sanremo 2017.\nVideo musicale.\nIl videoclip, diretto da Luca Fordellone, \u00e8 stato pubblicato il 9 febbraio 2017 attraverso il canale YouTube del cantante."}
{"id": "6265047", "revid": "729019", "url": "https://it.wikipedia.org/wiki?curid=6265047", "title": "Tranvia River", "text": "La tranvia River (in inglese: \"River Line\", IPA: ) \u00e8 la linea tranviaria interurbana che collega le citt\u00e0 di Camden e Trenton, nello Stato del New Jersey, passando attraverso Bordentown, Florence, Burlington, Beverly, Delanco, Riverside, Cinnaminson, Riverton, Palmyra e Pennsauken.\nLunga 55\u00a0km e con 21 stazioni, \u00e8 gestita dal Southern New Jersey Rail Group (SNJRG) per conto dell'agenzia New Jersey Transit. La tranvia venne aperta il 14 marzo 2004, sul percorso dalla linea Bordentown-Trenton della Camden &amp; Amboy Railroad, chiusa nel 1963. Il nome \"River\" della linea deriva dal fatto che per gran parte del suo percorso corre parallela al fiume Delaware (in inglese \"Delaware River\").\nIl servizio.\nLa tranvia \u00e8 attiva sette giorni su sette, con un servizio ridotto nei fine settimana. Le frequenze variano dai 15 minuti delle ore di punta dei giorni feriali ai 30 minuti delle ore di morbida dei giorni festivi."}
{"id": "6265051", "revid": "1354930", "url": "https://it.wikipedia.org/wiki?curid=6265051", "title": "Parigi-Camembert 1967", "text": "La Parigi-Camembert 1967, ventottesima edizione della corsa e valida come evento del circuito UCI categoria CB1.1, si svolse il 28 marzo 1967. Fu vinta dal francese Georges Chappe."}
{"id": "6265052", "revid": "118125584", "url": "https://it.wikipedia.org/wiki?curid=6265052", "title": "Hortus deliciarum", "text": "L'Hortus Deliciarum (it. \"Orto delle Delizie\") \u00e8 un'enciclopedia redatta da Herrad von Landsberg (o anche Herrad von Hohenburg, Herradis Landsbergensis), badessa dell'abbazia di Hohenburg, in Alsazia, nel Sacro Romano Impero, vissuta nel XII secolo.\nStoria.\nL'\"Hortus Deliciarum\" (it.: Giardino delle Delizie), la prima enciclopedia redatta da una donna, fu opera di Herrad von Landsberg, che, tra il 1167 e il 1195, fu badessa dell'abbazia di Hohenbourg,in Alsazia. Il manoscritto, di singolare ed eccezionale valore, fu da lei redatto verso il 1175 o subito dopo.\nL'opera enciclopedica, illustrata con 344 miniature, fu scritta in latino e riassumeva il sapere teologico e profano di quei tempi, allo scopo d'istruire le suore dell'abbazia. Il manoscritto consiste di 324 fogli in pergamena (di cui 255 in gran formato e 69 in piccolo formato) e non \u00e8 stato redatto prima del 1175 (secondo la testimonianza di una tavola di calendario e la lista dei pontefici fino a papa Lucio II), ma neppure molto dopo.\nIl prezioso manoscritto fu conservato con cura nell'Abbazia di Hohenburg. Dopo il grande incendio del 1546, che distrusse quasi completamente l'abbazia, l'ultima badessa, Agnese di Oberkirch, lasci\u00f2 la propriet\u00e0 della medesima al vescovo di Strasburgo e cos\u00ec l'\"Hortus Deliciarum\" entr\u00f2 a far parte dell'archivio diocesano a Saverne. Pi\u00f9 tardi il manoscritto si trov\u00f2 nel convento certosino di Molsheim, dove nel XVII secolo fu realizzata una copia del testo. Durante la rivoluzione francese, il manoscritto pass\u00f2 alla biblioteca distrettuale di Strasburgo.\nL'originale bruci\u00f2 nella notte fra il 24 e il 25 agosto 1870, nel corso della guerra franco-prussiana, in un incendio divampato durante l'assedio di Strasburgo, nella Biblioteca nazionale e universitaria di Strasburgo dove a quel tempo era conservato. Ne rimasero quindi solo delle copie, tra le quali un facsimile quasi di pari valore, opera realizzata da Christian Moritz Engelhart nel 1818, che attrasse persino l'attenzione dello scrittore tedesco Goethe. \nAttraverso un instancabile impegno erudito, grazie alla disponibilit\u00e0 di copie e riproduzioni di gran parte delle miniature e dei testi in latino che le accompagnavano, a si \u00e8 riusciti a ricostruire una stampa di questa testimonianza unica della storia culturale e religiosa medievale dell'Alsazia, ancora oggi disponibile. Le pi\u00f9 importanti copie per la ricostruzione del manoscritto furono quelle conservate nella Biblioteca nazionale di Francia a Parigi, lasciate in legato dallo storico dell'arte Jean-Fran\u00e7ois-Auguste, comte de Bastard d'Estang (1792\u20131883).\nGrazie a questo lavoro fu possibile ricostruire 254 delle 344 miniature dell'\"Hortus Deliciarum\", almeno nelle grandi linee. Nel 1879 la societ\u00e0 incaric\u00f2 della conservazione dello storico documento alsaziano il canonico e archeologo strasburghese Alexandre Joseph Straub, con il compito, che fu portato a termine nel 1899 da G. Keller, di confezionarlo in 113 tavole di gran formato.\nQuesta pubblicazione di base trova un complemento molto prezioso e illuminate nell'opera, promossa dalla stessa societ\u00e0, realizzata nel 1952 da Joseph Walter, bibliotecario e direttore degli archivi cittadini di S\u00e9lestat. \nL'opera offre una scelta di 50 tavole, in parte a pi\u00f9 colori, con spiegazioni del testo e iconografie. \u00c8 anche presente un indice delle 344 miniature originariamente presenti. Di particolare valore \u00e8 il fatto che Joseph Walter sia riuscito, in anni di lavoro di ricerca attraverso estratti da opere di scrittori ecclesiastici, a identificare e a ottenere una profonda visione del pensiero teologico di base dell'intera opera.\nContenuto.\nL'\"Hortus Deliciarum\" non rappresenta solo un'enciclopedia, un riassunto dell'intero sapere di quei tempi, bens\u00ec anche una raccolta per le lezioni in abbazia degli estratti della Bibbia e delle Sacre Scritture. Ma non si tratta in alcun modo di una sequenza di conoscenze messe insieme. \nApparentemente non \u00e8 altro che una rappresentazione della Chiesa come organizzazione e della concreta idea di salvezza di Dio in lei, iniziando con la creazione del mondo, attraverso l'\"Antico Testamento\", con le sue misteriose profezie su Cristo, fino alla comparsa di Cristo stesso. Cristo sta al centro di tutte le riflessioni, egli \u00e8 la fonte della vita vera, il dispensatore di tutti i santi doni, e se la Chiesa sulla terra non \u00e8 mai perfetta e benvenuta, ma esposta a molte battaglie e tentazioni, essa mostra s\u00e9 stessa come la Gerusalemme celeste, la splendente m\u00e9ta della divina storia della salvezza.\nIn questo contesto diviene comprensibile anche il titolo dell'opera: lo scrittore preferito di Herrad, Onorio Augustodunense, indica nella sua opera \"Speculum ecclesiae\" il Paradiso come \"Hortus Deliciarum\", il giardino delle sante delizie, e lo vede come un Paradiso riaperto attraverso Cristo, rappresentato nella Chiesa come la casa di Dio con tutti i tesori della divina sapienza e conoscenza, riassunte in Ges\u00f9 Cristo, che la Chiesa, come sua sposa, Egli porter\u00e0 all'eterna perfezione. In questo Giardino del Paradiso le allieve di Herrad possono lasciarsi portare e raccogliervi il cibo della vita.\nIl manoscritto miniato inizia con la creazione degli angeli, la loro signoria e la caduta di Lucifero, con la creazione del mondo e la caduta dell'uomo. Esso mostra la via della miseria umana nell'uccisione del fratello, nel Diluvio universale e nell'erezione della torre di Babele e pone l'accento sul tentativo dell'umanit\u00e0, prima della venuta di Cristo, di rialzarsi con le proprie forze. In questo contesto compare il sapere nelle figure delle sette arti liberali, compaiono i rappresentanti della filosofia antica, Socrate e Platone. Si viene anche messi in guardia dalle forze seducenti dell'idolatria e della superstizione.\nLa conclusione del divino consiglio sulla salvezza inizia con la vocazione di Abramo, prosegue con la consegna dei Dieci comandamenti a Mos\u00e9 sul monte Sinai. Nel servizio divino del Vecchio Testamento viene preannunciato il sacerdozio di Cristo. Le sanguinolente vittime dell'Antica alleanza vengono sostituite dalle sacre vittime del Nuovo Testamento, che consistono nella sconfessione dell'amor proprio e dell'egoismo, nell'amichevole offerta di ringraziamento e lode, nella preghiera e nella confessione. Il re Salomone compare come \"figura salvatoris\" e la Regina di Saba, che chiede della sua saggezza, come esempio della \"ecclesia gentium\", la quale viene chiamata dai popoli pagani.\nVengono dettagliatamente descritte la nuova alleanza della Grazia inizia con Ges\u00f9 Cristo. La sua nascita, l'adorazione dei savi venuti dall'Oriente, la sua vita, dal battesimo nel fiume Giordano, fino alla passione. Anche i miracoli di Ges\u00f9 e l'elenco delle sue parabole trovano, nelle parole e nelle figure, un'accurata interpretazione. \nNumerose sono le illustrazioni sulla Passione e sulla Resurrezione di Cristo, le ultime delle quali, per\u00f2, sono andate perdute. Dopo il mandato agli apostoli inizia una nuova fase della storia della salvezza, la Chiesa viene costituita dal popolo e va incontro a Cristo. Questa Chiesa e ogni cristiano devono cercare di combattere con il mondo; viene mostrata la dettagliata rappresentazione delle battaglie delle Virt\u00f9 contro i Vizi, una vera e propria teologia morale a conclusione della \"Psicomachia\" del poeta tardo-cristiano Aurelio Prudenzio Clemente. La scala delle Virt\u00f9 fa riconoscere come l'ascesa in alto riesce solo a chi dimentica l'amore per s\u00e9 stesso. La Chiesa \u00e8 rappresentata come un edificio con torri merlate di due piani. Al piano di sotto si trova il mondo laico, al quale appartengono dame e cavalieri, contadini e artigiani e anche i monaci ignoranti e gli eremiti. Il piano di sopra rappresenta la Chiesa docente e vi appartengono apostoli e papi, vescovi e abati e anche alcune donne, che nella stessa veste con la quale la stessa Herrad, come badessa di Hohenburg, si \u00e8 rappresentata, con un rotolo di pergamena in mano vicino alla Vergine Maria e a san Giovanni Evangelista, quale patrono della Vergine. Ella \u00e8 disinvoltamente consapevole della dignit\u00e0 del proprio ufficio didattico nella comunit\u00e0 abbaziale. Ella vive nel mondo dei molteplici rapporti simbolici, che lo spirito del medioevo amava, ed \u00e8 il vero riferimento al mistero della rivelazione di Dio in Ges\u00f9 Cristo, che d\u00e0 a quest'arte la forza di condurre la testimonianza biblica vivente al passato ed ignaro sguardo del visitatore su una realt\u00e0 sovrannaturale.\nCi\u00f2 vale particolarmente anche alla grande esibizione dei Novissimi, che Herrad condivide con la sua contemporanea Ildegarda di Bingen, badessa del monastero di Rupertsberg.\nL'ultima parte dell'\"Hortus Deliciarum\" inizia con la seducente comparsa dell'Anticristo, la sua arrogante signoria e la sua caduta. Due grossi fogli colorati mostrano la meretrice Babilonia e le \"nozze mistiche\" della Chiesa con Cristo, delle quali si parla nell'\"Apocalisse di Giovanni\". Segue una rappresentazione ricca di figure del Giudizio universale, del corteo dei santi e dei dannati, l'Inferno, con i suoi luoghi di punizioni, la beatitudine dei Prescelti e il nuovo cielo e la nuova terra, che \u00e8 piena di fiori primaverili.\nFigure.\nL'\"Hortus Deliciarum\" attinge in molte sue rappresentazioni figurative da una tradizione centenaria della miniatura sacra. Ricerche iconografiche mostrano diversi rapporti con l'arte bizantina, che nel XII secolo ha avuto un grande influsso sull'Occidente.\nI rapporti con il meridione d'Italia erano particolarmente vivaci ai tempi degli Hohenstaufen, e quindi l'opera possiede anche grande freschezza e originalit\u00e0. Mentre Cristo e i suoi angeli, gli apostoli e i profeti compaiono negli abiti tradizionalmente festivi dell'arte paleocristiana, le rimanenti figure portano i soliti abiti delle storie bibliche di quel tempo e cos\u00ec l'\"Hortus Deliciarum\" assume il significato di un inestimabile testimone di abiti ed arredi, armi, attrezzi e utensili del XII secolo. I re e i loro scudieri, le dame raffinate compaiono in abiti di corte, i combattenti in armatura da cavaliere con cotta di maglia, spada e scudo e anche le figure allegoriche delle Virt\u00f9 e dei Peccati portano sui loro lunghi e fluenti abiti femminili la cotta di maglia. Per illustrare la vanit\u00e0 del mondo, della quale parla il predicatore Salomone, Herrad disegna la ruota della fortuna e un incantevole gioco di marionette.\nAnche i discorsi e le parabole di Ges\u00f9 sono accompagnati da immagini esplicative. Cos\u00ec, giace il povero Lazzaro dinnanzi alla porta del ricco, cos\u00ec il Buon samaritano carica premurosamente sul suo cavallo il ferito, e quando nella parabola delle nozze reali uno degli ospiti si scusa dicendo: \u00abHo preso moglie e perci\u00f2 non posso venire\u00bb , viene aggiunta nel testo quale spiegazione l'immagine di una donna adornata da sposa.\nPer quanto riguarda la tecnica pittorica, i profili delle figure furono disegnati con la penna d'oca, quindi posti i relativi colori, le luci e le ombre e infine i contorni segnati con tinte nere o marrone. Erano preferiti i colori vivaci, rosso, azzurro, verde chiaro, castano e giallo oro. Mentre la prospettiva \u00e8 spesso insufficiente, stupisce il buon disegno degli abiti e il nobile, naturale portamento delle figure. Non \u00e8 nota un'opera completa simile. Vi sono troppo poche miniature contemporanee dell'Alsazia, per poter parlare di uno stile paesaggistico delle miniature. Notevole per\u00f2 \u00e8 la parentela con le miniature dell'\"Hortus Deliciarum\" di alcune vetrate nella parte romanica della cattedrale di Strasburgo."}
{"id": "6265072", "revid": "121370725", "url": "https://it.wikipedia.org/wiki?curid=6265072", "title": "Qatar Total Open 2017 - Singolare", "text": "Carla Su\u00e1rez Navarro era la detentrice del titolo, ma ha deciso di non prendere parte alla competizione. \nKarol\u00edna Pl\u00ed\u0161kov\u00e1 ha sconfitto in finale Caroline Wozniacki con il punteggio di 6\u20133, 6\u20134.\nTeste di serie.\nLe prime quattro teste di serie hanno ricevuto un bye per il secondo turno."}
{"id": "6265076", "revid": "73843", "url": "https://it.wikipedia.org/wiki?curid=6265076", "title": "Copa M\u00e9xico 1945-1946", "text": "La Copa M\u00e9xico 1945-1946 \u00e8 stata la trentesima edizione del secondo torneo calcistico messicano e la terza nell'era professionistica del calcio messicano. \u00c8 cominciata il 23 giugno e si \u00e8 conclusa il 14 luglio 1946. La vittoria finale \u00e8 stata dell'Atlas.\nFormula.\nLe 16 squadre partecipanti si affrontano in turni ad eliminazione diretta in gara unica."}
{"id": "6265084", "revid": "767487", "url": "https://it.wikipedia.org/wiki?curid=6265084", "title": "Kurdt Vanderhoof", "text": "Biografia.\nNato ad Aberdeen nello stato di Washington, gi\u00e0 nel 1976, all'et\u00e0 di 15 anni, Vanderhoof era affermato nel panorama musicale della sua citt\u00e0, tanto da instaurare ingenti rapporti con una fitta rete di musicisti locali. Nello stesso anno aveva formato una band chiamata Tyr, che comprendeva Kirk Arrington alla batteria e lo stesso Vanderhoof alla chitarra ritmica. Nel 1978 si \u00e8 unito alla band hardcore punk The Lewd di Seattle come bassista, adottando il nome d'arte Blobbo, passando poi alla chitarra l'anno successivo. La band si trasferir\u00e0 a San Francisco nel 1980, ma la permanenza di Vanderhoof non durer\u00e0 molto nella nuova citt\u00e0. Di conseguenza, a distanza di pochi mesi, Vanderhoof torn\u00f2 nella sua citt\u00e0 natale, formando una cover band di nome \"Shrapnel\", con Tom Weber alla batteria, Duke Erickson al basso, e Mike Murphey come cantante. La band, dopo essersi esibita in quattro eventi, ha sub\u00ecto l'abbandono di diversi componenti. Di conseguenza, Vanderhoof reclut\u00f2 Craig Wells come chitarrista ritmico, Kirk Arrington alla batteria e David Wayne come contante, cambiando il nome della band in \"Metal Church\", tratto dal soprannome dato all'appartamento di San Francisco in cui viveva.\nDopo il secondo album \"The Dark\" pubblicato nel 1986, Vanderhoof lasci\u00f2 i Metal Church, rimanendo per\u00f2 coinvolto nella scrittura e nella composizione dei testi. Contemporaneamente fond\u00f2 la sua prima band solista \"Hall Aflame\", che ha pubblicato un solo album prima di sciogliersi nel 1994.\nDopo alcuni anni forma un'altra band solista, \"Vanderhoof\", pubblicando gli album \"Vanderhoof\" e \"A Blur in Time\" rispettivamente nel 1997 e nel 2002.\nNel 2005, assieme ai diversi membri delle sue band soliste precedenti forma i Presto Ballet, una band dedicata a ricreare i suoni del rock progressivo della met\u00e0 degli anni '70.\nParallelamente ai suoi vari progetti, Vanderhoof decide di tornare assieme ai Metal Church nel 1999, incidendo in totale 6 album compreso il pi\u00f9 recente \"XI\" uscito nel 2016."}
{"id": "6265088", "revid": "122422851", "url": "https://it.wikipedia.org/wiki?curid=6265088", "title": "Argentina Open 2017 - Doppio", "text": "Juan Sebasti\u00e1n Cabal e Robert Farah Maksoud erano i detentori del titolo e lo hanno difeso battendo in finale Santiago Gonz\u00e1lez e David Marrero con il punteggio di 6-1, 6-4."}
{"id": "6265095", "revid": "124123", "url": "https://it.wikipedia.org/wiki?curid=6265095", "title": "Robert F. Wagner, jr.", "text": ""}
{"id": "6265096", "revid": "72265", "url": "https://it.wikipedia.org/wiki?curid=6265096", "title": "Dominio di Laplace", "text": ""}
{"id": "6265097", "revid": "122423267", "url": "https://it.wikipedia.org/wiki?curid=6265097", "title": "Argentina Open 2017 - Singolare", "text": "Dominic Thiem era il detentore del titolo, ma ha scelto di partecipare al concomitante torneo di Rotterdam.\nAleksandr Dolhopolov ha sconfitto in finale Kei Nishikori con il punteggio di 7-64, 6-4.\nTeste di serie.\nLe prime quattro teste di serie ricevono un bye per il secondo turno."}
{"id": "6265098", "revid": "373458", "url": "https://it.wikipedia.org/wiki?curid=6265098", "title": "Universit\u00e0 Harvard", "text": ""}
{"id": "6265103", "revid": "31886", "url": "https://it.wikipedia.org/wiki?curid=6265103", "title": "Hygrolycosa", "text": "Hygrolycosa \u00e8 un genere di ragni appartenente alla famiglia Lycosidae.\nDistribuzione.\nLe 5 specie note di questo genere sono state reperite nella Regione paleartica: la specie dall'areale pi\u00f9 vasto \u00e8 la \"H. rubrofasciata\" (), rinvenuta in svariate localit\u00e0 dell'intera regione.\nTassonomia.\nLa denominazione \"Hydrolycosa\" , in un primo tempo venne ritenuta valida da Roewer in un suo studio (1955c); in seguito Brignoli appur\u00f2, in un suo lavoro (1983c), che si trattava solo di un \"lapsus\" per Hygrolycosa, non avendo rinvenuto alcuna descrizione.\nNon sono stati esaminati esemplari di questo genere dal 2016.\nAttualmente, a febbraio 2017, si compone di 5 specie:"}
{"id": "6265104", "revid": "599013", "url": "https://it.wikipedia.org/wiki?curid=6265104", "title": "Ferrovia del T\u00e1mega", "text": ""}
{"id": "6265105", "revid": "373458", "url": "https://it.wikipedia.org/wiki?curid=6265105", "title": "Bernterode", "text": ""}
{"id": "6265106", "revid": "33689", "url": "https://it.wikipedia.org/wiki?curid=6265106", "title": "Arcadia Systems", "text": ""}
{"id": "6265107", "revid": "287204", "url": "https://it.wikipedia.org/wiki?curid=6265107", "title": "Minoru Maeda", "text": ""}
{"id": "6265108", "revid": "599013", "url": "https://it.wikipedia.org/wiki?curid=6265108", "title": "Jacques Cadiou", "text": ""}
{"id": "6265110", "revid": "729019", "url": "https://it.wikipedia.org/wiki?curid=6265110", "title": "Ferrovia del Corgo", "text": "La ferrovia del Corgo (in portoghese, \"Linha do Corgo\") \u00e8 una linea ferroviaria dismessa del Portogallo che collegava Chaves e R\u00e9gua.\nStoria.\nProdromi.\nNel settembre 1878 l'ingegnere e politico Jo\u00e3o Cris\u00f3stomo de Abreu e Sousa nel suo progetto di rete ferroviaria in Portogallo incluse una ferrovia tra Bragan\u00e7a e Beja passante per la foce del fiume Sabor.\nTale linea era progettata per collegare le localit\u00e0 termali di Vidago e Pedras Salgadas e le localit\u00e0 di Vila Pouca de Aguiar, Vila Real e Chaves alla ferrovia del Duero.\nCostruzione e apertura.\nDopo vari tentativi andati a vuoto il governo decise la costruzione della linea direttamente attraverso le Caminhos de Ferro do Estado. I lavori ebbero inizio nel 1903 sul tratto R\u00e9gua-Vila Real e si conclusero con l'apertura il 12 maggio 1906.\nPedras Salgadas fu raggiunta il 15 luglio 1907, Vidago il 20 marzo 1910, T\u00e2mega il 20 giugno 1919 e Chaves il 28 agosto 1921.\nChiusura.\nNel 1990 fu chiusa al traffico la tratta tra Chaves e Vila Real.\nIl resto della linea, da Vila Real a R\u00e9gua, rimase chiuso al traffico \"a motivo di lavori\" fino al 25 marzo 2009\ne dismessa da Rede Ferrovi\u00e1ria Nacional nel luglio 2010.\nVenne definitivamente soppressa alla fine del 2011.\nI servizi sostitutivi su strada che erano stati istituiti in cambio dei treni soppressi cessarono il 1\u00ba gennaio 2012 per insostenibilit\u00e0 economica e scarsa frequentazione.\nCaratteristiche.\nLa linea era lunga 96,200\u00a0km ed era a scartamento metrico."}
{"id": "6265112", "revid": "1745361", "url": "https://it.wikipedia.org/wiki?curid=6265112", "title": "Rust Belt", "text": "Rust Belt \u00e8 un\u2019espressione che indica la regione compresa tra i monti Appalachi settentrionali e i Grandi Laghi, un tempo cuore dell'industria pesante statunitense. L'espressione, traducibile con \"cintura della ruggine\", si riferisce a fenomeni come il declino economico, lo spopolamento e il decadimento urbano dovuti alla contrazione del settore industriale. Il termine ha ottenuto popolarit\u00e0 negli Stati Uniti negli anni ottanta del Novecento.\nLa \"cintura di ruggine\" inizia nella parte occidentale dello Stato di New York e si estende attraverso la Pennsylvania, la Virginia Occidentale, l\u2019Ohio, l\u2019Indiana e la Penisola Inferiore del Michigan, terminando nell\u2019Illinois settentrionale, nell\u2019Iowa orientale, nel Wisconsin sudorientale e nel Minnesota. La regione ha visto un declino industriale dalla met\u00e0 del XX secolo dovuto a una variet\u00e0 di fattori economici, come il trasferimento delle manifatture pi\u00f9 a Ovest, l'aumentare dell'automazione e il declino delle acciaierie e delle industrie statunitensi del carbone. Mentre alcune citt\u00e0 sono riuscite ad adattarsi al cambiamento riorientandosi verso il settore dei servizi e delle industrie ad alta tecnologia, altre non se la sono cavata altrettanto bene, come testimoniano l'aumento della povert\u00e0 e la diminuzione della popolazione.\nContesto.\nNel XX secolo le economie locali di questi Stati si sono specializzate in produzioni su larga scala di prodotti finiti per l\u2019industria pesante e di beni di consumo, cos\u00ec come nel trasporto e nella lavorazione dei materiali grezzi richiesti dall\u2019industria pesante. L\u2019area \u00e8 conosciuta come \u201ccintura della produzione\u201d (\"Manufacturing Belt\"), \u201ccintura delle fabbriche\u201d (\"Factory Belt\") o \u201ccintura dell\u2019acciaio\u201d (\"Steel Belt\") in contrapposizione con gli stati agricoli del Midwest, che formano la cosiddetta \u201ccintura del granoturco\u201d (\"Corn Belt\") e con gli Stati delle Grandi Pianure, che sono spesso chiamati \u201cgranaio dell\u2019America\u201d.\nLa fioritura delle industrie manifatturiere nella regione si deve in parte alla prossimit\u00e0 delle vie d\u2019acqua dei Grandi Laghi e all\u2019abbondanza delle strade asfaltate, dei canali e delle ferrovie. Da quando le infrastrutture dei trasporti collegarono i minerali di ferro del Minnesota settentrionale, del Wisconsin e del Michigan Superiore con il carbone estratto dai Monti Appalachi, nacque la \"Steel Belt\". Presto si trasform\u00f2 nella \"Factory Belt\" con la nascita delle grandi citt\u00e0 industriali statunitensi, come Chicago, Buffalo, Detroit, Milwaukee, Gary, Cincinnati, Toledo, Cleveland, Akron, Youngstown, St. Louis, Cedar Rapids e Pittsburgh. Questa regione per decenni attrasse immigrati dall\u2019Impero Austro-Ungarico, dalla Polonia e dalla Russia, che garantivano agli impianti industriali risorse di manodopera a basso costo.\nIn seguito a numerosi periodi di \u201cboom\u201d dalla fine del XIX secolo alla met\u00e0 del XX secolo, le citt\u00e0 di quest\u2019area alla fine del secolo iniziarono a combattere per adattarsi a una molteplicit\u00e0 di condizioni sociali ed economiche avverse. Queste includono il declino dell\u2019industria statunitense del ferro e dell\u2019acciaio, lo spostamento della produzione negli Stati del Sud-Est per via del minor costo della manodopera, i licenziamenti dovuti all\u2019aumento dell\u2019automazione nei processi industriali, la diminuzione del bisogno di manodopera nella produzione dell\u2019acciaio, l\u2019internazionalizzazione degli affari americani e la liberalizzazione delle politiche di commercio estero dovute alla globalizzazione. Le grandi e piccole citt\u00e0 che hanno lottato maggiormente con queste condizioni presto hanno dovuto affrontare numerose difficolt\u00e0 comuni, ovvero la perdita di popolazione e la mancanza di risorse nel campo dell\u2019istruzione, la diminuzione delle entrate fiscali locali, alti livelli di disoccupazione e criminalit\u00e0, la droga, l\u2019aumento di soggetti bisognosi di sostegno al reddito, la diminuzione dell\u2019affidabilit\u00e0 creditizia delle amministrazioni locali e disavanzi in bilancio.\nGeografia.\nQuando le persone emigrano, spesso coniano nuovi nomi per le loro destinazioni. Siccome il termine descrive un insieme di condizioni economiche e sociali, pi\u00f9 che indicare una regione geografica a s\u00e9 stante degli Stati Uniti, la \u201ccintura di ruggine\u201d non ha precisi confini. La misura in cui una comunit\u00e0 pu\u00f2 essere annoverata tra le citt\u00e0 della \u201ccintura di ruggine\u201d dipende da quanto \u00e8 stato significativo in passato il ruolo delle manifatture industriali nell\u2019economia locale in confronto ad oggi, oltre che dalla percezione della vitalit\u00e0 economica e degli standard di vita attuali.\nUn mosaico di centri dell\u2019industria pesante e manifatturieri, ormai decaduti, tra i Grandi Laghi e gli Stati Uniti del Midwest, per via del loro passato caratterizzato da una vibrante economia industriale, sono talvolta definite nei mezzi di informazione \u201ccintura di neve\u201d (\"snowbelt\"), \u201ccintura della produzione\u201d (\"manifacturing belt\") e \u201ccintura delle fabbriche\u201d (\"factory belt\"). Questo include la maggior parte delle citt\u00e0 del Midwest fino al fiume Mississippi, incluse St. Louis e molte altre citt\u00e0 della regione dei Grandi Laghi e del settentrione dello Stato di New York. \nAl centro di questi territori si estende un\u2019area che si allunga dall\u2019Indiana settentrionale al Michigan meridionale a ovest fino alla parte settentrionale dello Stato di New York a est, dove le entrate fiscali locali tuttora dipendono dall\u2019industria in modo pi\u00f9 significativo che da ogni altro settore. All\u2019interno o in prossimit\u00e0 della periferia si trovano dieci delle aree metropolitane pi\u00f9 vaste del Paese\u00a0\u2013 New York, Baltimora, Buffalo, Pittsburgh, Cleveland, Cincinnati, Detroit, Milwaukee, St. Louis e Chicago,- parti delle quali cadono esattamente nella Rust Belt, mentre il loro centro citt\u00e0 non \u00e8 sempre considerato come tale. Nel suo importante libro \"The Nine Nations of North America\", Joel Garreau includeva i distretti del Bronx e di Queens di New York City nella regione postindustriale tra il Nord-Est degli Stati Uniti e la regione dei Grandi Laghi che, insieme all\u2019Ontario meridionale, chiamava \u201cla fonderia\u201d (The Foundry).\nPrima della Seconda Guerra Mondiale, le citt\u00e0 della Rust Belt erano tra le pi\u00f9 grandi del Paese; ci\u00f2 nonostante, alla fine del ventesimo secolo la loro popolazione \u00e8 diminuita pi\u00f9 significativamente che nel resto della nazione.\nStoria.\nIl collegamento dell\u2019antico Territorio del Nord-Ovest con la costa orientale, in via di rapida industrializzazione, fu realizzato grazie a numerosi progetti infrastrutturali di larga scala, in particolare il Canale Erie del 1825, la ferrovia Baltimore and Ohio del 1830, la Allegheny Portage Railroad del 1834 e il consolidamento della New York Central dopo la Guerra Civile Americana. Fu cos\u00ec aperto un varco tra le numerose fiorenti industrie dell\u2019interno e i mercati non solo delle grandi citt\u00e0 dell\u2019Est, ma anche dell\u2019Europa occidentale.\nCarbone, ferro e altri materiali grezzi erano imbarcati dalle regioni circostanti in quelli che si affermavano come i maggiori porti sui Grandi Laghi e servivano da snodo logistico per la regione che si estendeva in prossimit\u00e0 delle linee ferroviarie. Dalla direzione opposta arrivavano milioni di immigrati europei che popolarono le citt\u00e0 sulle rive dei Grandi Laghi con una velocit\u00e0 senza precedenti. Chicago, notoriamente, negli anni quaranta dell'Ottocento era un emporio rurale, ma crebbe fino a diventare grande quanto Parigi al momento della Columbian Exposition del 1893.\nI primi segni di difficolt\u00e0 negli Stati del Nord apparvero evidenti agli inizi del XX secolo, prima della fine degli anni del \u201cboom\u201d. Lowell, nel Massachusetts, che era stata il centro della produzione tessile degli USA, fu descritta dalla rivista \"Harper\u2019s\" come un \u201cdepresso deserto industriale\u201d gi\u00e0 nel 1931, mentre le sue aziende tessili venivano sradicate e portate verso Sud, principalmente verso la Carolina del Nord e la Carolina del Sud. Dopo la Grande Depressione, l\u2019ingresso degli USA nella Seconda Guerra Mondiale port\u00f2 un rapido ritorno alla crescita economica, durante la quale gran parte del Nord raggiunse un picco demografico e nella produzione industriale. \nLe citt\u00e0 settentrionali attraversarono i cambiamenti che seguirono la fine della guerra, cio\u00e8 l'inizio dell\u2019emigrazione dei residenti verso comunit\u00e0 suburbane di pi\u00f9 recente formazione e un ruolo declinante della produzione industriale nell'economia statunitense.\nL'esternalizzazione della produzione di beni commerciabili \u00e8 stato un importante problema della regione. Una causa \u00e8 stata la globalizzazione, con l'espansione in tutto il mondo di accordi di libero commercio. I gruppi anti-globalizzazione sostengono che il commercio con i paesi in via di sviluppo abbia portato a una forte concorrenza da parte di paesi come la Cina, che aggancia la propria valuta al dollaro e ha salari locali molto pi\u00f9 bassi, forzando la riduzione dei salari interni.\nAlcuni economisti sono preoccupati dal fatto che gli effetti di lungo corso degli alti disavanzi commerciali e dell\u2019esternalizzazione producano problemi economici negli USA con un alto debito estero (somma dovuta a creditori stranieri) e un serio deterioramento della posizione patrimoniale netta sull'estero (PNE) degli Stati Uniti (-24% del PIL).\nAlcuni economisti sostengono che gli USA stiano contraendo prestiti per finanziare il consumo dei beni importati, accumulando nel frattempo quantit\u00e0 insostenibili di debito. Il 26 giugno del 2009, Jeff Immet, Amministratore Delegato della General Electric, ha chiesto agli Stati Uniti di incrementare l\u2019occupazione della base produttiva al 20% della forza lavoro, commentando che gli Stati Uniti hanno esternalizzato troppo in alcune aree e non possono pi\u00f9 fare affidamento sul settore finanziario e sui consumi per stimolare la domanda.\nDagli anni sessanta del Novecento, l\u2019espansione degli accordi di libero commercio a livello mondiale \u00e8 stata poco favorevole ai lavoratori statunitensi. Risulta pi\u00f9 conveniente importare merci, come l\u2019acciaio, prodotte in Paesi del Terzo Mondo con manodopera straniera a basso costo. A partire dalla recessione degli anni 1970-71, si \u00e8 affermato un nuovo modello di economia della deindustrializzazione. La svalutazione competitiva, combinata con ogni successiva recessione, ha visto gli operai statunitensi sperimentare fasi di licenziamenti. Nel complesso, nella \"Factory Belt\" l\u2019occupazione nel settore industriale \u00e8 diminuita del 32.9% tra il 1969 e il 1996.\nLavori del settore primario e secondario che creano ricchezza, come quelli del settore industriale e dei programmi informatici, sono stati spesso sostituiti da lavori pagati meno e che consumano ricchezza, come quelli della vendita al dettaglio e dell\u2019amministrazione nel settore dei servizi, quando l\u2019economia si \u00e8 ripresa.\nNel 1985 ha avuto inizio una graduale espansione del deficit commerciale tra gli USA e la Cina. Negli anni seguenti gli Stati Uniti hanno sviluppato un massiccio deficit commerciale con i Paesi dell\u2019Est asiatico (Cina, Giappone, Taiwan e Corea del Sud). Di conseguenza, gli operai della regione hanno vissuto difficolt\u00e0 economiche. Questo ha devastato i bilanci pubblici degli Stati Uniti e ha aumentato l\u2019indebitamento delle aziende inteso a sovvenzionare i fondi previdenziali. Alcuni economisti credono che il PIL e l\u2019occupazione possano essere danneggiati da profondi deficit commerciali di lunga durata.\nUn editoriale del \"Wall Street Journal\" del 3 marzo 2008 annunciava che, mentre l\u2019Ohio aveva perso 10\u00a0000 posti di lavoro nella decade precedente, in Texas erano stati creati un milione e seicentomila nuovi posti. Un articolo del 13 settembre di Phil Gramm e Mike Solon affermava: \u201cS\u00ec, il Michigan ha perso 83000 posti di lavoro nell\u2019industria automobilistica durante gli ultimi 15 anni, ma pi\u00f9 di 91 000 posti di lavoro nello stesso settore sono sorti tra Alabama, Tennessee, Kentucky, Georgia, Carolina del Sud, Virginia e Texas.\nEsiti.\nFrancis Fukuyama considera le conseguenze sociali e culturali della deindustrializzazione e del declino industriale che hanno trasformato una pre-esistente fiorente \u201ccintura delle fabbriche\u201d (\"Factory Belt\") in una \u201ccintura della ruggine\u201d (\"Rust Belt\") come parte di una maggiore tendenza di transizione che lui ha chiamato \u201cla grande spaccatura\u201d (\"Great Disruption\"). \u201cLa gente associa l\u2019era dell\u2019informazione con l\u2019avvento di Internet negli anni Novanta del Novecento, ma la chiusura dell\u2019era industriale \u00e8 cominciata pi\u00f9 di una generazione prima, con la deindustrializzazione della \"Rust Belt\" negli Stati Uniti e una simile trasformazione in altri paesi industrializzati. Il declino \u00e8 facilmente misurabile nelle statistiche sul crimine, sugli orfani, sui fallimenti, sulla riduzione delle oppurtunit\u00e0 di educazione, sui suoi risultati e questioni simili.\u201d\nI problemi della \"Rust Belt\" persistono fino ad oggi, particolarmente negli stati orientali della regione dei Grandi Laghi, e molte metropoli industriali, una volta in crescita, hanno vissuto un drammatico declino. Dal 1970 al 2006 Cleveland, Detroit, Buffalo e Pittsburgh hanno perso il 45% circa della popolazione ed \u00e8 crollato il reddito medio familiare: a Cleveland e Detroit circa del 30%, a Buffalo del 20% e a Pittsburgh del 10%.\nSembrava che alla met\u00e0 degli anni novanta in numerose aree metropolitane della Rust Belt la crescita negativa si fosse fermata, come indicavano gli indicatori statistici pi\u00f9 significativi (disoccupazione, salari, ricambio della popolazione). Tuttavia, nella prima decade del XXI secolo, persisteva un andamento negativo: Detroit ha perso il 25,7% della sua popolazione; Gary, nell\u2019Indiana, il 22%; Youngstown, in Ohio, il 18,9%; Flint, nel Michigan, il 18,7%; Cleveland, in Ohio, il 14,5%.\nAlla fine del primo decennio del XXI secolo, l\u2019industria statunitense si \u00e8 ripresa dalla Grande Crisi del 2008 pi\u00f9 rapidamente rispetto ad altri settori economici e numerose iniziative, sia pubbliche che private, stanno promuovendo lo sviluppo di combustibili alternativi, nanotecnologie e tecnologie di altro tipo. Insieme al confinante \"Golden Horseshoe\" dell\u2019Ontario meridionale, in Canada, la cosiddetta \"Rust Belt\" costituisce tuttora una delle pi\u00f9 vaste regioni industriali del mondo.\nTrasformazione.\nSin dagli anni ottanta del Novecento, i candidati alla presidenza hanno dedicato molto del proprio tempo alle problematiche economiche della regione della \"Rust Belt\", che comprende i popolosi \"swing states\" (stati in bilico) della Pennsylvania, dell\u2019Ohio e del Michigan. Questi sono stati anche critici e decisivi per la vittoria di Donald Trump alle elezioni presidenziali del 2016.\nSono state proposte diverse strategie per invertire le sorti della ex \"Factory Belt\", tra cui la costruzione di casin\u00f2 e centri congressi, il tentativo di trattenere la cosiddetta \u201cclasse creativa\u201d attraverso un rinnovamento artistico e dei centri citt\u00e0, l\u2019incoraggiamento dell\u2019economia della conoscenza o di quella di impresa, ecc. Recentemente, gli analisti suggeriscono che un ritorno all\u2019industria potrebbe essere il vero cammino da percorrere per una futura ripresa della regione. Ci\u00f2 comporta far crescere una nuova base industriale con un bacino di manodopera specializzata, ricostruire le infrastrutture e i sistemi infrastrutturali, creare parternariati di Ricerca e Sviluppo tra universit\u00e0 e imprese e una stretta collaborazione tra il governo centrale, statale e locale e le aziende.\nRecentemente nella \"Rust Belt\" si sono affermati nuovi tipi di produzione non tradizionale legati a progetti intensivi di R&amp;S, come la biotecnologia, l\u2019industria dei polimeri, l\u2019infotecnologia e la nanotecnologia. In particolare la nanotecnologia sembra promettente per la rivitalizzazione della \"Rust Belt\". Tra gli esempi recenti di successo ricordiamo la Detroit Aircraft Corporation, specializzata nell\u2019integrazione di sistemi aerei a pilotaggio remoto, nei collaudi e nei servizi di ripresa cinematografica aerea.\nA Pittsburgh, centri di ricerca robotica e societ\u00e0 come il National Robotics Engineering Center and Robotics Institute, Aethon Inc., American Robot Corporation, Automatika, Quantapoint, Blue Belt Technologies e Seegrid stanno creando applicazioni di tecnologia robotica all\u2019avanguardia. Akron, antica \u201ccapitale della gomma\u201d mondiale che ha perso 35\u00a0000 posti di lavoro dopo che le principali industrie di gomma e pneumatici (Goodrich, Firestone e General Tire) hanno chiuso le proprie linee produttive, ora \u00e8 rinomata nel mondo come centro di ricerca sui polimeri con quattrocento aziende, legate a questi materiali e alla loro distribuzione, che operano nell\u2019area. Il cambiamento di direzione \u00e8 stato realizzato in parte grazie a un parternariato tra la Goodyear Tire &amp; Rubber, che ha deciso di rimanere, l\u2019University of Akron e l\u2019amministrazione locale. L\u2019Akron Global Business Accelerator, che ha animato alcuni successi delle aziende di Akron, ha la propria sede nella fabbrica ristrutturata di pneumatici B.F. Goodrich.\nL\u2019\"addictive manifacturing\", o stampa in 3D, costituisce un'altra opportunit\u00e0 promettente per la rinascita del settore produttivo. Aziende molto innovative come la MakerGear di Beachwood, in Ohio, o la ExOne Company di North Huntingdon, in Pennsylvania, stanno progettando e realizzando prodotti industriali e al dettaglio utilizzando i sistemi di \"imaging\" in 3D. Non molto tempo fa, l\u2019\"Economist\" di Londra ha previsto una crescita della tendenza alla rilocalizzazione e all\u2019\"inshoring\" della produzione, mentre numerose aziende statunitensi stanno ritrasferendo i propri impianti produttivi dai Paesi oltreoceano. Gli Stati della \"Rust Belt\" possono trarre vantaggio da questo processo di insourcing internazionale.\nComunque, l\u2019automazione ha portato a un tipo di produzione che richiede un minor numero di lavoratori con competenze avanzate. Questa \u00e8 la ragione per cui le assunzioni nel settore produttivo nella \"Rust Belt\" non hanno potuto compensare nemmeno lontanamente il numero dei licenziamenti. Di conseguenza, i redditi e i risparmi della classe media negli Stati della \"Rust Belt\" continuano a ricevere ripercussioni negative.\nScavando nel passato e meditando sul futuro degli Stati della \"Rust Belt\", il rapporto della Brooking Institution suggerisce che la regione dei Grandi Laghi ha un considerevole potenziale di trasformazione, tenendo conto delle reti di commercio globale gi\u00e0 esistenti, della capacit\u00e0 di produrre energia pulita e a basso tenore di carbonio, delle infrastrutture innovative sviluppate e della rete dell\u2019istruzione superiore."}
{"id": "6265115", "revid": "278406", "url": "https://it.wikipedia.org/wiki?curid=6265115", "title": "Fed Cup 2017 Gruppo Mondiale II", "text": "Il Gruppo Mondiale II 2017 \u00e8 il secondo livello di competizione della Fed Cup 2017, impropriamente detto \"serie B\". I vincitori dei 4 confronti avanzano agli spareggi per il Gruppo Mondiale, mentre gli sconfitti si giocano la permanenza nella categoria attraverso gli spareggi per il Gruppo Mondiale II."}
{"id": "6265117", "revid": "73843", "url": "https://it.wikipedia.org/wiki?curid=6265117", "title": "Copa M\u00e9xico 1946-1947", "text": "La Copa M\u00e9xico 1946-1947 \u00e8 stata la trentunesima edizione del secondo torneo calcistico messicano e la quarta nell'era professionistica del calcio messicano. \u00c8 cominciata il 15 giugno e si \u00e8 conclusa il 3 luglio 1947. La vittoria finale \u00e8 stata del Moctezuma.\nFormula.\nLe 15 squadre partecipanti si affrontano in turni ad eliminazione diretta in gara unica. In caso di parit\u00e1 al termine dei tempi supplementari, la gara viene rigiocata."}
{"id": "6265141", "revid": "599013", "url": "https://it.wikipedia.org/wiki?curid=6265141", "title": "Lorenzo Venuti", "text": "Caratteristiche tecniche.\n\u00c9 un terzino destro che pu\u00f2 agire anche sulla fascia opposta, dotato di una buona capacit\u00e0 di corsa, si dimostra abile negli inserimenti senza palla. \u00c8 dotato di una ottima resistenza, e fa della grinta una delle sue armi migliori. Molto abile in fase difensiva.\nCarriera.\nClub.\nInizia a giocare nelle giovanili dell'Ideal Club di Incisa Val d'Arno, formazione dilettantistica del suo paese di residenza, per poi passare all'et\u00e0 di 9 anni alle giovanili della , formazione con cui gioca in tutte le categorie giovanili fino alla Primavera nel successivo decennio.\nNella stagione 2014-2015 gioca in prestito al , in Serie B; nell'arco della stagione anche a causa di un infortunio al ginocchio non gioca nessuna partita con la prima squadra, venendo in compenso aggregato alla formazione Primavera degli abruzzesi in 3 partite di campionato e per il Torneo di Viareggio, nel quale gioca ulteriori 5 incontri. L'anno successivo viene ceduto in prestito al , con cui esordisce tra i professionisti: con i lombardi gioca infatti 2 partite in Coppa Italia e 27 partite nel campionato di Serie B.\nDopo essere tornato per fine prestito alla Fiorentina, viene ceduto in prestito dai toscani al , formazione neopromossa in Serie B, con cui disputa la stagione 2016-2017, nella quale la formazione sannita conquista la prima promozione in Serie A della sua storia.\nIl 3 luglio 2017 rinnova il contratto con la Fiorentina fino al 30 giugno 2021; il successivo 7 luglio viene confermato il prestito alla squadra campana. Il 20 agosto 2017 fa il suo esordio in Serie A a Marassi nella trasferta persa dai sanniti per 2-1 contro la . Termina la sua prima stagione nel massimo campionato con 31 presenze all'attivo e fa ritorno alla per fine prestito.\nNell'agosto 2018 si trasferisce in prestito al ; segna 3 gol (i primi nella sua carriera, il primo di questi nell'1-0 contro il Crotone) in 31 partite di campionato, contribuendo al secondo posto in classifica dei giallorossi, che vengono promossi in Serie A.\nA fine stagione torna alla Fiorentina, con cui debutta in Coppa Italia nel successo per 3-1 col Monza. Il 18 ottobre 2019 rinnova il suo contratto coi viola fino al 2024. Il 29 ottobre 2020 sigla il suo primo gol con la maglia dei viola, nella vittoria di Coppa Italia per 2-1 contro il .\nNazionale.\nTra il 2012 ed il 2013 gioca 9 partite con la nazionale Under-18; nei due anni successivi gioca inoltre 6 partite con l'Under-19, mentre tra il 2015 ed il 2016 disputa 4 partite con la nazionale Under-20. Il 12 agosto 2015 ha esordito in Under-21, giocando gli ultimi 30 minuti di una partita amichevole contro i pari et\u00e0 dell'Ungheria.\nStatistiche.\nPresenze e reti nei club.\n\"Statistiche aggiornate al 6 febbraio 2022\""}
{"id": "6265143", "revid": "1342360", "url": "https://it.wikipedia.org/wiki?curid=6265143", "title": "Futbol'nyj Klub Spartak Moskva 2010", "text": "Questa voce raccoglie le informazioni riguardanti lo Spartak Mosca nelle competizioni ufficiali della stagione 2010."}
{"id": "6265144", "revid": "588403", "url": "https://it.wikipedia.org/wiki?curid=6265144", "title": "Fed Cup 2017 Gruppo Mondiale", "text": "Il Gruppo Mondiale 2017 \u00e8 il massimo livello di competizione della Fed Cup 2017. Solo le otto squadre partecipanti al Gruppo Mondiale possono infatti vincere il trofeo della Fed Cup. Le quattro squadre sconfitte nel primo turno (i quarti di finale) disputano gli spareggi per tentare di rimanere nel Gruppo Mondiale anche nell'edizione successiva."}
{"id": "6265145", "revid": "643662", "url": "https://it.wikipedia.org/wiki?curid=6265145", "title": "Yevgeniy Makeev", "text": ""}
{"id": "6265146", "revid": "287204", "url": "https://it.wikipedia.org/wiki?curid=6265146", "title": "Copa Mexico 1944-1945", "text": ""}
{"id": "6265148", "revid": "643662", "url": "https://it.wikipedia.org/wiki?curid=6265148", "title": "Maksim Grigoriev", "text": ""}
{"id": "6265150", "revid": "616515", "url": "https://it.wikipedia.org/wiki?curid=6265150", "title": "Agente schiumogeno", "text": ""}
{"id": "6265151", "revid": "643662", "url": "https://it.wikipedia.org/wiki?curid=6265151", "title": "Andriy Dikan", "text": ""}
{"id": "6265152", "revid": "110157", "url": "https://it.wikipedia.org/wiki?curid=6265152", "title": "Foreste decidue e sclerofille iberiche", "text": "Le foreste decidue e scerofille iberiche sono una ecoregione dell\u2019ecozona paleartica, appartenente al bioma delle foreste, boschi e macchie mediterranee, indicate dal WWF con il codice: PA1209. L\u2019ecoregione si estende su una grande porzione della penisola iberica, dal Portogallo ai Pirenei, occupando soprattutto la parte centrale e il versante mediterraneo, meno ricco di precipitazioni.\nLa regione fa parte della ecoregione globale 123 Formazioni forestali mediterranee, inclusa nella lista Global 200.\nTerritorio.\nIl clima dell\u2019ecoregione presenta estati molto calde e secche, mentre l\u2019inverno \u00e8 sub-umido. Le medie annuali oscillano tra 8 e 15\u00a0\u00b0C, con le minime che scendono fino a poco sopra lo zero, soprattutto nelle zone pi\u00f9 settentrionali dell\u2019altopiano, dove le caratteristiche pi\u00f9 proprie del clima continentale si fanno sentire in modo pi\u00f9 accentuato.\nLe precipitazioni si attestano intorno a medie di 300\u2013850\u00a0mm/anno.\nFlora.\nQuesta non \u00e8 un'ecoregione in cui il tasso di endemismo vegetale sia particolarmente elevato (&lt; 10%), ma la porzione steppica invece presenta un'alta percentuale di specie endemiche (circa 120 su 300), principalmente si tratta di flora alofita (\"Vella pseudocytisus, Boleum asperum, Gypsophila struthium, Gypsophila hispanica, Sideritis linearifolia\"). La parte forestata decidua e sempreverde, popolata da sughere e lecci, consociati a intricati arbusti, costituisce un paesaggio rurale complesso, prezioso dal punto di vista della conservazione della biodiversit\u00e0, della conservazione del suolo e della stabilit\u00e0 idrogelologica.\nL'olivo (\"Olea europea\") e il carrubo (\"Ceratonia siliqua\") sono specie ampiamente diffuse nell'ecoregione, soprattutto nella parte meridionale, anche se ora sono molto pi\u00f9 diffuse le variet\u00e0 geneticamente migliorate a scopo commerciale. Tra gli arbusti di alto fusto o i piccoli alberi che sono diffusi nella zona di \"maquis\" si trovano la palma nana (\"Chamaerops humilis\"), il pistacchio (\"Pistacia lentiscus\"), la \"Rubia peregrina\" e la vite bianca (\"Bryonia dioica\"). Un arbusto endemico, la \"Securinega tinctorea\" \u00e8 presente esclusivamente nelle valli del Guadiana e del Tago e caratterizza\u00a0\u2013 insieme a altre specie - la folta flora riparia ombrosa e densa che costeggia i fiumi.\nFauna.\nI fiumi di questa ecoregione ospitano due specie endemiche relitte: il \"jarabugo\" (\"Anaecypris hispanica\") e il barbo microcefalo (\"Luciobarbus microcephalus\"), entrambi compresi nella lista rossa IUCN delle specie minacciate. \nIl lupo \u00e8 rappresentato dalla maggiore popolazione di tutta la penisola iberica, stanziale nell'altopiano settentrionale della Castilla e Leon . L'ecoregione ospita una fauna di uccelli molto differenziata, ben adattate alle condizioni del semi-arido, come l'allodola di Dupont (\"Chersophilus duponti\"), l'allodolola golagialla (\"Eremophila alpestris\"), la ghiandaia marina (\"Coracias garrulus\") e il monachella nera (\"Oenanthe leucura\").\nL'ecoregione ospita circa 220 specie di vertebrati, ma il 20% sono rapaci, tra cui il nibbio bianco (\"Elanus caeruleus\"), il biancone (\"Circaetus gallicus\"), l'avvoltoio monaco (\"Aegypius monachus\"), il grifone (\"Gyps fulvus\") e altri. La boscaglia costituisce un riparo importante per svernare e lo usano migliaia di gru (\"Grus grus\") e le cicogne (\"Ciconia nigra\") e (\"Ciconia ciconia\") lo hanno eletto a luogo di riproduzione.\nPopolazione.\nL\u2019impatto delle attivit\u00e0 antropica costituisce la principale minaccia alla conservazione dell\u2019ecosistema: incendi, sovra-pascolo e raccolta della legna. \nIn genere, il paesaggio originale ormai \u00e8 trasformato e caratterizzato da coltivazioni intensive di cereali, vigneti, mandorle e olive con frequenti frutteti sostenuti da irrigazione.\nCon l\u2019andar del tempo, la foresta originale costituita da lecci (\"Quercus ilex\") \u00e8 stata sostituita da un arbusteto generalmente denominato \"maquis\"; nella parte occidentale appaiono pi\u00f9 frequentemente dei sistemi agro-silvo-pastorali tipici, chiamati in portoghese \"\"montado\" o \"dehesa\"\" in castigliano, caratterizzati da querce da sughero (\"Quercus suber\") e lecci (\"Quercus ilex\"') sparsi, intramezzati da pascolo.\nIl \"montado\" costituisce un antico sistema di gestione integrata sostenibile dell\u2019ambiente, ampiamente diffuso nell\u2019ecoregione; il \"montado\" ha fornito una valida opzione produttiva alle popolazioni rurali per alcuni secoli. Nella prima met\u00e0 del XX secolo, la necessit\u00e0 di espandere la frontiera agricola, per sostenere le politiche nazionaliste di austerit\u00e0 messe in atto dalle dittature locali hanno portato alla forzata occupazione delle terre con la coltivazione del frumento, attraverso la \"campanha do trigo\", che nel 1929 ha preso spunto dalla mussoliniana Battaglia del grano.\nConservazione.\nL'erosione e la deforestazione sono in aumento. Malgrado pesanti investimenti per arginare il taglio del bosco e l'impianto di specie arboree che fornissero un'alternativa produttiva. In parte si \u00e8 rilevato un eccessivo aumento della superficie forestata a eucalipto, la cui crescita lascia il terreno in condizioni depauperate e quasi completamente privo di sottobosco, aumentando il tasso di erosione. In alcune zone dell'ecoregione si sono registrate perdita di suolo superficiale pari a 40\u00a0t/ha all'anno.\nLa zona sud-occidentale serve come area di preservazione di alcune tra le specie pi\u00f9 a rischio in Europa, come la lince (\"Lynx pardinus\"), l'aquila imperiale iberica (\"Aquila adalberti\") e la otarda maggiore (\"Otis tarda\").\nOltre a numerose aree protette, nell'ecoregione esistono tre parchi nazionali spagnoli:"}
{"id": "6265155", "revid": "643662", "url": "https://it.wikipedia.org/wiki?curid=6265155", "title": "Soslan Dzhanaev", "text": ""}
{"id": "6265158", "revid": "125759018", "url": "https://it.wikipedia.org/wiki?curid=6265158", "title": "Drago greco", "text": "I draghi greci (, dal verbo \"d\u00e9rkomai\", \"guardare attentamente\", probabilmente per le credenze popolari sullo sguardo paralizzante del serpente) sono creature leggendarie serpentiformi ricorrenti nella mitologia greca, dove talvolta giocano un grande ruolo. Alcuni autori parlano di \"drakaina\" () per designare le femmine di drago, ad esempio nella storia di Pitone contenuta negli inni omerici dedicati a Febo.\nDescrizioni.\nA differenza dell'iconologia dei draghi medievali, alla quale sono stati assimilati e paragonati, non hanno n\u00e9 le zampe n\u00e9 le ali e non sono in grado di sputare fuoco.\n\u00c8 cos\u00ec opportuno distinguere quindi i \"dr\u00e1kontes\" della mitologia greco-romana da quelli dell'iconografia attuale. Gli antichi testi si riferiscono ai \"dragon\" come a dei grandi serpenti, alcuni dei quali con favolosi attributi: un respiro velenoso, molte teste, ecc. altre volte questi dragoni sono stati designati nei testi antichi semplicemente con il nome di \"\u00f3phis\" (, \"serpente\"). Cos\u00ec nella \"Teogonia\" di Esiodo, il drago Ladone \u00e8 designato dalla parafrasi , \"il terribile serpente\".\nQueste creature mostruose sono spesso poste dagli D\u00e8i a protezione di tesori e/o luoghi sacri, come descritto nelle fonti greche che utilizzano il termine \"dr\u00e1k\u014dn\" per riferirsi sia a serpenti di grossa taglia sia a questi mitici draghi custodi. Questo doppio significato evidenzia cos\u00ec il ruolo di sorveglianti e custodi che gli vengono attribuiti. \nOgden utilizza tre modalit\u00e0 per spiegare le origini dei miti greci sui dragoni: \nElenco dei draghi greci.\nTifone.\nTifone era il mostro pi\u00f9 temibile della mitologia greca. Ultimo figlio di Gaia, Tifone era padre di molti altri mostri avuti assieme alla sua compagna Echidna. Di solito \u00e8 descritto come un umanoide dalla testa fino al torso e a seguire con un aspetto rettiliforme.\nLadone.\nLadone sorvegliava le mele d'oro attorcigliato attorno all'albero nel giardino delle Esperidi. Veniva anche descritto con un centinaio di teste. Fu ucciso da Eracle. Dopo pochi anni, gli Argonauti passarono nello stesso punto, durante il viaggio di ritorno sotterraneo dalla Colchide al lato opposto del mondo, e avvertirono il lamento dell'Aquila del Caucaso (\"\u00c6thonem aquilam\": Igino \"Fabulae\"), per gli spasmi dell'uccisione di Ladone che ancora non erano cessati (\"Argonautiche\", libro IV). \u00c8 associato con la costellazione \"Draco\".\nLadone \u00e8 affibbiato da diverse miti arcaici a varie ascendenze, quali quella di \u00abCeto, unitasi in amore con Forco\u00bb (Esiodo, \"Teogonia\", 333) o di Tifone, che era lui stesso un drago-serpente dalla vita in gi\u00f9, ed Echidna (\"Biblioteca\" 2.113; Igino, prefazione a \"Fabulae\"), oppure dalla sola Gaia, o anche, nella sua manifestazione olimpica, da Era, dato che \u00abil Drago che custodiva le mele d'oro \u00e8 stato il fratello del leone Nemeo\u00bb asserito da Tolomeo Efestione in una sua opera andata perduta (\"Storia nuova\"), ma sintetizzata nella \"Biblioteca\" di Fozio.\nIdra di Lerna.\nL'Idra di Lerna, figlia di Tifone ed Echidna, era un drago-fluviale, conosciuta oltrech\u00e9 per le sue emanazioni velenose dal respiro, dal sangue e dalle zanne, anche per il numero dei suoi capi, da cinque a cento, anche se la maggior parte delle fonti la ritraggono con un numero di teste che inizialmente va da sette a nove all'incirca, poi per ogni testa tagliata, una o pi\u00f9 d'una ricrescevano di nuovo al posto di quella mozzata (Diodoro di Sicilia; Ovidio, \"Metamorfosi\"). Tra le sue teste una sola aveva la caratteristica di essere immortale rimanendo in vita anche se fosse elisa dal corpo. Alcuni resoconti sostengono che il capo immortale fosse fatto d'oro. Visse in una palude nei pressi di Lerna e spesso terrorizz\u00f2 la gente del paese fino a quando fu sconfitta da Eracle, che compiendo una delle sue fatiche, recise tutte le teste dell'Idra, aiutato del nipote Iolao, che ripassava i monconi con un tizzone ardente per prevenire eventuali ricrescite di nuove teste. Era prov\u00f2 a inviare un granchio gigante per distrarre Eracle, ma egli lo schiacci\u00f2 semplicemente sotto il suo piede. In seguito Era lo pose nel firmamento come costellazione del Cancro. Dopo aver ucciso il serpente, Eracle seppell\u00ec la testa immortale sotto una roccia e immerse le sue frecce nel sangue della creatura per renderle fatali contro i suoi nemici. In una versione, le frecce avvelenate si sarebbero dimostrate la rovina del suo maestro centauro Chirone, poi collocato nei cieli come la costellazione \"Centaurus\".\nPitone.\nNella mitologia greca Pitone era il dragone terreo che sorvegliava Delfi, da sempre rappresentato nelle pitture vascolari e da scultori come serpente. Miti diversificati ritraggono Pitone di volta in volta o come un maschio o una femmina (\"drakaina\"). Pitone era il nemico ctonio di Apollo, che uccise per rimpossessarsi del suo oracolo, il pi\u00f9 celebre in Grecia.\nSono narrate varie versioni della nascita di Pitone e della sua morte per mano di Apollo; nel primo inno omerico ad Apollo, oltre al dettaglio della lotta del Dio celeste con il serpente. La versione riportata da Igino sostiene che quando Zeus concep\u00ec con la dea Leto, Artemide e Apollo, Era invi\u00f2 Pitone per perseguitarla ovunque si fosse recata, cos\u00ec facendo il sole, che era portato da Apollo, splendeva sempre ogni giorno circolando a causa della fuga. Quando Apollo crebbe decise di sconfiggere la sua nemesi, facendosi strada verso il Parnaso dove il dragone dimorava, incoraggiato da un oracolo di Gaia a Delfi, penetr\u00f2 attraverso il recinto sacro e lo/la uccise con le sue frecce accanto alla fessura della roccia dove la sacerdotessa sedeva sul suo cavalletto. La sacerdotessa dell'Oracolo venne poi intesa come Pizia, dal toponimo \"Pito\", a causa della putrefazione () del corpo del serpente dopo che era stato ucciso.\nDrago della Colchide.\nIl drago della Colchide (), figlio di Tifone ed Echidna, custodisce il vello d'oro. Gli fu ordinato di non riposare mai per non abbassare la vigilanza. Secondo Ovidio (\"Metamorfosi\") il mostro aveva una cresta e tre lingue. Quando Giasone part\u00ec per recuperare il Vello, la strega Medea gli consigli\u00f2 di far addormentare il dragone con la sua magia e con un siero soporifero, ma anche di utilizzare il talento musicale di Orfeo per assopirlo con la sua lira. In seguito, Medea lo mise tra i suoi draghi da traino per il carro.\nDrago Ismeneo.\nIl drago ismeneo, o ismenio, cio\u00e8 della terra della ninfa Ismene (figlia di Asopo), nei pressi di Tebe, \u00e8 stato ucciso da Cadmo. Figlio di Ares, in seguito il dio della guerra tramut\u00f2 l'eroe che lo uccise in un serpente."}
{"id": "6265162", "revid": "85887093", "url": "https://it.wikipedia.org/wiki?curid=6265162", "title": "Frederick C. Robbins", "text": ""}
{"id": "6265164", "revid": "92723", "url": "https://it.wikipedia.org/wiki?curid=6265164", "title": "Case Western Reserve University", "text": "La Case Western Reserve University (nota anche come Case Western Reserve, Case Western e CWRU) \u00e8 un'universit\u00e0 privata statunitense situata nei pressi di Cleveland, in Ohio. L'universit\u00e0 \u00e8 stata creata nel 1967 dalla federazione del Case Institute of Technology (fondato nel 1881 da Leonard Case Jr.) e della Western Reserve University (fondata nel 1826 nella zona che un tempo era detta Connecticut Western Reserve). La rivista \"Time\" ha descritto la fusione come la creazione \"dell'universit\u00e0 pi\u00f9 ebraica di Cleveland\".\nTra il collaboratori dell'universit\u00e0 ci sono 16 premi Nobel. La Case Western Reserve \u00e8 particolarmente nota per la sua Scuola di Medicina, per la \"business school\", per la Scuola di Odontoiatria, per la Scuola di Legge, per la Scuola di Infermieristica Frances Payne Bolton (dal nome dell'ex rappresentante degli Stati Uniti Frances P. Bolton), per il Dipartimento di Ingegneria Biomedica. \u00c8 anche un istituto leader per la ricerca in elettrochimica e l'ingegneria elettrochimica. Attualmente (2017), l'editor per il Journal of Electrochemical Society \u00e8 un professore della Case e l'universit\u00e0 \u00e8 sede di sei \"fellow\" della Electrochemical Society. La Case Western Reserve \u00e8 membro dell'Association of American Universities.\nL'universit\u00e0 si trova circa 8\u00a0km ad est del centro di Cleveland nel quartiere noto come University Circle, un'area di 220 ettari che contiene numerose altre istituzioni educative, mediche e culturali. Case Western Reserve ha una serie di programmi tenuti in collaborazione con istituzioni dello University Circle, tra cui la Cleveland Clinic, gli Ospedali universitari di Cleveland, la Louis Stokes Cleveland Department of Veteran's Affairs Medical Center, il Cleveland Institute of Music, il Cleveland Hearing &amp; Speech Center, il Cleveland Museum of Art, il Cleveland Institute of Art, il Cleveland Museum of Natural History, e la Cleveland Play House. Severance Hall, sede della Cleveland Orchestra, si trova nel campus della Case Western Reserve University.\nIl famoso esperimento con l'interferometro di Michelson-Morley \u00e8 stato condotto nel 1887 nel seminterrato di un dormitorio del campus da Albert A. Michelson della Case School of Applied Science e Edward Morley della Western Reserve University. Questo esperimento \u00e8 considerato la prima forte prova contro la teoria dell'etere luminifero. Michelson divenne il primo americano a vincere un premio Nobel per la scienza."}
{"id": "6265165", "revid": "85887133", "url": "https://it.wikipedia.org/wiki?curid=6265165", "title": "Western Reserve University", "text": ""}
{"id": "6265167", "revid": "85887153", "url": "https://it.wikipedia.org/wiki?curid=6265167", "title": "Case Institute of Technology", "text": ""}
{"id": "6265169", "revid": "15756", "url": "https://it.wikipedia.org/wiki?curid=6265169", "title": "Effetto anodico", "text": "Nei tubi radiogeni, l'effetto anodico, conosciuto anche come effetto spigolo o effetto tacco (dall'inglese \"heel effect\"), \u00e8 una variazione dell'intensit\u00e0 dei raggi X emessi dall'anodo dipendente dalla direzione di emissione. A causa della forma geometrica dell'anodo, infatti, i raggi X emessi verso il catodo sono generalmente pi\u00f9 intensi di quelli emessi in direzione perpendicolare all'asse catodo-anodo. L'effetto deriva dall'assorbimento dei fotoni X prima che essi lascino l'anodo nel quale sono stati prodotti. L'intensit\u00e0 di questo assorbimento dipende dal percorso che i fotoni devono fare all'interno del materiale che costituisce l'anodo, che a sua volta dipende dalla direzione di emissione.\nFattori.\nDistanza sorgente - ricevitore.\nLa distanza tra l'anodo, la sorgente dei raggi X, e il ricevitore dell'immagine influenza molto l'intensit\u00e0 apparente dell'effetto anodico. Pi\u00f9 corta \u00e8 la distanza, infatti, e meno i raggi divergono, ne consegue quindi che l'effetto anodico risulta meno evidente che per distanze sorgente - ricevitore elevate.\nDimensione del ricevitore.\nNella diagnostica a raggi X i raggi possono essere collimati per formare fasci pi\u00f9 o meno larghi. Un ricevitore di immagine largo sar\u00e0 in grado di catturare una percentuale del fascio generato pi\u00f9 grande rispetto a quella che potrebbe catturare un ricevitore pi\u00f9 stretto, ne consegue che con un ricevitore avente una superficie di ricezione inferiore l'effetto anodico sar\u00e0 meno osservabile.\nAngolo dell'anodo.\nMaggiore \u00e8 l'angolo dell'anodo, meno lungo sar\u00e0 il percorso che i fotoni X prodotti dovranno effettuare all'interno del materiale dell'anodo prima di uscirne, un aumento dell'angolo dell'anodo, quindi, diminuisce l'intensit\u00e0 dell'effetto anodico sebbene esso comporti per\u00f2 un incremento delle dimensioni della macchia focale.\nSoluzioni.\nTutti i moderni generatori di raggi X presentano l'effetto anodico. In radiologia, onde evitare che l'effetto risulti troppo evidente sulle immagini, si fa posizione il paziente in modo che la componente del fascio a energia maggiore colpisca\ngli organi pi\u00f9 spessi, quando, ad esempio, si vuole radiografare un piede, pi\u00f9 spesso all'altezza della caviglia piuttosto che a livello delle dita, le dita dovrebbero essere posizionate verso l'anodo e la caviglia verso il catodo.\nEsiste anche l'opportunit\u00e0 di installare dei filtri per attenuare maggiormente una parte del fascio o di aggiustare automaticamente le immagini tramite software che intervengono sui singoli pixel dell'immagine."}
{"id": "6265172", "revid": "85887208", "url": "https://it.wikipedia.org/wiki?curid=6265172", "title": "Universit\u00e0 Case Western Reserve", "text": ""}
{"id": "6265174", "revid": "187", "url": "https://it.wikipedia.org/wiki?curid=6265174", "title": "Tasimetro", "text": "Il tasimetro o microtasimetro, o misuratore di pressione infinitesimale, \u00e8 uno strumento di misura progettato da Thomas Edison per misurare la radiazione infrarossa. \nNel 1878, Samuel Langley, Henry Draper e altri scienziati statunitensi avevano bisogno di uno strumento altamente sensibile che potesse essere utilizzato per misurare le piccole variazioni di temperatura al variare del calore emesso dalla corona solare durante una eclisse che si prevedeva si sarebbe verificata nelle Montagne Rocciose il 29 luglio dello stesso anno. Per soddisfare tali esigenze, Edison invent\u00f2 un microtasimetro basato sugli effetti sul carbonio.\nLe espansioni e contrazioni del volume di un elemento di vulcanite in dipendenza del variare della temperatura, venivano fatte agire su un \"controller\" di carbonio inserito all'interno di un circuito elettrico: variando il volume della vulcanite, varia la pressione esercitata sul \"tasto\" di carbonio, che a sua volta fa variare la resistenza nel circuito."}
{"id": "6265178", "revid": "1543377", "url": "https://it.wikipedia.org/wiki?curid=6265178", "title": "Agente espandente", "text": "Un agente espandente \u00e8 una sostanza capace di produrre una struttura cellulare attraverso un processo schiumogeno in una variet\u00e0 di materiali che subiscono un indurimento o una transizione di fase, come polimeri, plastiche e metalli. Gli espandenti si applicano tipicamente quando il materiale espanso \u00e8 in uno stadio liquido. La struttura cellulare in una matrice riduce la densit\u00e0, aumentando l'isolamento termico e acustico, mentre aumenta la rigidit\u00e0 relativa del polimero originale.\nClassificazione e propriet\u00e0.\nGli agenti espandenti (noti anche come pneumatogeni), o i meccanismi relativi per creare fori in una matrice producendo materiali cellulari, sono stati classificati come segue.\nMetodi di produzione.\nLe schiume e le spume fatte meccanicamente implicano metodi per introdurre le bolle in matrici polimerizzabili liquide (ad es. un elastomero non vulcanizzato sotto forma di latex liquido). I metodi includono l'introduzione di aria o altri gas in reticoli a bassa viscosit\u00e0, o l'iniezione di un gas in un cilindro estrusore o in una trafila, o in cilindri o ugelli per stampaggio a iniezione e consentendo all'azione di deformazione/mescolamento della vite di disperdere il gas uniformemente per formare bolle sottilissime o una soluzione di gas nel fuso. Quando il fuso \u00e8 stampato o estruso e la parte \u00e8 a pressione atmosferica, il gas fuoriesce dalla soluzione espandendo il fuso del polimero immediatamente prima della solidificazione. La schiumatura (affine a sbattere le chiare d'uovo facendo una meringa) si usa anche per stabilizzare i reagenti liquidi schiumati, ad es. per prevenire lo scivolamento sulle pareti verticali prima del trattamento (cio\u00e8 per evitare che la schiuma collassi e scivoli gi\u00f9 lungo una faccia verticale a causa della gravit\u00e0).\nI riempitivi solubili, ad es. i cristalli solidi di cloruro di sodio mescolati in un sistema uretanico liquido, sono sagomati in una parte polimerica solida; il cloruro di sodio \u00e8 poi sciacquato via immergendo la parte solida modellata in acqua per qualche tempo, per lasciare piccoli fori interconnessi in prodotti polimerici a densit\u00e0 relativamente alta (ad es. i materiali di cuoio sintetico Porvair per le tomaie delle scarpe).\nLe sfere cave e le particelle porose (ad es. gusci/sfere di vetro, gusci epossidici, gusci in PVDC, cenere volante, vermiculite, altri materiali reticolati) sono mescolate e immerse nei reagenti liquidi, che sono poi sagomati in una parte polimerica solida contenente una rete di cavit\u00e0."}
{"id": "6265179", "revid": "85887331", "url": "https://it.wikipedia.org/wiki?curid=6265179", "title": "Case Western Reserve", "text": ""}
{"id": "6265211", "revid": "767487", "url": "https://it.wikipedia.org/wiki?curid=6265211", "title": "Maurice Izier", "text": "Carriera.\nProfessionista dal 1965 al 1970, appena approdato al \"grande ciclismo\" vinse una tappa e la classifica generale del Circuit des Mines, l'attuale Circuit de Lorraine.\nLa vittoria pi\u00f9 prestigiosa la colse in una tappa del Tour de France 1968; nella stagione successiva arriv\u00f2 secondo nella prova in linea dei campionati nazionali."}
{"id": "6265218", "revid": "73843", "url": "https://it.wikipedia.org/wiki?curid=6265218", "title": "Copa M\u00e9xico 1947-1948", "text": "La Copa M\u00e9xico 1947-1948 \u00e8 stata la trentaduesima edizione del secondo torneo calcistico messicano e la quinta nell'era professionistica del calcio messicano. \u00c8 cominciata il 1\u00ba luglio e si \u00e8 conclusa il 25 luglio 1948. La vittoria finale \u00e8 stata del Veracruz.\nFormula.\nLe 15 squadre partecipanti si affrontano in turni ad eliminazione diretta in gara unica. In caso di parit\u00e1 al termine dei tempi supplementari, la gara viene rigiocata."}
{"id": "6265238", "revid": "120627233", "url": "https://it.wikipedia.org/wiki?curid=6265238", "title": "Memphis Open 2017 - Doppio", "text": "Mariusz Fyrstenberg e Santiago Gonz\u00e1lez erano i detentori del titolo da due anni, ma Fyrstenberg ha scelto di non partecipare, mentre Gonz\u00e1lez ha deciso di partecipare al concomitante torneo di Buenos Aires.\nBrian Baker e Nikola Mekti\u0107 hanno sconfitto in finale Ryan Harrison e Steve Johnson con il punteggio di 6-3, 6-4."}
{"id": "6265244", "revid": "599013", "url": "https://it.wikipedia.org/wiki?curid=6265244", "title": "Joel Asoro", "text": "Caratteristiche tecniche.\nGioca come ala o seconda punta, \u00e8 dotato di tecnica e velocit\u00e0, oltre che di capacit\u00e0 nel saltare l'uomo e attaccare in campo aperto. Pu\u00f2 essere utilizzato sia sulla destra che sulla sinistra, essendo in grado di usare tutti e due i piedi.\nCarriera.\nClub.\nNasce in Svezia da genitori di origine ghanese e inizia a giocare a calcio nelle giovanili dell'IFK Haninge, rimanendovi fino ai 9 anni di et\u00e0, al 2008, quando passa al , dove resta 7 anni. Nel 2015, a 16 anni, si trasferisce in Inghilterra, al , venendo inserito prima nella squadra Under-18 per una stagione e poi in Under-23. Il 21 agosto 2016, alla seconda giornata di Premier League debutta in prima squadra, nella sconfitta interna per 2-1 con il , nella quale entra all' 81'.\nIl 10 gennaio 2018 segna la sua prima rete tra i professionisti siglando il gol vittoria contro l'Hull City.\nIl 14 luglio 2018 si trasferisce allo Swansea City. Con la squadra gallese colleziona complessivamente 17 presenze tra campionato e coppe e al termine della stagione passa in prestito alla squadra olandese del Groningen. Debutta in Eredivisie il 25 settembre 2019 contro il PSV Eindhoven e segna la sua prima marcatura con i biancoverdi l'8 novembre successivo nella vittoria esterna (1-2) contro il Vitesse. Termina la stagione con 17 presenze e 3 gol tra campionato e coppa.\nIl 16 settembre 2020 viene acquistato in prestito con obbligo di riscatto (a determinate condizioni) al . Il 6 gennaio 2021, senza aver mai disputato una gara ufficiale con la maglia del Grifone, rescinde consensualmente il contratto che lo legava ai rossobl\u00f9 facendo ritorno per fine prestito allo , societ\u00e0 proprietaria del cartellino.\nA sua volta, l'8 febbraio 2021, il club britannico lo cede definitivamente agli svedesi del in cambio di una cifra che i media quantificano in 7 milioni di corone, circa 700.000 euro. Asoro torna cos\u00ec a giocare in patria dopo 6 anni, partecipando per la prima volta al campionato di Allsvenskan. Nelle prime 17 giornate di campionato scende in campo 14 volte senza per\u00f2 mai riuscire a trovare la via del gol, poi si sblocca nel derby vinto 4-1 contro l', durante il quale realizza la rete del temporaneo 3-1. Chiude il suo primo campionato con il Djurg\u00e5rden con 3 reti in 26 presenze.\nNazionale.\nA 16 anni inizia a giocare con le Nazionali giovanili svedese, disputando 11 gare con l'Under-16 tra 2015 e 2016, nelle quali segna 8 gol. In questi due anni gioca anche in Under-17, ottenendo 8 presenze, di cui 3 nelle qualificazioni all'Europeo di categoria 2016 e 4 nella fase finale, dove viene fermato ai quarti di finale dall'Olanda, e 3 reti. Il 5 settembre 2016 esordisce in Under-21, giocando tutti i 90 minuti nell'1-1 in casa a Malm\u00f6 contro la Spagna, sfida valida per le qualificazioni all'Europeo 2017. Un mese dopo, il 6 ottobre, segna il suo primo gol, quello del definitivo 3-0 al 53' in trasferta a P\u00e4rnu contro l'Estonia, sempre nelle qualificazioni all'Europeo.\nStatistiche.\nPresenze nei club.\n\"Statistiche aggiornate al 5 settembre 2020\"."}
{"id": "6265246", "revid": "599013", "url": "https://it.wikipedia.org/wiki?curid=6265246", "title": "Haus-Rucker-Co", "text": "Haus-Rucker-Co \u00e8 stato un gruppo di avanguardia architettonica fondato a Vienna nel 1967.\nStoria.\nIl gruppo Haus-Rucker-Co viene fondato nel 1967 a Vienna da Laurids Ortner, G\u00fcnther Zamp Kelp, Klaus Pinter ai quali nel 1971 si aggiunge Manfred Ort. Operano anche a D\u00fcsseldorf a partire dal 1970 e a New York dal 1971.\nLa loro ricerca sperimentale ha prodotto, pi\u00f9 che oggetti architettonici veri e propri, scenografie e allestimenti stridenti, polemicamente estranei al contesto ambientale esplorando lo spazio architettonico attraverso l'utilizzo di strutture pneumatiche o dispositivi parassitari che ne alterano la percezione. Il loro lavoro si inserisce tra arte e architettura nel solco di una filosofia del precario, del temporaneo e del dinamico.\nIl gruppo Haus-Rucker-Co vede la sua scissione definitiva nel 1992."}
{"id": "6265268", "revid": "729019", "url": "https://it.wikipedia.org/wiki?curid=6265268", "title": "Verluzza", "text": "Verluzza (in croato Mrlu\u010dica) \u00e8 un isolotto disabitato della Croazia, situato lungo la costa occidentale dell'Istria, a nord del canale di Leme.\nAmministrativamente appartiene al comune di Orsera, nella regione istriana.\nGeografia.\nVerluzza si trova a nord del porto di Orsera (\"luka Vrsar\") e di punta Masseni, a nordovest di Val Piova (\"uvala Funtana\") e a ovest di val Cagola o Cagole (\"uvala Kagula\") e di val Ciabatta (\"uvala Fajban\"). Nel punto pi\u00f9 ravvicinato, dista 445\u00a0m dalla terraferma.\nVerluzza \u00e8 uno scoglio di forma irregolare, orientato in direzione ovest-est, che misura 70\u00a0m di lunghezza e 25\u00a0m di larghezza massima e ha una superficie di 8150\u00a0m\u00b2."}
{"id": "6265271", "revid": "922800", "url": "https://it.wikipedia.org/wiki?curid=6265271", "title": "Irving Lorenzo", "text": ""}
{"id": "6265272", "revid": "922800", "url": "https://it.wikipedia.org/wiki?curid=6265272", "title": "Christopher Martin", "text": ""}
{"id": "6265273", "revid": "922800", "url": "https://it.wikipedia.org/wiki?curid=6265273", "title": "Shawn Carter", "text": ""}
{"id": "6265274", "revid": "922800", "url": "https://it.wikipedia.org/wiki?curid=6265274", "title": "Christopher Wallace", "text": ""}
{"id": "6265278", "revid": "1005847", "url": "https://it.wikipedia.org/wiki?curid=6265278", "title": "Aeroporto di Ust-Kamenogorsk", "text": ""}
{"id": "6265280", "revid": "742538", "url": "https://it.wikipedia.org/wiki?curid=6265280", "title": "Chasmata di Titania", "text": "Segue una lista dei chasmata presenti sulla superficie di Titania. La nomenclatura di Titania \u00e8 regolata dall'Unione Astronomica Internazionale; la lista contiene solo formazioni esogeologiche ufficialmente riconosciute da tale istituzione.\nI chasmata di Titania portano i nomi di luoghi d'ambientazione delle opere di William Shakespeare.\nSono tutte localizzate nell'emisfero sud poich\u00e9 questo era il solo visibile durante il sorvolo ravvicinato della sonda Voyager 2, l'unica ad avere finora raggiunto Titania."}
{"id": "6265281", "revid": "830939", "url": "https://it.wikipedia.org/wiki?curid=6265281", "title": "Oscar 2017", "text": ""}
{"id": "6265284", "revid": "83531", "url": "https://it.wikipedia.org/wiki?curid=6265284", "title": "Blankenstein", "text": ""}
{"id": "6265287", "revid": "767487", "url": "https://it.wikipedia.org/wiki?curid=6265287", "title": "Woofy", "text": "Woofy \u00e8 una serie animata franco-canadese prodotta dalla Alphanim nel 2004."}
{"id": "6265296", "revid": "767487", "url": "https://it.wikipedia.org/wiki?curid=6265296", "title": "La morte e la bussola", "text": "La morte e la bussola (titolo originale spagnolo: \"La muerte y la br\u00fajula\") \u00e8 un racconto di Jorge Luis Borges. Pubblicato nella rivista Sur nel maggio 1942, fu incluso nella raccolta \"Finzioni\" del 1944.\nNella storia l'investigatore Erik L\u00f6nnrot tenta di risolvere una misteriosa serie di omicidi, che sembra seguire uno schema cabalistico.\nTrama.\nL\u00f6nnrot \u00e8 un investigatore in una citt\u00e0 non nominata, che potrebbe o non potrebbe essere Buenos Aires. Quando un rabbino viene ucciso nella sua stanza all'Hotel du Nord il 3 dicembre, L\u00f6nnrot si interessa al caso. Il commissario Treviranus, della polizia, sostiene che il delitto \u00e8 accidentale, ma L\u00f6nnrot, basandosi su un criptico messaggio rimasto nella macchina per scrivere del rabbino (\"La prima lettera del Nome \u00e8 stata articolata\") si convince del contrario. Lo collega con il tetragrammaton, la sequenza di quattro lettere che compongono il nome di Dio e che non \u00e8 permesso pronunciare, e studia i testi religiosi del rabbino ucciso.\nEsattamente un mese dopo, la sera del 3 gennaio, nei sobborghi occidentali della citt\u00e0, avviene un secondo omicidio; sulla scena del delitto viene trovato il messaggio \"La seconda lettera del Nome \u00e8 stata articolata\". La sera del 3 febbraio, nella parte orientale della citt\u00e0 avviene un terzo delitto, accompagnato dal messaggio \"L'ultima lettera del Nome \u00e8 stata articolata\".\nL\u00f6nnrot tuttavia non crede che la serie di omicidi sia terminata, poich\u00e9 il tetragrammaton contiene quattro lettere. Inoltre, ipotizza che gli omicidi siano effettivamente avvenuti il giorno 4 di ciascun mese, perch\u00e9 nel calendario ebraico il giorno inizia al tramonto. Predice quindi che il mese successivo sar\u00e0 commesso un quarto e ultimo omicidio.\nNel frattempo, la polizia riceve una lettera anonima che mostra che le posizioni dei delitti coincidono con i vertici di un triangolo equilatero. Riconoscendo che la parte meridionale della citt\u00e0 non \u00e8 ancora stata toccata dalla serie di delitti, L\u00f6nnrot deduce che lo schema completo avr\u00e0 la forma di un rombo (il sud compare spesso negli scritti di Borges come allusione alla frontiera argentina, e per estensione come simbolo di solitudine, illegalit\u00e0 e fato).\nL\u00f6nnrot individua cos\u00ec il luogo esatto e vi giunge con un giorno di anticipo, preparato a sorprendere gli assassini. Si tratta di una villa dall'architettura simmetrica, circondata da un oscuro giardino. L'investigatore vi si introduce, ed \u00e8 afferrato da due scagnozzi che lo conducono dal suo nemico, il bandito Red Scharlach.\nScharlach rivela che L\u00f6nnrot aveva arrestato suo fratello, che poi era morto in prigione, e che lui aveva giurato di vendicare la sua morte. L'uccisione del rabbino era stata accidentale, ma Scharlach era venuto a sapere dai giornali che L\u00f6nnrot stava seguendo uno schema cabalistico per individuare i criminali e aveva pensato di approfittarne per attirarlo in una trappola: aveva cos\u00ec opportunamente progettato il secondo e il terzo delitto. L\u00f6nnrot, con la prospettiva della morte imminente, acquista una grande calma e spiega a Scharlach che il suo labirinto \u00e8 troppo complesso: invece di un rombo, con i suoi quattro lati, sarebbe bastata una sola linea su cui disporre gli omicidi, con ciascun omicidio successivo collocato a met\u00e0 strada tra i due precedenti (A a 8 km da B, C a 4 km da A e B, D a 2 km da A e C). L\u00f6nnrot dice che tanti filosofi si sono perduti in un tale labirinto, che vi si potr\u00e0 perdere anche un semplice detective (questo \u00e8 un riferimento al paradosso di Zenone). Scharlach promette che nella loro prossima incarnazione intrappoler\u00e0 L\u00f6nnrot in questo labirinto pi\u00f9 semplice, e lo uccide."}
{"id": "6265298", "revid": "85888733", "url": "https://it.wikipedia.org/wiki?curid=6265298", "title": "Valle del Nera", "text": ""}
{"id": "6265300", "revid": "123246315", "url": "https://it.wikipedia.org/wiki?curid=6265300", "title": "Dinuzulu kaCetshwayo", "text": "Biografia.\nLotte per la Corona.\nPer la successione al padre Dinuzulu fece un primo appello agli inglesi ma non ricevette risposta. Cos\u00ec decise di offrire laute ricompense di terreno ai contadini boeri dei distretti Vryheid e Utrecht, al fine di convincerli a combattere dalla sua parte per ripristinare il regno Zulu, caduto dopo la morte del padre. Fu cos\u00ec che nel 1884 un gruppo di agricoltori boeri, con la promessa della creazione di una nuova repubblica con sbocco sul mare, si un\u00ec al principe ereditario, e, guidati dal generale Lucas Johannes Meijer e Louis Botha, si scontrarono con Zibhebhu kaMaphitha, protetto dell'Impero britannico che contestava la legittimit\u00e0 di Dinizulu, sconfitto il 5 giugno 1884 nella battaglia di Tshaneni.\nLa Nuova Repubblica cos\u00ec creata venne presto riconosciuta da Germania e dal Portogallo. Dopo considerevoli controversie presso un tribunale di Natal, l'impero inglese alla fine riconobbe la Nuova Repubblica, anche se di dimensioni ridotte dopo l'annessione delle pianure costiere da parte inglese e privata della possibilit\u00e0 di mantenere un porto.\nEsilio.\nLa repubblica venne poi annessa, su sua richiesta, nel 1888, alla Repubblica del Transvaal: la stabilit\u00e0 nel regno Zulu continu\u00f2 fino a quando gli inglesi non invasero questa statalit\u00e0.\nSuccessivamente Dinuzulu venne condannato per la sua presunta partecipazione alla ribellione contro la potenza coloniale e mandato in esilio sull'isola di Sant'Elena.\nRitorno in Patria.\nQuando le colonie e territori inglesi dell'Africa australe vennero unificati nell'Unione Sudafricana Louis Botha ne divenne il primo ministro fece tornare Dinuzulu in Sudafrica permettendogli di passare gli ultimi anni della sua vita in Transvaal, dove mor\u00ec il 18 ottobre 1913 all'et\u00e0 di 44 o 45 anni."}
{"id": "6265306", "revid": "767487", "url": "https://it.wikipedia.org/wiki?curid=6265306", "title": "Un viaggio nella Luna", "text": "Un viaggio nella Luna \u00e8 un film del 1921 di Gino Zaccaria. \u00c8 un film muto in bianco e nero considerato perduto. Prodotto da Lilliput Film di Roma, \u00e8 probabilmente il primo film italiano fantascientifico d'animazione. Narra di un viaggio interplanetario compiuto in sogno da un giocattolo."}
{"id": "6265342", "revid": "1573940", "url": "https://it.wikipedia.org/wiki?curid=6265342", "title": "Zw\u00f6lf-Apostel-Kirche", "text": "La Zw\u00f6lf-Apostel-Kirche (letteralmente \u201cchiesa dei XII Apostoli\u201d) \u00e8 una chiesa evangelica di Berlino, sita nel quartiere di Sch\u00f6neberg.\nImportante esempio di architettura ecclesiastica del medio Ottocento, \u00e8 posta sotto tutela monumentale (\"Denkmalschutz\").\nStoria.\nNel 1863, in seguito all\u2019espansione edilizia del suburbio berlinese, venne fondata nell\u2019area a sud del Tiergarten una nuova parrocchia, dedicata ai XII Apostoli, scorporandone il territorio dalla parrocchia di Sch\u00f6neberg.\nLa costruzione dell\u2019edificio ecclesiastico inizi\u00f2 dopo alcuni anni, nel 1871, e termin\u00f2 nel 1874; la consacrazione avvenne l\u201911 dicembre dello stesso anno. La nuova chiesa venne costruita dagli architetti Hermann Blankenstein e Julius Emmerich seguendo un vecchio progetto di Friedrich August St\u00fcler.\nDurante la seconda guerra mondiale fu lievemente danneggiata, venendo riaperta gi\u00e0 nel 1946 alla presenza del vescovo Dibelius; nel 1959 segu\u00ec un restauro approfondito, condotto su progetto di Ludolf von Walthausen.\nCaratteristiche.\nSi tratta di una chiesa a pianta basilicale con la facciata posta sul lato nord e un coro poligonale sul lato sud; al centro della facciata \u00e8 posto il campanile, sormontato da un tetto ottagonale a punta.\nLe pareti esterne sono rivestite in laterizi e disegnate nel cosiddetto \"Rundbogenstil\" (letteralmente \u201cstile ad archi arrotondati\u201d), una sorta di neoromanico in voga a Berlino intorno alla met\u00e0 del secolo, e gi\u00e0 in declino all\u2019epoca della costruzione della chiesa.\nL\u2019interno, a tre navate coperte da volte a crociera, pu\u00f2 contenere circa fedeli; la zona presbiteriale venne ridisegnata in occasione del restauro del 1959."}
{"id": "6265354", "revid": "6923", "url": "https://it.wikipedia.org/wiki?curid=6265354", "title": "Alberto Beretta", "text": "Era fratello di santa Gianna Beretta Molla.\nBiografia.\nLa famiglia.\nEnrico nacque a Milano il 28 agosto 1916, da Alberto Beretta e Maria de Micheli, entrambi cristiani praticanti e terziari francescani. La famiglia era di origini veneziane e dal Seicento si era stabilita a Magenta, nel milanese, non lontano dall'allora chiesa parrocchiale, nella contrada di San Martino (odierna via Roma) dove si era ben presto radicata, dando alla citt\u00e0 addirittura un parroco, don Giovanni Battista Beretta, sette altri sacerdoti e diversi notai. Lo zio di Enrico, monsignor Giuseppe Beretta, fu pure sacerdote e prevosto in una chiesa di Milano.\nSettimo dei tredici figli (di cui otto sopravvissuti), altri due dei suoi fratelli e sorelle scelsero in seguito di abbracciare la vita religiosa: Giuseppe, sacerdote ingegnere nella diocesi di Bergamo e poi monsignore; Virginia, medico e religiosa canossiana. Sua sorella fu la celebre Gianna Beretta Molla, proclamata santa nel 2004.\nL'attivit\u00e0 medica e religiosa.\nIl profondo legame religioso dei genitori, fu probabilmente una delle principali ragioni che spinsero il giovane Alberto a voler intraprendere la via della religione, entrando nell'ordine dei cappuccini di cui sin da piccolo frequent\u00f2 il convento di viale Piave a Milano. Qui conobbe e frequent\u00f2 fr\u00e0 Cecilio Maria Cortinovis (oggi Servo di Dio), fr\u00e0 Genesio da Gallarate (che fu sua guida spirituale) e l'ingegnere chimico Marcello Candia, col quale condivise l'interesse per la chimica e le scienze.\nLaureatosi in medicina, decise in seguito di frequentare a Friburgo i primi due anni del seminario per studiare teologia, completando poi i propri studi a Milano, legandosi sempre pi\u00f9 ai padri missionari del PIME. Dopo aver concluso gli studi, venne ordinato sacerdote a Milano il 18 marzo 1948 per mano del cardinale Alfredo Ildefonso Schuster, il quale lo destin\u00f2 poco dopo alla diocesi di Graja\u00fa in Brasile, sotto l'obbedienza del vescovo Emiliano Jos\u00e9 Lonati, cappuccino. Verso la fine del 1948, dunque, don Enrico part\u00ec alla volta della sua nuova destinazione, accogliendo con gioia la proposta che gli pervenne dal vescovo locale, ovvero quella di costruire un ospedale diocesano.\nGrazie all'aiuto del fratello Francesco Beretta, ingegnere civile, Enrico si interess\u00f2 ed avvi\u00f2 da subito i lavori di costruzione. Fu durante questo periodo che matur\u00f2 una personale vocazione all'ordine dei cappuccini dei quali frequent\u00f2 per breve tempo il convento provinciale di Guaramiranga nel Cear\u00e1 come novizio, facendo solenne professione infine il 16 agosto 1961 e prendendo i nomi religiosi di Alberto Maria in ricordo dei genitori. Intenzionato a continuare a sostenere la sua opera come medico oltre che come sacerdote, convalid\u00f2 alcuni esami presso la facolt\u00e0 di medicina dell'Universit\u00e0 di Porto Alegre in Brasile, dove tra l'altro approfond\u00ec le sue personali conoscenze sulle malattie tropicali. Divenuto medico chirurgo, grazie alla collaborazione con un medico russo conosciuto a Rio de Janeiro, impar\u00f2 la tecnica della sterilizzazione e della preparazione della placenta che veniva raccolta dalle levatrici in appositi contenitori preparati in precedenza e poi riutilizzata in caso di necessit\u00e0 (divenne tra i primi a sperimentarla per la cura del diabete, dei reumatismi e dell'asma).\nSi interess\u00f2 particolarmente anche al campo dell'oculistica, operando all'occhio di cataratta e di problematiche al cristallino, ed alla cura della lebbra per cui si prodig\u00f2 per la costruzione di un villaggio denominato \"Vila San Marino\", dotato di case in muratura, adeguati servizi igienici e una chiesa, primo esempio nello stato del Maranh\u00e3o.\nDurante uno dei suoi viaggi, il 25 dicembre 1981 venne colpito da un ictus che lo paralizz\u00f2 alla lingua, ad un braccio e ad una gamba. Trasferito in Italia, dovette rinunciare definitivamente alla propria missione di medico e di missionario, venendo dapprima curato e poi dimesso dall'ospedale di Ponte San Pietro (Bergamo) e trascorrendo in seguito gli ultimi anni a Bergamo sino alla morte che lo colse nel 2001. Nel 2008, a quattro anni dalla canonizzazione di sua sorella Gianna, \u00e8 iniziato proprio da Bergamo il suo processo di beatificazione che si \u00e8 concluso nel 2013."}
{"id": "6265355", "revid": "1632387", "url": "https://it.wikipedia.org/wiki?curid=6265355", "title": "Serpent Temptation", "text": "Serpent Temptation \u00e8 il primo album in studio del gruppo musicale death metal statunitense Opprobrium, all'epoca conosciuti come Incubus, pubblicato nel 1988 dalla Brutal Records.\nIl disco.\nIl disco di debutto degli Incubus fu uno dei primi esempi di death metal inteso ad estremizzare le sonorit\u00e0 tipiche del thrash metal. Le linee vocali registrate dal cantante e bassista Scot Latour vennero eseguite in un incrocio tra il growl e lo screaming tipico del black metal. La copertina dell'album mostra un serpente sopra ad un albero spoglio sotto al quale giacciono due scheletri, in una macabra rappresentazione del peccato originale, infatti il titolo dell'album, come facilmente intuibile, significa \"la tentazione del serpente\". Questo disegno venne realizzato da Reginaldo Howard, fratello di due componenti della formazione. I testi delle canzoni, a differenza della gran parte dei gruppi di metal estremo, non sono contro la religione ma, come nel caso di \"The Battle of Armageddon\", si ispirano alla Bibbia; non mancano comunque le tematiche violente (\"Sadistic Sinner\") e le accuse contro i corrotti (\"Blaspheming Prophets\").\nL'album fu pubblicato dalla Brutal Records una piccola etichetta discografica che si avvalse della britannica Metal Works per la distribuzione in Europa. Questo fu l'unico disco inciso dagli Incubus / Opprobrium come trio, infatti ad un anno di distanza dalla pubblicazione Latour lasci\u00f2 il gruppo, da quel momento in poi tutte le registrazioni della band vennero effettuate solo dai due fratelli Howard. Gli otto pezzi che compongono il disco vennero registrati in uno studio nei pressi di New Orleans in Louisiana e furono poi mixati presso lo studio Track Record di Los Angeles in California.\nIl 15 gennaio del 2016 la Relapse Records pubblic\u00f2 la ristampa dell'album originale cambiando il nome della band in Opprobrium. Il disco venne distribuito in LP a tiratura limitata e, per la prima volta, su CD (disponibile anche per il download digitale) con l'aggiunta di quattro bonus track tratte dal demo del 1987.\nVersione ri-registrata.\nNel 1996 la Nuclear Blast si accord\u00f2 con gli Incubus per una nuova edizione dell'album, originariamente edito dalla Brutal Records otto anni prima, da pubblicare in CD con il marchio Radiation Records. Tutte le parti vocali vennero quindi registrate nuovamente da Francis Howard, furono cambiati parte dei testi e alcuni titoli dei brani e fu adottata una nuova grafica, con una rivisitazione della copertina che, come in precedenza, raffigura il tema del peccato originale. Le canzoni vennero anche tutte remixate presso il Southlake Studio di Metairie in Louisiana, la stessa sala d'incisione utilizzata per l'album originale. \nLa stessa versione fu in seguito inserita su un unico CD, in formato digipak, assieme alla ristampa di \"Beyond the Unknown\", il secondo disco degli Incubus. Questa uscita venne pubblicata il 15 agosto del 2000 dalla Nuclear Blast, senza apportare modifiche alla copertina di \"Beyond the Unknown\", raffigurante una figura spettrale incappucciata tra le rovine di un cimitero, tranne che per l'aggiunta di \"Serpent Temptation\" nel titolo.\nNel 2008 l'etichetta discografica polacca Metal Mind Productions acquis\u00ec i diritti per una nuova pubblicazione di questa versione, tuttavia venne utilizzato il nome Opprobrium anzich\u00e9 Incubus. La ristampa usc\u00ec il 10 novembre dello stesso anno in Europa ed il successivo 20 gennaio negli Stati Uniti d'America. Per l'occasione l'album venne rimasterizzato con uno standard digitale a 24 bit su CD dorato e distribuito in edizione limitata a 1000 copie."}
{"id": "6265356", "revid": "767487", "url": "https://it.wikipedia.org/wiki?curid=6265356", "title": "Chiara Serafino", "text": ""}
{"id": "6265361", "revid": "1745361", "url": "https://it.wikipedia.org/wiki?curid=6265361", "title": "Kashka Darya", "text": "Il Kashka Darya (uzbeko: \u049a\u0430\u0448\u049b\u0430\u0434\u0430\u0440\u0451; russo: \u041a\u0430\u0448\u043a\u0430\u0434\u0430\u0440\u044c\u044f), noto anche come Qashqadaryo, \u00e8 un fiume che scorre in Tagikistan e nel sud dell'Uzbekistan.\nNasce dalle pendici occidentali della catena dei monti Gissar e Zeravshan, in Tagikistan, e si dirige verso ovest. Attraversata la localit\u00e0 di Farob, entra nell'Uzbekistan. Il fiume, a poco a poco, piega verso sud-ovest, passa attraverso le citt\u00e0 di Kitob e Chiroqchi e riceve gli affluenti di sinistra Jinnidaryo, Oqsuv e Tanhozdaryo. Quest'ultimo si versa nel fiume 10\u00a0km a monte del punto in cui il Kashka-Darya riceve da destra il Tanxozdaryo. Nel suo corso medio il fiume viene arginato con un bacino artificiale a Chimkurgan. Nel suo corso inferiore incontra ancora il G'uzordaryo, anch'esso proveniente da sinistra. Infine, raggiunge la citt\u00e0 di Qarshi e penetra nella steppa omonima, ove disperde le sue acque.\nIl Kashka Darya ha una lunghezza di 378\u00a0km. Il suo bacino idrografico si estende per circa 8780\u00a0km\u00b2. Il fiume riceve anche acqua dallo Zeravshan, il terzo pi\u00f9 grande fiume dell'Uzbekistan, situato pi\u00f9 a nord, attraverso il canale di Eskianhor."}
{"id": "6265371", "revid": "767487", "url": "https://it.wikipedia.org/wiki?curid=6265371", "title": "Alice Greppi", "text": "Carriera.\nDopo una stagione e mezza con il San Bernardo Luserna, si \u00e8 svincolata a met\u00e0 dicembre 2017, poco prima della fine del girone di andata del girone A del campionato di Serie B 2017-2018. Dopo un mese circa ha trovato un accordo con la Lavagnese, societ\u00e0 neopromossa in Serie B e inserita anch'essa nel girone A.\nNell'estate 2018 si trasferisce al , in Serie B."}
{"id": "6265376", "revid": "822826", "url": "https://it.wikipedia.org/wiki?curid=6265376", "title": "Hubertus Grimm", "text": ""}
{"id": "6265377", "revid": "1851848", "url": "https://it.wikipedia.org/wiki?curid=6265377", "title": "Sara Tosetto", "text": ""}
{"id": "6265378", "revid": "97968355", "url": "https://it.wikipedia.org/wiki?curid=6265378", "title": "Ardas", "text": "L'Ardas \u00e8 una preghiera sikh molto viva nella fede presente. Si recita al mattino e alla sera, da parte del credente, e anche prima di tutte le cose importanti della vita. Va recitata anche prima dei pasti. Questa preghiera lancia un appello e parla un po' della storia sikh; viene utilizzata per la devozione al dio vivente. Cita i nomi dei dieci guru del sikhismo e si \u00e8 evoluta nel corso del tempo. Questa preghiera \u00e8 di solito recitato in piedi con le mani giunte. La parola \"Ardas\" deriva da \"Arazdashat\", una parola persiana che significa richiesta, supplica, preghiera o indirizzo ad un'autorit\u00e0 superiore. Non \u00e8 scritta nel libro sacro del sikhismo, Guru Granth Sahib. Alcuni la indicano come il cuore orante della comunit\u00e0 sikh, che si evolve nel corso dei secoli. \nInizia cos\u00ec:\n\u0a05\u0a30\u0a26\u0a3e\u0a38: \u0a74 \u0a35\u0a3e\u0a39\u0a3f\u0a17\u0a5d\u0a30\u0a42 \u0a1c\u0a40 \u0a15\u0a40 \u0a2b\u0a24\u0a39\u0a3f \u0965 \u0a38\u0a5d\u0a30\u0a40 \u0a2d\u0a17\u0a4c\u0a24\u0a40 \u0a1c\u0a40 \u0a38\u0a39\u0a3e\u0a07 \u0965 \u0a35\u0a3e\u0a30 \u0a38\u0a5d\u0a30\u0a40 \u0a2d\u0a17\u0a4c\u0a24\u0a40 \u0a1c\u0a40 \u0a15\u0a40 \u0a2a\u0a3e\u0a24\u0a38\u0a3c\u0a3e\u0a39\u0a40 \u0a67\u0a66\u0965 \n\"Ardaas, Ekh-oonkaar Vaaheguroo jee kee Fat'eh. Sree Bhagautee jee Sahaa-e; vaar Sree Bhagautee jee kee Paat'shaahee D'assveen\"\nDio, la vittoria appartiene a Vahiguru. Il sacro Bhagauti; ode a Bhagauti al decimo maestro ... (Il Baghauti \u00e8 il patto di intelligenza e saggezza dell'anima, un concetto sikh).\nL'Ardas \u00e8 costituito da tre parti: nella prima parte il credente invoca il \"Senza Tempo\" e i primi guru del sikhismo. La seconda parte rammenta i sacrifici ela devozione dei sikh. La terza sezione \u00e8 costituita da parole improvvisate secondo le necessit\u00e0 del momento della congregazione in preghiera e le opportunit\u00e0 che suscita la recita dell'Ardas."}
{"id": "6265386", "revid": "85889548", "url": "https://it.wikipedia.org/wiki?curid=6265386", "title": "Antikensammlung (Berlino)", "text": ""}
{"id": "6265387", "revid": "85889553", "url": "https://it.wikipedia.org/wiki?curid=6265387", "title": "Antikensammlung (Monaco di Baviera)", "text": ""}
{"id": "6265390", "revid": "123158441", "url": "https://it.wikipedia.org/wiki?curid=6265390", "title": "Polvica di Nola", "text": "La frazione di Polvica di Nola confina con l'omonima frazione del comune di San Felice a Cancello (CE) e con una propaggine del comune di Acerra (frazione Pezzalunga) e dista 8,2 chilometri dal capoluogo ad una altitudine di 31 m.\nStoria.\nNegli ultimi tempi le amministrazioni comunali hanno puntato molto sul rilancio della frazione, che \u00e8 stata dotata di numerosi servizi. Il patrono \u00e8 San Vincenzo Ferreri. La vocazione agricola si \u00e8 affiancata, negli ultimi decenni, ad uno sviluppo del terziario, rappresentato, in localit\u00e0 \"Boscofangone\", dalle realt\u00e0 del CIS di Nola (cio\u00e8 il Centro Integrato Servizi, che \u00e8 la pi\u00f9 grande citt\u00e0 dell'ingrosso d'Italia), dell'Interporto campano (con la dogana merci), dell'Alenia Aeronautica (dove si assemblano parti dell'A380), del centro commerciale \"Vulcano buono\" (progettato da Renzo Piano, uno dei maggiori d'Europa), dell'ASI e delle Officine NTV (dove sono tuttora prodotti e sottoposti ai primi test i treni Italo)."}
{"id": "6265397", "revid": "767487", "url": "https://it.wikipedia.org/wiki?curid=6265397", "title": "Bani (sikhismo)", "text": "Bani \u00e8 una parola comune che i credenti sikh usano come abbreviazione di gurbani; questo termine si riferisce alle composizioni dei guru del sikhismo e agli scritti dei Bhagat, i poeti, i cui inni si trovano nel libro sacro dei sikh Guru Granth Sahib. \"Bani\" deriva dal sanscrito \"vani\" e significa \"voce, parola\". Vi sono cinque Bani che sono delle preghiere da recitare quotidianamente da parte dei credenti sikh. I bani possono trattare anche degli scritti del Dasam Granth. Per i sikh, le paole dei guro sono considerate rivelate da dio. I guru non sono n\u00e9 degli avatar, n\u00e9 dei profeti. I bani sono le parole, i comandamenti divini rivelati tramite la mediazione dei guru."}
{"id": "6265421", "revid": "1386188", "url": "https://it.wikipedia.org/wiki?curid=6265421", "title": "Gurbani", "text": "Gurbani \u00e8 il termine che lega le parole \"Bani\" e \"Gur\" cio\u00e8 guru. Bani deriva dal sanscrito e significa: \"suono, parola\". Cos\u00ec, nel sikhismo, \"gurbani\" si riferisce ai discorsi composti dai guru del sikhismo. Tuttavia il termine \"bani\" viene utilizzato per designare qualsiasi inno del Guru Granth Sahib."}
{"id": "6265437", "revid": "85889873", "url": "https://it.wikipedia.org/wiki?curid=6265437", "title": "Museum Scharf-Gerstenberg", "text": ""}
{"id": "6265438", "revid": "729019", "url": "https://it.wikipedia.org/wiki?curid=6265438", "title": "Sun Link", "text": "Il Sun Link, conosciuto anche come tranvia di Tucson (in inglese \"Tucson Streetcar\", IPA: ) \u00e8 la tranvia a servizio della citt\u00e0 di Tucson, che collega il campus dell'Universit\u00e0 dell'Arizona, Downtown Tucson e il Mercado District.\nLa tranvia, costata complessivamente 196 milioni di dollari, forniti sia dal governo locale che da quello federale, \u00e8 stata inaugurata il 25 luglio 2014. \u00c8 lunga 6,3\u00a0km ed \u00e8 gestita dall'azienda francese RATP Dev.\nIl servizio.\nLa tranvia \u00e8 attiva sette giorni su sette, con un servizio ridotto nei fine settimana. Le frequenze variano dai 10 minuti delle ore di punta dei giorni feriali ai 30 minuti delle ore di morbida dei giorni festivi."}
{"id": "6265452", "revid": "6923", "url": "https://it.wikipedia.org/wiki?curid=6265452", "title": "Cade's Road", "text": "Cade's Road \u00e8 il nome dato a una presunta strada romana che avrebbe attraversato l'Inghilterra nordorientale. Deve il suo nome a John Cade, un commerciante e antiquario che, una volta ritiratosi dagli affari, cominci\u00f2 a studiare le rovine romane della Contea di Durham. Proprio in seguito a questi studi Cade arriv\u00f2 a teorizzare nel 1785 l'esistenza di una strada che avrebbe collegato fra loro l'Humber e la foce del Tyne.\nLa Cade's Road \u00e8 tuttora oggetto di discussione: sebbene, infatti, in alcuni punti del supposto percorso esistano effettivamente le tracce di una strada romana, l'esatto tragitto risulta ancora ignoto, cos\u00ec come ignoto \u00e8 il nome che essa avrebbe avuto in epoca romana. Sarebbe dunque pi\u00f9 corretto considerarla non una singola strada, ma un sistema viario composto dalla giustapposizione di tronconi di strade differenti.\nPercorso.\nLa Cade's Road avrebbe attraversato le due contee storiche dello Yorkshire e di Durham, separate fra loro dal fiume Tees.\nDall'Humber al fiume Tees.\nNello Yorkshire la Cade's Road avrebbe preso il via dalla citt\u00e0 di Brough, dove nei pressi di un punto di attraversamento convivevano un preesistente insediamento celtico e il \"castrum\" romano di \"Petuaria\". La strada si sarebbe diretta poi verso nord attraverso i villaggi di Thorpe le Street e Market Weighton, prima di piegare verso occidente (seguendo probabilmente il tracciato di un'altra strada romana, quella attualmente conosciuta come \"Ermine street\"), fino a raggiungere York (la romana \"Eburacum\"). Da York avrebbe proseguito poi verso nord fino a Thornton-le-Street nei pressi di Thirsk e poi ancora oltre fino ad attraversare il fiume Tees nei pressi dei villaggi di Middleton St George and Middleton One Row su di un ponte di pietra i cui resti sono in parte visibili nelle facciate degli edifici locali.\nDal fiume Tees al fiume Tyne.\nAttraversato il Tees, la strada sarebbe entrata nella Contea di Durham dirigendosi verso nord attraverso i villaggi di Sadberge e Great Stainton (conosciuto anche come Stainton-le-Street) nei pressi Sedgefield. Non si conosce il percorso seguito nel circondario della citt\u00e0 di Durham, ma si ritiene che la costeggiasse a est, attraversando il fiume Wear all'altezza dell'attuale quartiere di Kepier. Successivamente la strada avrebbe attraversato il \"castrum\" di \"Concangis\", nei pressi di Chester-le-Street, l'unico forte romano attualmente conosciuto fra le due citt\u00e0 di York e Newcastle. Da \"Concangis\" la strada si sarebbe diretta a nord attraverso Birtley e Wrekenton, un villaggio adesso inglobato nell'area di Gateshead. Da Wrekenton si sarebbe diramata una strada secondaria conosciuta come \"Wrekendyke\", che portava a nordest verso il \"castrum\" di \"Arbeia\" presso South Shields; secondo alcuni Wrekenton sarebbe stata sede di un ulteriore fortificazione romana, ma tale ipotesi non \u00e8 mai stata confermata. La Cade's Road avrebbe poi proseguito nel suo percorso a nord di Wrekenton attraverso la strada principale di Gateshead per attraversare il Tyne grazie al \"Pons Aelius\", il ponte romano che sorgeva dove ora \u00e8 l'attuale Newcastle upon Tyne. L'opinione comune \u00e8 che la strada, una volta raggiunto il Vallo di Adriano, terminasse il proprio percorso senza andare oltre."}
{"id": "6265454", "revid": "1318658", "url": "https://it.wikipedia.org/wiki?curid=6265454", "title": "Jerry Blevins", "text": "Minor League (MiLB).\nDopo aver giocato per due anni all\u2019Universit\u00e0 di Dayton, viene selezionato al 17\u00ba giro del draft amatoriale 2004 dai Chicago Cubs, come 516\u00aa scelta assoluta. Viene quindi girato ai Boise Hawks, team della Northwest League (A\u2013 ) affiliato ai Cubs. Le statistiche sono subito promettenti: in 23 partite (33,1 inning) fa registrare una media PGL di 1,62, con una media battuta per gli avversari particolarmente bassa (.145). Grazie a queste prestazioni ottiene 6 vittorie e 5 salvezze, a fronte di una sola sconfitta, e viene inserito nella selezione all-star della lega. \nNella stagione 2005, trascorsa in singolo A con i Peoria Chiefs della Midwest League, aumenta le sue presenze in campo (48) ma peggiora sensibilmente il rendimento (3-7 di record vittorie-sconfitte, 5,54 di PGL). Mostra per\u00f2 buone potenzialit\u00e0 come closer, ottenendo 14 salvezze. \nDopo un 2006 sottotono (6,13 di PGL in 29 partite), nel 2007 si mette subito in mostra giocando 38 partite tra i Daytona Cubs (A+) e i Tennessee Smokies (doppio A). Il 16 luglio, insieme al ricevitore Rob Bowen, viene ceduto dai Cubs agli Oakland Athletics, in cambio del ricevitore Jason Kendall. Passa i due mesi successivi in Minor League con due team affiliati alla franchigia di Oakland: i Sacramento River Cats della Pacific Coast League, con cui debutta in triplo A, e i Midland RockHounds della Texas League (doppio A). Alla fine della stagione in Minor League, far\u00e0 registrare statistiche incoraggianti: 5 vittorie e 5 sconfitte, 1,63 di PGL, 10 salvezze su altrettante opportunit\u00e0 e .200 di media battuta per gli avversari in 56 partite (77,1 inning).\nMajor League (MLB).\nOakland Athletics (2007-2013).\nDebutta nella MLB il 16 settembre 2007, al Coliseum di Oakland contro i Texas Rangers. Fin\u00ec la prima stagione con una sconfitta e 9,64 di PGL in sole 6 partite (4,2 inning).\nNel 2008 viene impiegato pi\u00f9 assiduamente (36 partite, 3,11 di PGL), anche se trascorre met\u00e0 della stagione con i Sacramento River Cats (28 partite, 2,78 di PGL, 10 salvezze). Le buone prestazioni in triplo A gli valgono un posto tra le all-star della Pacific Coast League e una conferma in prima squadra per l\u2019anno seguente. Anche nel 2009 si divide per\u00f2 tra Oakland (4,84 di PGL, 20 partite) e la vicina Sacramento (3,84 di PGL, 45 partite). \nNel 2010 riesce finalmente a ritagliarsi un posto stabile in prima squadra, arrivando a giocare 63 partite (48,2 inning). Migliora sensibilmente la sua media PGL (3,70), ottiene per la prima volta un saldo positivo tra vittorie e sconfitte (2-1) e conquista anche la sua prima salvezza in Major League.\nNonostante le buone premesse nel 2011 si ritrova, per l'ultima volta in carriera, a diversi tra gli Athletics (26 partite) e i River Cats (27). Continua comunque la sua maturazione, arrivando a un\u2019ottima media PGL di 2,86.\nIl 2012 \u00e8 l\u2019anno del salto di qualit\u00e0. In 63 partite (65,1 inning, record personale) ottiene un record di 5-1 e una salvezza. Ottime anche la media PGL (2,48) e la media battuta avversari (solo .201). A ottobre 2012 arrivano anche le prime tre apparizioni ai play-off, contro i Detroit Tigers (3,2 inning lanciati, senza concedere valide).\nIl 18 gennaio 2013 firma un contratto annuale da 1,1 milioni di dollari. In 67 partite mette a segno 5 vittorie, ma si lascia sfuggire 4 salvezze (3,15 di PGL). L'11 dicembre viene ceduto ai Washington Nationals per l'esterno sinistro Billy Burns.\nWashington Nationals (2014).\nIl 17 gennaio 2014 firma un contratto annuale da 1,675 milioni di dollari. In 64 partite (57,1 inning) ottiene 2 vittorie e 3 sconfitte, con 4,87 di PGL e .229 alla battuta per gli avversari. Il suo rendimento migliora nettamente nei play-off, quando sale sul monte di lancio per tre volte nelle Division Series perse contro i futuri campioni dei San Francisco Giants, e in 3,1 inning non concede valide. Il 12 febbraio 2015 firma il terzo annuale per 2,4 milioni di dollari. \nNew York Mets (2015-2018).\nIl 30 marzo 2015 viene ceduto ai New York Mets in cambio dell'esterno centro Matthew den Dekker. A causa di una frattura al radio del braccio sinistro, termina anzitempo la stagione dopo sole 7 partite, senza concedere valide e con una vittoria all\u2019attivo. Il 2 novembre diventa free agent e il 15 dicembre firma un annuale per 4 milioni di dollari. \nNel 2016 fa registrare il suo record personale di partite giocate (73, ma con soli 42 inning all\u2019attivo). Impiegato per lo pi\u00f9 come specialista mancino, contribuisce alla rimonta dei Mets nella corsa play-off, formando con il setup Addison Reed e il closer Jeurys Familia uno dei reparti pi\u00f9 affidabili della National League. Lancia prevalentemente un sinker da 89,65\u00a0miglia orarie di velocit\u00e0 media e finisce con 4 vittorie e 2 sconfitte, 2,79 di PGL e .229 di media battuta per gli avversari. Per la prima volta dal 2012 mette a referto anche 2 salvezze. Il 3 novembre diventa nuovamente free agent.\nIl 14 febbraio 2017 firma con i Mets un contratto annuale da 6,5 milioni di dollari, con un\u2019opzione sul secondo anno a 7 milioni. Viene impiegato principalmente come setup.\nOakland Athletics e Atlanta Braves (2019).\nIl 4 febbraio 2019 ha firmato un contratto con gli Oakland Athletics. Il 28 aprile 2019, Blevins \u00e8 stato scambiato con gli Atlanta Braves per una somma in denaro. Divenne free agent a fine stagione.\nSan Francisco Giants (2020).\nIl 12 gennaio 2020, Blevins firm\u00f2 un contratto di minor league con i San Francisco Giants, che per\u00f2 lo svincolarono il 2 aprile successivo, prima dell'inizio della stagione regolare. Salt\u00f2 quindi l'intera stagione.\nRitorno ai Mets e ritiro (2021).\nL'11 dicembre 2020, Blevins firm\u00f2 un contratto di minor league con i New York Mets. Il 27 aprile 2021, Blevins annunci\u00f2 il ritiro dal baseball professionistico."}
{"id": "6265457", "revid": "767487", "url": "https://it.wikipedia.org/wiki?curid=6265457", "title": "La pelle dell'orso", "text": "La pelle dell'orso \u00e8 un film italiano del 2016 diretto da Marco Segato e interpretato da Marco Paolini.\nIl film, tratto dal romanzo omonimo di Matteo Righetto, \u00e8 stato presentato al concorso \"Annecy Cin\u00e9ma Italien\" 2016.\nTrama.\nNegli anni '50 in un piccolo borgo delle Dolomiti (Colle Santa Lucia) vive Pietro Sieff, ex galeotto, vedovo da quando la moglie \u00e8 morta annegata in un lago. Pietro ha un figlio quattordicenne, con il quale non ha un buon rapporto, ed \u00e8 considerato un perdente dagli abitanti del paese.\nUn giorno decide di riscattarsi accettando una scommessa potenzialmente pericolosa con il suo datore di lavoro Crepaz, padrone della cava di pietra. Sieff dovr\u00e0 andare a caccia di un orso che sta aggredendo gli animali delle fattorie circostanti: se riuscir\u00e0 a ucciderlo ricever\u00e0 da Crepaz 600.000 lire, altrimenti dovr\u00e0 lavorare come spaccapietre gratis per un anno. Il figlio Domenico lo raggiunge e insieme si mettono sulle tracce dell'orso. Questa avventura permetter\u00e0 ai due di riavvicinarsi in tutti i sensi."}
{"id": "6265458", "revid": "767487", "url": "https://it.wikipedia.org/wiki?curid=6265458", "title": "Jennifer Beattie", "text": "\u00c8 sorella di John, rugbista a 15 e terza linea centro del Bayonne."}
{"id": "6265480", "revid": "709565", "url": "https://it.wikipedia.org/wiki?curid=6265480", "title": "Taylor Wane", "text": "Biografia.\nLa Wane voleva inizialmente diventare un'insegnante. Tuttavia, all'et\u00e0 di 18 anni, sua madre la fece entrare in una competizione fra \"pin-up\", che vinse. Dopo essersi trasferita a Londra, inizi\u00f2 a lavorare come modella in topless. Successivamente, si spost\u00f2 a Los Angeles, dove visse per pi\u00f9 di un anno lavorando come modella per riviste maschili.\nLa Wane entr\u00f2 nell'industria di film per adulti nel 1989."}
{"id": "6265483", "revid": "1305772", "url": "https://it.wikipedia.org/wiki?curid=6265483", "title": "International Truck Racing", "text": "International Truck Racing \u00e8 un videogioco di corse con autoarticolati pubblicato nel 1992-1993 per Amiga, Atari ST e Commodore 64 dalla Zeppelin Games. Venne poco apprezzato dalla maggior parte della critica. Il manuale cita anche una versione per MS-DOS ma non si ha conferma della sua esistenza.\nModalit\u00e0 di gioco.\nSi corrono gare su 6 piste tortuose circondate da terreno erboso. La visuale \u00e8 dall'alto, con scorrimento in tutte le direzioni. La guida \u00e8 con cambio automatico e avviene con la lentezza e la difficolt\u00e0 di manovra dei camion autoarticolati. Gli scontri con gli altri veicoli o con gli ostacoli fanno aumentare un indicatore dei danni, se questo arriva al massimo si viene eliminati dalla partita. In caso di esaurimento del carburante si pu\u00f2 ancora procedere ma con grande lentezza. Si pu\u00f2 passare ai box per riparare i danni e per rifornire il carburante.\nSu Commodore 64 il gioco \u00e8 solo per un giocatore, si pu\u00f2 fare pratica su uno dei circuiti o affrontare il campionato su tutti. Ogni gara \u00e8 contro altri tre camion controllati dal computer. In base al piazzamento si guadagna denaro che pu\u00f2 essere speso tra una gara e l'altra per acquistare potenziamenti, come miglior accelerazione, migliori freni, serbatoio pi\u00f9 capiente.\nSu Amiga e Atari ST \u00e8 presente anche la modalit\u00e0 a due giocatori in simultanea, che hanno la visuale in comune; se uno dei due rimane indietro fino al limite dello schermo, viene spinto automaticamente pi\u00f9 avanti. A ogni gara partecipano 6 camion in tutto e in giocatore singolo bisogna correre prima un giro di qualifica da soli per stabilire la posizione nella griglia di partenza. Non c'\u00e8 l'opzione per la pratica n\u00e9 l'acquisto di potenziamenti, ma prima di ogni gara si pu\u00f2 scegliere il tipo di pneumatici."}
{"id": "6265492", "revid": "93556", "url": "https://it.wikipedia.org/wiki?curid=6265492", "title": "Classe Cavallari", "text": "Le motovedette d'altura Classe Cavallari sono delle unit\u00e0 navali della Guardia costiera italiana, realizzate nel cantiere navale CRN di Ancona tra il 1988 e il 1990 ed entrate in servizio nel 1990.\nCaratteristiche.\nLe unit\u00e0 navali di questa classe realizzate in quattro esemplari sono state realizzate con scafo in acciaio e sovrastruttura in lega ed avevano all'epoca della loro entrata in servizio un dislocamento di 130 tonnellate ed era equipaggiata con quattro motori diesel Isotta Fraschini ID36 SS8V che avevano una potenza di 4720 HP e consentivano una velocit\u00e0 massima di 22 nodi con un'autonomia di 1000 miglia.\nLe imbarcazioni tra il 2010 e il 2012 sono state sottoposte a lavori di ammodernamento/trasformazione allo scafo, alla sovrastruttura, agli impianti e alla componente radioelettrica di comunicazione e scoperta per essere specializzata alla specifica attivit\u00e0 di vigilanza pesca, che hanno visto la sostituzione dei radar di navigazione GEM con radar Furuno e dei propulsori originali con due motori diesel Caterpillar 32C da 1193 KW che consentono all'unit\u00e0 di raggiungere una velocit\u00e0 di 17 nodi ed un'autonomia ridotta a 500 miglia. Al termine dei lavori, svolti presso i cantieri Siman di La Spezia, il loro dislocamento ha raggiunto 156 tonnellate.\nLe imbarcazioni dispongono di una imbarcazione ausiliaria in vetroresina.\nL'armamento \u00e8 costituito da due mitragliatrici MG 42/59 calibro 7,62 NATO."}
{"id": "6265497", "revid": "104458", "url": "https://it.wikipedia.org/wiki?curid=6265497", "title": "Dipartimento dell'Hauts-de-Seine", "text": ""}
{"id": "6265498", "revid": "104458", "url": "https://it.wikipedia.org/wiki?curid=6265498", "title": "Dipartimento del Loiret", "text": ""}
{"id": "6265500", "revid": "104458", "url": "https://it.wikipedia.org/wiki?curid=6265500", "title": "Dipartimento della Dr\u00f4me", "text": ""}
{"id": "6265501", "revid": "104458", "url": "https://it.wikipedia.org/wiki?curid=6265501", "title": "Dipartimento della Mayenne", "text": ""}
{"id": "6265502", "revid": "104458", "url": "https://it.wikipedia.org/wiki?curid=6265502", "title": "Dipartimento dell'Indre", "text": ""}
{"id": "6265503", "revid": "104458", "url": "https://it.wikipedia.org/wiki?curid=6265503", "title": "Dipartimento dell'Essonne", "text": ""}
{"id": "6265508", "revid": "436907", "url": "https://it.wikipedia.org/wiki?curid=6265508", "title": "Nel mezzo di un applauso", "text": "Nel mezzo di un applauso \u00e8 un singolo del cantante italiano Alessio Bernabei pubblicato l'8 febbraio 2017.\nDescrizione.\nIl brano \u00e8 stato presentato per la prima volta dal vivo dal cantante in occasione della sua partecipazione al Festival di Sanremo 2017, dove si \u00e8 posizionato al 15\u00ba posto nella serata conclusiva della manifestazione.\nVideo musicale.\nIl videoclip \u00e8 stato pubblicato l'8 febbraio 2017 attraverso il canale YouTube della Warner Music Italy.\nTracce.\nTesti e musiche di Robert Casalino, Dario Faini e Vanni Casagrande."}
{"id": "6265531", "revid": "767487", "url": "https://it.wikipedia.org/wiki?curid=6265531", "title": "Manel Navarro", "text": "Vincitore della trasmissione televisiva \"Objetivo Eurovisi\u00f3n\", ha rappresentato la Spagna all'Eurovision Song Contest 2017 con il brano \"Do It for Your Lover\".\nBiografia.\nHa debuttato nel 2014 vincendo il talent show \"Catalunya Teen Star\". Dopo la sua vittoria, ha firmato un contratto con l'etichetta discografica TeenStarRecords, per la quale ha pubblicato il suo singolo di debutto \"Brand New Day\". Nel 2015 ha firmato un contratto con Sony Music Spain, per la quale ha pubblicato \"Candle\", il suo secondo singolo.\nNel febbraio 2017 ha partecipato, insieme ad altri cinque artisti, alla trasmissione televisiva \"Objetivo Eurovisi\u00f3n\", finalizzata alla selezione del rappresentante per la Spagna all'Eurovision Song Contest 2017, risultandone vincitore e ottenendo quindi l'accesso alla manifestazione. Ha cos\u00ec partecipato al festival musicale europeo, che si \u00e8 svolto a Kiev, in Ucraina, nel successivo mese di maggio, con il brano \"Do It for Your Lover\", piazzandosi all'ultimo posto della classifica finale."}
{"id": "6265532", "revid": "465169", "url": "https://it.wikipedia.org/wiki?curid=6265532", "title": "Do It for Your Lover", "text": "Do It for Your Lover \u00e8 un singolo del cantante spagnolo Manel Navarro, pubblicato il 13 gennaio 2016 su etichetta discografica Sony Music Spain. Il brano \u00e8 stato scritto e composto dallo stesso Manel. Il 3 febbraio 2017 \u00e8 stata pubblicata la versione in lingua spagnola del singolo.\nL'11 febbraio 2017 Manel ha partecipato a \"Objetivo Eurovisi\u00f3n\", il programma di selezione spagnolo per l'Eurovision, cantando \"Do It for Your Lover\". \u00c8 arrivato primo nel voto della giuria e terzo nel televoto, totalizzando 56 punti, in pareggio con \"Contigo\" di Mirela. Grazie al voto di due giurati su tre, Manel avr\u00e0 il diritto di rappresentare la Spagna all'Eurovision Song Contest 2017 a Kiev, in Ucraina.\nIl video clip della canzone \u00e8 stato registrato in diverse localit\u00e0 sulla costa di Tenerife."}
{"id": "6265536", "revid": "287204", "url": "https://it.wikipedia.org/wiki?curid=6265536", "title": "Fetigny", "text": ""}
{"id": "6265537", "revid": "104458", "url": "https://it.wikipedia.org/wiki?curid=6265537", "title": "Montets", "text": ""}
{"id": "6265554", "revid": "933835", "url": "https://it.wikipedia.org/wiki?curid=6265554", "title": "Neues Rathaus", "text": ""}
{"id": "6265559", "revid": "775372", "url": "https://it.wikipedia.org/wiki?curid=6265559", "title": "Comuni di Cipro", "text": "I comuni di Cipro costituiscono la suddivisione territoriale di secondo livello del Paese, dopo i distretti."}
{"id": "6265566", "revid": "1005847", "url": "https://it.wikipedia.org/wiki?curid=6265566", "title": "Lemesos", "text": ""}
{"id": "6265567", "revid": "1005847", "url": "https://it.wikipedia.org/wiki?curid=6265567", "title": "Limisso", "text": ""}
{"id": "6265579", "revid": "627368", "url": "https://it.wikipedia.org/wiki?curid=6265579", "title": "Radioattivamente", "text": ""}
{"id": "6265580", "revid": "729019", "url": "https://it.wikipedia.org/wiki?curid=6265580", "title": "Carlin Isles", "text": "Infanzia.\nCarlin e la sorella gemella Tambra sono cresciuti a Massilon, Ohio. Cresciuti in assenza della madre per cause dovute alla droga, all'et\u00e0 di 8 anni furono adottati da Starlett Isles e Charles Isles.\nSuccessi.\nDurante il suo periodo scolastico alla Jackson High School, Carlin detiene i record della scuola sul salto in lungo, 100 m, 200 m, e 400 m, mentre per la sua permanenza alla Ashland University, ottiene il record, ancora imbattuto dei 60 m con un tempo di 6,68 secondi. Detiene inoltre diversi record della scuola anche nel mondo del rugby. Nonostante avesse ottenuto il tempo di 10.13 secondi sui 100 metri alle semifinali Olimpiadi di Londra 2012 insieme alla squadra del Team USA Athletics, non partecip\u00f2 alla semifinale dell'evento. Poco dopo intraprese la via del rugby venendo accolto nella squadra dei Gentlemen of Aspen Rugby Football Club. Dopo un breve periodo nella squadra, chiuse un contratto con i Men\u2019s Eagles Sevens. Entr\u00f2 poi nel 2013, nella squadra di pratica dei Detroit Lions, dai cui pass\u00f2 ai Glasgow Warriors nel 2014. Alla fine egli decise di ritornare negli \"Eagles\" per concentrarsi per il suo debutto alle Giochi della XXXI Olimpiade dove la squadra ottenne il sesto posto."}
{"id": "6265592", "revid": "85897499", "url": "https://it.wikipedia.org/wiki?curid=6265592", "title": "Gabbani", "text": ""}
{"id": "6265593", "revid": "729019", "url": "https://it.wikipedia.org/wiki?curid=6265593", "title": "Iejima", "text": " \u00e8 un'isola della prefettura di Okinawa, in Giappone, situata a un paio di chilometri di distanza a nord-ovest della penisola di Motobu dell'isola di Okinawa. L'isola copre una superficie di circa 23 km\u00b2, mentre il suo litorale si estende per 20 km.\nA gennaio 2017 la popolazione dell'isola era di abitanti, per lo pi\u00f9 risiedenti nel villaggio di Ie, il quale \u00e8 collegato alla citt\u00e0 di Motobu a Okinawa da un traghetto.\nL'isola \u00e8 caratterizzata da un territorio quasi totalmente pianeggiante, e l'unica altura di rilievo \u00e8 rappresentata dal monte Gusuku (Tacchu per il locali), di 172 m."}
{"id": "6265605", "revid": "1494169", "url": "https://it.wikipedia.org/wiki?curid=6265605", "title": "Khalsa (disambigua)", "text": ""}
{"id": "6265607", "revid": "287204", "url": "https://it.wikipedia.org/wiki?curid=6265607", "title": "Khalsa", "text": ""}
{"id": "6265608", "revid": "122246", "url": "https://it.wikipedia.org/wiki?curid=6265608", "title": "Nazionale Under-20 di pallavolo maschile della Russia", "text": "La nazionale Under-20 di pallavolo maschile della Russia \u00e8 una squadra europea composta dai migliori giocatori di pallavolo della Russia con un'et\u00e0 inferiore di 20 anni ed \u00e8 posta sotto l'egida della Federazione pallavolistica della Russia."}
{"id": "6265627", "revid": "1573940", "url": "https://it.wikipedia.org/wiki?curid=6265627", "title": "Babesia", "text": "Babesia \u00e8 un genere di sporozoi piroplasmi appartenente alla Famiglia Babesiidae, che comprende alcune specie note come agenti eziologici di una zoonosi, la Babesiosi, simile alla malaria, che colpisce animali domestici e selvatici ma anche occasionalmente l'uomo.\nSono note oltre 100 specie, ma quelle potogene pi\u00f9 comuni sono:\nIl nome deriva dallo scienziato romeno Victor Babe\u0219.\nEpidemiologia.\nLe Babesie sono conosciute fin dalla preistoria e utilizzano come vettore di trasmissione le zecche.\nIl primo caso di babesiosi \u00e8 stato registrato nella ex Jugoslavia nel 1957 data da Babesia bovis. Successivamente numerosi casi sono stati osservati in tutta Europa maggiormente in Francia e Inghilterra.\nNegli stati uniti la malattia inizi\u00f2 a diffondersi nel 1930 fino a diventare una patologia piuttosto comune.\nPatogenesi.\nLe varie specie di Babesie sono simili tra loro dando sintomi spesso indistinguibili.\nLe babesie inducono la lisi eritrocitaria quindi anemia emolitica, i danni a carico dei reni sono importanti dando necrosi tubolare, depositi e emoglobina ed edemi. I sintomi includono forte febbre, malessere e anemia in alcuni casi sono stati registrati nausea, vomito, ematuria, eccessiva sudorazione e pu\u00f2 anche essere presente epatosplenomegalia.\nLe infezioni da Babesia divergens sono le pi\u00f9 pericolose poich\u00e9 portano a emoglobinuria, ittero, edema polmonare o addirittura shock e insufficienza renale.\nImmunologia.\nLe Babesie dopo una prima infezione vengono neutralizzate degli anticorpi igG poich\u00e9 memorizzate dal sistema immunitario.\nFattore di protezione molto importante \u00e8 la milza per l'enorme presenza di anticorpi NK, igG, igM.\nNumerosi vaccini sono stati creati per la Babesiosi veterinaria poich\u00e9 i pochi casi non favoriscono una ricerca per un vaccino umano, il vaccino pi\u00f9 efficace \u00e8 quello con agenti vivi attenuati ma si sta studiando un vaccino ricombinato.\nDiagnosi.\nMolto difficile \u00e8 riconoscere le Babesie da il Plasmodium falciparum poich\u00e9 la forma del microrganismo e i sintomi sono smili sono infatti rischiose le falsi diagnosi date da osservazioni al microscopio elettronico. Una diagnosi differenziale pu\u00f2 essere fatta individuando i pigmenti di emozoina che nelle babesie mancano. Si possono utilizzare per la diagnostica l'immunofluorescenza indiretta o la reazione a catena della polimerasi.\nImportante fattore dignostico \u00e8 la anamnesi del paziente.\nTerapia.\nPer la cura della Babesiosi si utilizzano 2 farmaci somministrati contemporaneamente e oralmente per una settimana, la clindamicina e il chinino.\nPer vari anni il trattamento della babesiosi in ambito veterinario comprese tre farmaci: il quinuronio solfato, l'amicarbide isetionato ed il diminazene aceturato. Negli anni 1970 entr\u00f2 in commercio l'imidocarb diproprionato e divenne in breve tempo il prodotto di prima linea grazie anche alla sua azione profilattica.\nAttualmente l'imidocarb \u00e8 l'unico farmaco rimasto in quanto gli altri sono stati ritirati dal commercio per ragioni di sicurezza."}
{"id": "6265633", "revid": "767487", "url": "https://it.wikipedia.org/wiki?curid=6265633", "title": "Janam Sakhi", "text": "Un Janam Sakhi (in lingua punjabi \u0a1c\u0a28\u0a2e\u0a38\u0a3e\u0a16\u0a40 , janams\u0101kh\u012b) \u00e8 un racconto della vita del primo guru del sikhismo, Guru Nanak. Ve ne sono diversi e il loro numero \u00e8 si ancora ampliato nel corso dei secoli, aggiungendo alla base, che sembra vera, aneddoti e varie interpretazioni. Alcuni \"janamsakhi\" prendono le parti di una particolare discepolo o di un membro della famiglia dei guru, e infatti attirano l'attenzione pi\u00f9 su alcuni punti di vista dottrinali che su altri punti importanti di questa religione. Per esempio \"Miharban janam Sakhi\" vuole sostenere le idee del figlio maggiore di Guru Ram Das contro il suo fratello minore, Arjan, che diventer\u00e0 il quinto guru del sikhismo.\nLa tradizione orale li ha spacciati come punjabi anche se vennero scritti in alfabeto gurmukhi. Questi discorsi dei guru rispondevano alle domande potevano anche essere incorporate in alcuni Janam Sakhi.\nL'espressione \"Janam Sakhi\" \u00e8 talvolta usata anche per i guru successivi a Guru Nanak.\nDue di queste famose biografie sono quelle di Bhai Bala e Mardana. Per i sikh, attualmente, i Janam Shaki espongono la vita di Guru Nanak attraverso dei recitatori alle riunioni; le kirtan sono le cerimonie in cui sono cantati; il \"kathas\" il luogo in cui vengono messi in scena. Essi mostrano anche i passaggi della sua vita e invitano a vedere come i fatti della sua vita sono legati ai suoi scritti o bani. Questi Janam Sakhi sono commenti che fanno ulteriore luce sui discorsi del guru."}
{"id": "6265635", "revid": "31886", "url": "https://it.wikipedia.org/wiki?curid=6265635", "title": "Kangarosa", "text": "Kangarosa \u00e8 un genere di ragni appartenente alla famiglia Lycosidae.\nDistribuzione.\nLe 10 specie note di questo genere sono state reperite in Oceania: nove specie in territorio australiano, la sola \"K. tasmaniensis\" \u00e8 stata rinvenuta in Tasmania. La specie dall'areale pi\u00f9 vasto \u00e8 la \"K. pandura\", rinvenuta in diverse localit\u00e0 del Nuovo Galles del Sud, di Victoria e del Territorio della Capitale Australiana.\nTassonomia.\nLe caratteristiche di questo genere sono state descritte dall'analisi degli esemplari tipo \"Lycosa properipes\" , effettuata dall'aracnologo Framenau in un lavoro del 2010.\nNon sono stati esaminati esemplari di questo genere dal 2010.\nAttualmente, a febbraio 2017, si compone di 10 specie:"}
{"id": "6265653", "revid": "73843", "url": "https://it.wikipedia.org/wiki?curid=6265653", "title": "Copa M\u00e9xico 1948-1949", "text": "La Copa M\u00e9xico 1948-1949 \u00e8 stata la trentatreesima edizione del secondo torneo calcistico messicano e la sesta nell'era professionistica del calcio messicano. \u00c8 cominciata il 21 luglio e si \u00e8 conclusa il 14 agosto 1949. La vittoria finale \u00e8 stata del Le\u00f3n.\nFormula.\nLe 15 squadre partecipanti si affrontano in turni ad eliminazione diretta in gara unica. In caso di parit\u00e1 al termine dei tempi supplementari, la gara viene rigiocata."}
{"id": "6265654", "revid": "380453", "url": "https://it.wikipedia.org/wiki?curid=6265654", "title": "Super League (pallavolo maschile)", "text": "La Super League \u00e8 la massima serie del campionato iraniano di pallavolo maschile: al torneo partecipano dodici squadre di club iraniane e la squadra vincitrice si fregia del titolo di campione d'Iran."}
{"id": "6265656", "revid": "767487", "url": "https://it.wikipedia.org/wiki?curid=6265656", "title": "Kirtan", "text": "Kirtan o translitterato Kirtanam (dal sanscrito \"k\u00eertana\"), pu\u00f2 avere diversi significati per via della forma molto flessiva del sanscrito:\nNel sikhismo.\nCome abbreviazione di \"shabad kirtan\", \u00e8 la musica devozionale e rituale del sikhismo.\nIn relazione alla musica indostana dalla quale prende in prestito alcuni raga e alcuni strumenti, il \"kirtan\" mette in musica la \"shabad\" o \"parola santa\", di solito risultante dagli scritti sikh e soprattutto del Guru Granth Sahib. In tutti i casi, solo le gurbani, le parole dei guru del sikhismo, vengono cantate.\nTra i sikh, la pratica e l'ascolto \u00e8 principalmente una forma di meditazione, un supporto all'insegnamento spirituale, quello dei guru e un modo di comunicare con il divino. Queste preghiere sikh vanno recitate ogni giorno anche senza musica. Questa tradizione \u00e8 stata fondata nel 1521 da Guru Nanak e fa parte del codice di condotta dei sikh, il Rehat Maryada come la preghiera detta ardas. Una famosa frase sikh dice: \"Il vero kirtan viene eseguito ogni giorno attraverso le sue parole, i suoi pensieri, le sue azioni\".\nI guru del sikhismo si autodefinirono dei trovatori, poeti del Signore. Oggi \u00e8 nella tradizione trovare quattro servizi \"kirtan\" nei Gurdwara, i templi sikh, uno tutte le mattine presto, uno quattro ore dopo l'alba, al momento del calar del sole, e un'ora e mezza dopo il tramonto. Il tabla (percussioni) e l'armonium sono di solito sono gli strumenti utilizzati per accompagnare i canti. I villaggi sono spesso meno attrezzati e solo un cantante o un musicista esegue il kirtan. La danza \u00e8 vietata e il credente deve sforzarsi di seguire le parole pi\u00f9 di ogni ornamento."}
{"id": "6265662", "revid": "144796", "url": "https://it.wikipedia.org/wiki?curid=6265662", "title": "Said bin Sultan di Mascate e Oman", "text": ""}
{"id": "6265663", "revid": "144796", "url": "https://it.wikipedia.org/wiki?curid=6265663", "title": "Taimur bin Faisal", "text": ""}
{"id": "6265664", "revid": "1263156", "url": "https://it.wikipedia.org/wiki?curid=6265664", "title": "Ottocentodieci", "text": ""}
{"id": "6265680", "revid": "31886", "url": "https://it.wikipedia.org/wiki?curid=6265680", "title": "Kangarosa focarius", "text": "Kangarosa focarius \u00e8 un ragno appartenente alla famiglia Lycosidae.\nEtimologia.\nIl nome proprio della specie deriva dal latino focarius, in inglese cook, cio\u00e8 \"cuoco\", in riferimento alla localit\u00e0 di rinvenimento principale degli esemplari: \"Point Cook\", nello stato di Victoria.\nCaratteristiche.\nL'olotipo maschile rinvenuto ha lunghezza totale \u00e8 di 9,63mm; la lunghezza del cefalotorace \u00e8 di 4,63mm, e la larghezza \u00e8 di 3,50mm.\nIl paratipo femminile rinvenuto ha lunghezza totale \u00e8 di 12,50mm; la lunghezza del cefalotorace \u00e8 di 5,25mm, e la larghezza \u00e8 di 3,75mm.\nDistribuzione.\nLa specie \u00e8 stata reperita in Australia meridionale: nella localit\u00e0 di Point Cook, appartenente alla parte meridionale dello stato di Victoria.\nTassonomia.\nAl 2017 non sono note sottospecie e dal 2010 non sono stati esaminati nuovi esemplari."}
{"id": "6265681", "revid": "481349", "url": "https://it.wikipedia.org/wiki?curid=6265681", "title": "Finale della Coppa delle Coppe 1989-1990", "text": "La finale della 30\u00aa edizione della Coppa delle Coppe UEFA \u00e8 stata disputata il 9 maggio 1990 allo stadio Ullevi di G\u00f6teborg tra e . All'incontro hanno assistito circa spettatori. La partita, arbitrata dallo svizzero Bruno Galler, ha visto la vittoria per 2-0 del club italiano ai tempi supplementari.\nIl cammino verso la finale.\nLa di Vujadin Bo\u0161kov esord\u00ec contro i norvegesi del , battendoli con un risultato aggregato di 3-0. Agli ottavi di finale i temibili tedeschi occidentali del furono sconfitti grazie al secco 2-0 di Marassi, dopo l'1-1 del Westfalenstadion. Ai quarti i \"Blucerchiati\" affrontarono gli svizzeri del battendoli sia all'andata sia al ritorno rispettivamente coi risultati di 2-0 e 2-1. In semifinale i monegaschi del furono sconfitti ancora una volta grazie al 2-0 di Genova, dopo il 2-2 del Principato.\nL' di Aad de Mos inizi\u00f2 il cammino europeo contro i nordirlandesi del , vincendo agevolmente con un risultato complessivo di 10-0. Agli ottavi i favoriti spagnoli del , detentori del trofeo, vennero battuti 2-0 nella gara di andata in Belgio; un successo decisivo, alla luce della sofferta sconfitta per 2-1 del Camp Nou che permise comunque di passare il turno. Ai quarti di finale i \"Paars-wit\" affrontarono gli austriaci dell', passando il turno grazie alla vittoria casalinga per 2-0 e al pareggio per 1-1 a M\u00f6dling. In semifinale i rumeni della furono sconfitti sia all'andata che al ritorno col risultato di 1-0.\nLa partita.\nA G\u00f6teborg va in scena la finale tra la Sampdoria, finalista uscente e giunta a G\u00f6teborg da imbattuta, e l'Anderlecht due volte vincitore negli anni 1970 e capace di eliminare i campioni in carica del Barcellona. La partita \u00e8 statica e nonostante qualche disattenzione della difesa belga, i doriani non ne approfittano per passare in vantaggio. Si giunge cos\u00ec al 90' sullo 0-0.\nNei tempi supplementari il tecnico dei genovesi inserisce Fausto Salsano, che al 105' scocca un tiro dalla distanza che colpisce il palo e permette a Gianluca Vialli, capocannoniere del torneo, di ribattere a rete. In apertura del secondo tempo supplementare Roberto Mancini trova ancora il compagno Vialli, che batte nuovamente Filip De Wilde e fa partire la festa per i tifosi blucerchiati. Per l'Italia si tratta del quinto trofeo a distanza di sei anni dal precedente trionfo."}
{"id": "6265685", "revid": "61051", "url": "https://it.wikipedia.org/wiki?curid=6265685", "title": "Fu\u00dfball-Club Bayern M\u00fcnchen 2015-2016 (femminile)", "text": "Questa voce raccoglie le informazioni riguardanti la sezione di calcio femminile del Fu\u00dfball-Club Bayern M\u00fcnchen nelle competizioni ufficiali della stagione 2015-2016.\nStagione.\nNella stagione 2015-2016 il Bayern Monaco ha disputato la Frauen-Bundesliga, massima serie del campionato tedesco di calcio femminile, concludendo al primo posto con 57 punti conquistati in 22 giornate, frutto di 18 vittorie, 3 pareggi e 1 sconfitta, vincendo il campionato tedesco per la terza volta nella sua storia, la seconda Frauen-Bundesliga consecutiva. Nella DFB-Pokal ha raggiunto le semifinali, dove \u00e8 stato eliminato dal Sand."}
{"id": "6265687", "revid": "123902031", "url": "https://it.wikipedia.org/wiki?curid=6265687", "title": "UFC Women's Featherweight Championship", "text": "Il titolo dei pesi piuma femminili UFC \u00e8 stato introdotto l'11 febbraio 2017, quando Germaine de Randamie batt\u00e9 Holly Holm in occasione dell'evento UFC 208. Comprende le lottatrici di peso non superiore a 66\u00a0kg (145 libbre)."}
{"id": "6265692", "revid": "31886", "url": "https://it.wikipedia.org/wiki?curid=6265692", "title": "Kangarosa ludwigi", "text": "Kangarosa ludwigi \u00e8 un ragno appartenente alla famiglia Lycosidae.\nEtimologia.\nIl nome proprio della specie \u00e8 in onore dell'aracnologo tedesco Ludwig Koch (1825-1908), che fra il 1865 e il 1878 ha descritto ben 43 specie di ragni in territorio australiano.\nCaratteristiche.\nL'olotipo maschile rinvenuto ha lunghezza totale \u00e8 di 4,97mm; la lunghezza del cefalotorace \u00e8 di 2,85mm, e la larghezza \u00e8 di 2,12mm.\nIl paratipo femminile rinvenuto ha lunghezza totale \u00e8 di 7,90mm; la lunghezza del cefalotorace \u00e8 di 3,71mm, e la larghezza \u00e8 di 2,67mm.\nDistribuzione.\nLa specie \u00e8 stata reperita in Australia orientale: in svariate localit\u00e0 del Queensland (via Maleny del \"Mary Cairncross Park\"; \"Amamoor Creek\"; \"Booloumba creek\", appartenente al \"Conondale Range\", ecc.) e del Nuovo Galles del Sud (sulla \"Cooperabung Range Road\" della foresta di Ballengarra; nei pressi della \"Tooloom Rest Area\", appartenente alla foresta di Beaury; lungo l'Ewingar Creek, all'interno della foresta di Ewingar, ecc.).\nTassonomia.\nAl 2017 non sono note sottospecie e dal 2010 non sono stati esaminati nuovi esemplari."}
{"id": "6265697", "revid": "73843", "url": "https://it.wikipedia.org/wiki?curid=6265697", "title": "Copa M\u00e9xico 1949-1950", "text": "La Copa M\u00e9xico 1949-1950 \u00e8 stata la trentaquattresima edizione del secondo torneo calcistico messicano e la settima nell'era professionistica del calcio messicano. \u00c8 cominciata il 9 luglio e si \u00e8 conclusa il 6 agosto 1950. La vittoria finale \u00e8 stata dell'.\nFormula.\nLe 14 squadre partecipanti si affrontano in turni ad eliminazione diretta in gara unica. In caso di parit\u00e1 al termine dei tempi supplementari, la gara viene rigiocata."}
{"id": "6265698", "revid": "287204", "url": "https://it.wikipedia.org/wiki?curid=6265698", "title": "Petuaria", "text": "Petuaria (conosciuta anche come \"Petuaria Parisorum\") era un \"castrum\" romano situato dove ora sorge la cittadina di Brough, nell'East Riding dello Yorkshire. Questo nome deriverebbe dall'antico brittonico *petuar, \"quattro\", e dunque sarebbe traducibile come \"quarta parte\" o \"quartiere\".\nLa struttura militare sarebbe stata realizzata attorno al 70 d.C., per essere poi abbandonata dopo circa mezzo secolo. L'insediamento urbano circostante, invece, sviluppatosi attorno a quello che doveva essere un antico scalo portuale, continu\u00f2 a prosperare e sopravvisse fino alla fine del IV secolo d.C., costituendo probabilmente quella che doveva essere la citt\u00e0 principale della trib\u00f9 celtica dei \"Parisii\". \n\"Petuaria\" sarebbe stata, inoltre, l'estremit\u00e0 meridionale della strada oggi conosciuta col nome di Cade's Road, che da qui si dirigeva verso nord fino a raggiungere il \"castrum\" di \"Pons Aelius\" (l'attuale Newcastle upon Tyne).\nI primi scavi archeologici del sito di Petuaria si svolsero negli anni '30 del XX secolo (uno degli archeologi che vi partecip\u00f2 fu Mary Kitson Clark). Successivamente, un'altra campagna di scavi e sondaggi si svolse tra il 1958 e il 1962."}
{"id": "6265702", "revid": "729019", "url": "https://it.wikipedia.org/wiki?curid=6265702", "title": "The Singh Brothers", "text": "I Bollywood Boyz sono un tag team di wrestling, composto dai fratelli Harv e Gurv Sihra. I due hanno lottato in WWE, e prima di ci\u00f2 hanno combattuto in diverse federazioni indipendenti, tra cui la Global Force Wrestling e la Ring Ka King.\nIn WWE hanno detenuto nove volte complessive il 24/7 Championship (cinque volte Samir e quattro volte Sunil).\nStoria.\nPrimi anni (2006\u20132015).\nTra il 2011 e il 2015 i Bollywood Boyz hanno combattuto nella Extreme Canadian Championship Wrestling, dove hanno vinto per cinque volte l'ECCW Tag Team Championship.\nNel 2011 i Bollywood Boyz hanno combattuto anche in India nella Ring Ka King. Il 19 dicembre 2011 hanno preso parte ad un torneo per decretare gli inaugurali RKK Tag Team Champions sconfiggendo i Mumbai Cats (Leopard e Puma) nei quarti di finale. La notte seguente, per\u00f2, sono stati eliminati dai RDX (Sir Brutus Magnus e Sonjay Dutt) in semifinale.\nIl 22 gennaio 2012 i Bollywood Boyz hanno sconfitto gli RDX (Abyss e Scott Steiner) per diventare RKK Tag Team Champions. Il 3 aprile 2012, per\u00f2, i due hanno reso vacanti i titoli per la chiusura della federazione.\nIl 24 luglio 2015 i Bollywood Boyz hanno fatto il loro debutto nella federazione di Jeff Jarrett, la Global Force Wrestling (GFW), dove hanno partecipato ad un torneo per decretare gli inaugurali GFW Tag Team Champions. Hanno sconfitto gli Akbar's nei quarti di finale del torneo. Il 23 ottobre 2015 i Bollywood Boyz hanno sconfitto i Reno Scum, diventando i primi GFW Tag Team Champions.\nWWE (2016\u20132021).\n\"NXT\" (2016\u20132017).\nIl 13 giugno 2016 i Bollywood Boyz hanno annunciato di partecipare al torneo organizzato dalla WWE, il \"Cruiserweight Classic\". Il 23 giugno Gurv e Harv Sihra sono stati eliminati nei sedicesimi di finale rispettivamente da Noam Dar e Drew Gulak.\nNonostante la sconfitta nel torneo, i Bollywood Boyz hanno firmato per la WWE, debuttando nei tapings televisivi il 15 settembre, combattendo principalmente nel roster di \"NXT\", territorio di sviluppo della WWE. Qui hanno partecipato alla seconda edizione del torneo \"Dusty Rhodes Tag Team Classic\" dove per\u00f2 sono stati eliminati dagli Authors of Pain (Akam e Rezar) negli ottavi di finale. Il 29 novembre Bollywood Boyz hanno anche debuttato a \"205 Live\", lo show dedicato alla divisione dei pesi leggeri di \"Raw\", sconfiggendo Drew Gulak e Tony Nese. Nella puntata di \"NXT\" dell'8 febbraio i Bollywood Boyz sono stati sconfitti da Alexander Wolfe e Killian Dain dei SAnitY. Nella puntata di \"NXT\" del 5 aprile i Bollywood Boyz sono stati sconfitti dagli Heavy Machinery (Otis Dozovic e Tucker Knight).\nAlleanza con Jinder Mahal (2017\u20132019).\nNella puntata di \"SmackDown\" del 18 aprile 2017 Gurv e Harv Sihra hanno esordito da \"heel\" nel roster principale aiutando il connazionale Jinder Mahal a vincere il Six-Pack Challenge match per decretare il contendente n\u00b01 al WWE Championship di Randy Orton. In seguito \u00e8 stato reso noto che Gurv e Harv hanno cambiato nome in Singh Brothers, diventando rispettivamente Sunil Singh e Samir Singh. Nella puntata di \"SmackDown\" del 25 aprile i Singh Brothers hanno aiutato Jinder Mahal a rubare letteralmente il WWE Championship da Randy Orton (dopo averlo attaccato). Il 30 aprile, a Payback, Jinder Mahal e i Singh Brothers hanno attaccato nuovamente Randy Orton durante il suo House of Horrors match contro Bray Wyatt, causando la sconfitta di Orton. Il 21 maggio, a Backlash, i Singh Brothers hanno aiutato Jinder Mahal durante il suo match contro Randy Orton, dove il \"Maharajah\" ha conquistato il WWE Championship per la prima volta in carriera. Dopo aver affiancato costantemente Mahal nelle sue difese titolate contro Randy Orton prima e Shinsuke Nakamura poi, nella puntata di \"SmackDown\" del 22 agosto i Singh Brothers hanno fatto il loro debutto sul ring affrontando lo stesso Nakamura in un 2-on-1 Handicap match ma sono stati sconfitti. Nella puntata di \"SmackDown\" del 24 ottobre Sunil ha affrontato AJ Styles ma \u00e8 stato sconfitto in poco tempo. Lo stesso fato \u00e8 toccato a Samir la settimana seguente. Nella puntata di \"SmackDown\" del 28 novembre i Singh Brothers sono stati sconfitti dal WWE Champion AJ Styles in un 2-on-1 Handicap match. Verso la fine di gennaio 2018 Samir ha subito un infortunio al ginocchio che lo costringer\u00e0 a rimanere fuori dalle scene. Con lo \"Shake-Up\" del 16 aprile i Singh Brothers sono stati trasferiti nel roster di \"Raw\" assieme a Jinder Mahal.\nIl 23 aprile 2019 i Singh Brothers hanno seguito Jinder Mahal durante lo \"Shake-up\", passando tutti e tre a \"SmackDown\".\n\"205 Live\" (2019\u20132021).\nUna settimana dopo, per effetto dello \"Shake-up\" i due sono stati spostati a \"205 Live\". I due hanno debuttato nello show nella puntata del 30 aprile, dove per\u00f2 sono stati sconfitti dai Lucha House Party (Gran Metalik e Lince Dorado). Nella puntata di \"205 Live\" del 7 maggio i Singh Brothers hanno sconfitto i jobber David Kauffman e Kevin Lee. Nella puntata di \"205 Live\" del 21 maggio i Singh Brothers sono stati sconfitti da Gentleman Jack Gallagher e Humberto Carrillo. Nella puntata di \"205 Live\" del 18 giugno i Singh Brothers hanno sconfitto i Lucha House Party (Gran Metalik e Lince Dorado). Nella puntata di \"205 Live\" del 2 luglio i Singh Brothers sono stati sconfitti dai Lucha House Party (Gran Metalik e Lince Dorado) in un Tornado Tag Team match. Nella puntata di \"205 Live\" del 30 luglio i Singh Brothers sono stati sconfitti da Akira Tozawa e The Brian Kendrick. Nella puntata di \"Raw\" del 7 ottobre i Singh Brothers sono stati sconfitti da Aleister Black (appartenente al roster di \"SmackDown\") in un 2-on-1 Handicap match. Nella puntata di \"Raw\" del 21 ottobre Sunil ha schienato R-Truth nel backstage conquistando il 24/7 Championship per la prima volta. Il 31 ottobre, a Crown Jewel, Sunil Singh ha partecipato ad una Battle Royal per determinare lo sfidante di AJ Styles per lo United States Championship pi\u00f9 avanti nella serata ma \u00e8 stato eliminato da Cedric Alexander, e subito dopo ha perso il 24/7 Championship venendo schienato da R-Truth. Poco dopo, nel backstage, Samir ha schienato R-Truth conquistando a sua volta il 24/7 Championship per la prima volta. Nella puntata di \"Raw\" dell'11 novembre i Singh Brothers hanno affrontato R-Truth in un 2-on-1 Handicap match per il 24/7 Championship di Samir ma il match \u00e8 terminato in no-contest. Analogamente alla precedente puntata di \"Raw\", nella puntata di \"205 Live\" del 15 novembre i Singh Brothers hanno difeso con successo il 24/7 Championship di Samir in un 2-on-1 Handicap match contro il jobber Tim Gange. Nella puntata di \"Raw\" del 18 novembre Samir ha perso il titolo (dopo 18 giorni di regno) contro R-Truth, il quale, travestito da paramedico, lo ha schienato in una saletta nel backstage. Nella puntata di \"NXT\" dell'11 dicembre i Singh Brothers sono stati sconfitti dai Breezango (Fandango e Tyler Breeze). Il 26 dicembre, durante un House Show al Madison Square Garden di New York, i Singh Brothers hanno conquistato entrambi il 24/7 Championship per la seconda volta ciascuno, ma poi Sunil ha perso il titolo contro R-Truth (precedente campione). Successivamente, tra il 27 e il 29 dicembre, i Singh Brothers hanno conquistato per un totale di cinque volte (Samir) e quattro volte (Sunil) il 24/7 Championship (conquistato complessivamente dai due nove volte). Nella puntata di \"205 Live\" del 10 gennaio 2020 i Singh Brothers sono stati sconfitti da Isaiah \"Swerve\" Scott e Lio Rush. Nella puntata di \"Raw\" del 13 gennaio i Singh Brothers sono stati sconfitti dai Raw Tag Team Champions, Viking Raiders (Erik e Ivar), in un match non titolato. Nella puntata di \"205 Live\" del 7 febbraio i Singh Brothers hanno sconfitto facilmente i jobbers Devon Dixie e Joe Furrer. Nella puntata di \"205 Live\" del 20 novembre i Bollywood Boyz sono tornati in azione (ripristinando il loro vecchio ringname) sconfiggendo gli Ever-Rise (Chase Parker e Matt Martel). Nella puntata di \"205 Live\" del 4 dicembre i Bollywood Boyz sono stati sconfitti dagli Ever-Rise. Nella puntata di \"205 Live\" dell'11 dicembre i Bollywood Boyz sono stati sconfitti da Ariya Daivari e Tony Nese. Nella puntata di \"205 Live\" del 18 dicembre i Bollywood Boyz sono stati sconfitti nuovamente dagli Ever-Rise in un Tornado Tag Team match. Nella puntata di \"205 Live\" del 1\u00ba gennaio 2021 i Bollywood Boyz e Ariya Daivari sono stati sconfitti da Curt Stallion e gli Ever-Rise. Nella puntata di \"205 Live\" dell'8 gennaio i Bollywood Boyz sono stati sconfitti da August Grey e Curt Stallion. Nella puntata di \"205 Live\" del 15 gennaio i Bollywood Boyz sono stati sconfitti dal Legado del Fantasma (Joaquin Wilde e Raul Mendoza) negli ottavi di finale del \"Dusty Rhodes Tag Team Classic\". Il 22 gennaio, a Superstar Spectacle, i Bollywood Boyz e Jinder Mahal vennero sconfitti dal WWE Champion Drew McIntyre e gli Indus Sher (Rinku e Saurav). Nella puntata di \"205 Live\" del 19 febbraio i Bollywood Boyz e gli Ever-Rise vennero sconfitti da Ashante \"Thee\" Adonis, Curt Stallion, Jake Atlas e Mansoor.\nIl 25 giugno i Bollywood Boyz vennero rilasciati dalla WWE."}
{"id": "6265703", "revid": "31886", "url": "https://it.wikipedia.org/wiki?curid=6265703", "title": "Kangarosa nothofagus", "text": "Kangarosa nothofagus \u00e8 un ragno appartenente alla famiglia Lycosidae.\nEtimologia.\nIl nome proprio della specie \u00e8 in riferimento al genere Nothofagus (o faggio australe), genere di piante proprie dell'emisfero australe, presente nell'habitat di rinvenimento di questa specie di ragni.\nCaratteristiche.\nL'olotipo maschile rinvenuto ha lunghezza totale \u00e8 di 11,88mm; la lunghezza del cefalotorace \u00e8 di 6,25mm, e la larghezza \u00e8 di 4,25mm.\nIl paratipo femminile rinvenuto ha lunghezza totale \u00e8 di 14,50mm; la lunghezza del cefalotorace \u00e8 di 6,63mm, e la larghezza \u00e8 di 4,63mm.\nDistribuzione.\nLa specie \u00e8 stata reperita in Australia meridionale: 0,4 chilometri a nordovest della localit\u00e0 di \"Triplet Falls\", sulla \"Young Creek Road\" che attraversa le Otway Ranges, all'interno del Great Otway National Park, appartenente alla parte meridionale dello stato di Victoria.\nTassonomia.\nAl 2017 non sono note sottospecie e dal 2010 non sono stati esaminati nuovi esemplari."}
{"id": "6265730", "revid": "1714743", "url": "https://it.wikipedia.org/wiki?curid=6265730", "title": "Maria Isabella Gonzaga", "text": "Biografia.\nEra principessa di Guastalla, figlia di Vincenzo Gonzaga (duca di Guastalla) e di Maria Vittoria Gonzaga.\nIl padre commission\u00f2 nel 1695 al pittore Benedetto Gennari della scuola del Guercino un ritratto dell'avvenente figlia affinch\u00e9 fosse inviato, nel 1697, all'imperatore Leopoldo I d'Asburgo, che volle sceglierla per convolare a nozze col figlio Giuseppe, successore del padre col nome di Giuseppe I. Ma ragioni di stato impedirono il matrimonio."}
{"id": "6265733", "revid": "120169642", "url": "https://it.wikipedia.org/wiki?curid=6265733", "title": "895 (numero)", "text": "Ottocentonovantacinque (895) \u00e8 il numero naturale dopo l'894 e prima dell'896."}
{"id": "6265735", "revid": "31886", "url": "https://it.wikipedia.org/wiki?curid=6265735", "title": "Kangarosa ossea", "text": "Kangarosa ossea \u00e8 un ragno appartenente alla famiglia Lycosidae.\nEtimologia.\nIl nome proprio della specie deriva dall'aggettivo latino osseus, -a, -um, cio\u00e8 \"osseo, fatto d'osso\", in inglese bones, riferendosi alla localit\u00e0 di rinvenimento degli esemplari: \"Bones Knob\", nello stato del Queensland.\nCaratteristiche.\nL'olotipo femminile rinvenuto ha lunghezza totale \u00e8 di 9,75mm; la lunghezza del cefalotorace \u00e8 di 4,88mm, e la larghezza \u00e8 di 3,63mm.\nDistribuzione.\nLa specie \u00e8 stata reperita in Australia orientale: nella localit\u00e0 di Bones Knob, appartenente allo stato del Queensland.\nTassonomia.\nAl 2017 non sono note sottospecie e dal 2010 non sono stati esaminati nuovi esemplari."}
{"id": "6265736", "revid": "729019", "url": "https://it.wikipedia.org/wiki?curid=6265736", "title": "Sprinter", "text": "Sprinter (IPA: ) \u00e8 il nome del servizio ferroviario suburbano che collega le citt\u00e0 di Oceanside e Escondido, nella California meridionale, passando attraverso le citt\u00e0 di Vista e San Marcos.\nLa linea si sviluppa lungo l'ex diramazione per Escondido della Atchison, Topeka and Santa Fe Railway, acquistata dalla North County Transit District nel 1992. I lavori furono poi avviati nel 2005 e la linea venne aperta al pubblico il 9 marzo 2008. \u00c8 gestita dalla Bombardier Transportation per conto della North County Transit District.\nIl servizio.\nLa tranvia \u00e8 attiva sette giorni su sette, con un servizio ridotto nei fine settimana. Le frequenze variano dai 30 minuti dei giorni feriali ai 60 minuti delle ore di morbida dei giorni festivi."}
{"id": "6265739", "revid": "85899530", "url": "https://it.wikipedia.org/wiki?curid=6265739", "title": "Melchior Missirini", "text": ""}
{"id": "6265740", "revid": "1498232", "url": "https://it.wikipedia.org/wiki?curid=6265740", "title": "Product Sans", "text": "Product Sans \u00e8 un carattere tipografico senza grazie progettato da Google per un utilizzo a scopo di branding aziendale. Introdotto il 1\u00ba settembre 2015 in contemporanea con il nuovo logo di Google, \u00e8 stato gradualmente introdotto in tutti i prodotti dell'azienda.\nIn seguito ne \u00e8 stata realizzata un'altra versione, denominata Google Sans, ottimizzata per la leggibilit\u00e0 su display di piccole dimensioni come quelli dei dispostivi mobili Android."}
{"id": "6265742", "revid": "889336", "url": "https://it.wikipedia.org/wiki?curid=6265742", "title": "Samir Ibrahim Kamouna", "text": ""}
{"id": "6265750", "revid": "124123", "url": "https://it.wikipedia.org/wiki?curid=6265750", "title": "Emel'jan Michajlovi\u010d Jaroslavskij", "text": "Biografia.\nMembro del Partito Operaio Socialdemocratico Russo fin dalla sua fondazione (1898), fu pi\u00f9 volte arrestato dalla polizia zarista. Dal 1923 fece parte della Segreteria del Comitato Centrale del Partito bolscevico. Fu inoltre membro dell'Accademia delle Scienze dell'URSS, svolse importanti studi sulla storia della rivoluzione, della guerra civile russa e del Partito bolscevico e presiedette dal 1931 al 1935 l'Associazione dei vecchi bolscevichi."}
{"id": "6265752", "revid": "31886", "url": "https://it.wikipedia.org/wiki?curid=6265752", "title": "Kangarosa pandura", "text": "Kangarosa pandura \u00e8 un ragno appartenente alla famiglia Lycosidae.\nEtimologia.\nIl nome proprio della specie deriva dal latino pandura, cio\u00e8 \"lira a tre corde, mandola\", in inglese fiddle, riferendosi alla localit\u00e0 tipo di rinvenimento degli esemplari: \"Fiddlers Green Creek Bridge\", nello stato di Victoria.\nCaratteristiche.\nL'olotipo femminile rinvenuto ha lunghezza totale \u00e8 di 11,88mm; la lunghezza del cefalotorace \u00e8 di 6,00mm, e la larghezza \u00e8 di 4,63mm.\nDistribuzione.\nLa specie \u00e8 stata reperita in Australia: nelle localit\u00e0 di Fiddlers Green Creek Bridge e di Flat Rock Creek, appartenenti allo stato di Victoria. Inoltre sono stati rinvenuti esemplari nel Nuovo Galles del Sud e nel Territorio della capitale australiana.\nTassonomia.\nAl 2017 non sono note sottospecie e dal 2010 non sono stati esaminati nuovi esemplari."}
{"id": "6265767", "revid": "719449", "url": "https://it.wikipedia.org/wiki?curid=6265767", "title": "Le Due Giornate", "text": ""}
{"id": "6265793", "revid": "85900038", "url": "https://it.wikipedia.org/wiki?curid=6265793", "title": "Georg Gervinus", "text": ""}
{"id": "6265804", "revid": "88740", "url": "https://it.wikipedia.org/wiki?curid=6265804", "title": "Gaudin", "text": ""}
{"id": "6265806", "revid": "88740", "url": "https://it.wikipedia.org/wiki?curid=6265806", "title": "Gaudio", "text": ""}
{"id": "6265809", "revid": "729019", "url": "https://it.wikipedia.org/wiki?curid=6265809", "title": "Stazione di Serri", "text": "La stazione di Serri \u00e8 una fermata ferroviaria al servizio del comune di Serri, lungo la ferrovia Cagliari-Isili.\nStoria.\nLo scalo posto a circa un chilometro a sud-est dell'abitato di Serri venne inaugurato con caratteristiche di stazione il 15 febbraio 1888 contemporaneamente all'attivazione della linea Cagliari-Isili, realizzata dalla Societ\u00e0 italiana per le Strade Ferrate Secondarie della Sardegna che di ferrovia ed impianto sar\u00e0 il primo gestore.\nAlle SFSS nel 1921 subentr\u00f2 la Ferrovie Complementari della Sardegna, a cui seguirono nel 1989 la Ferrovie della Sardegna (dal 2008 come ARST Gestione FdS) e nel 2010 l'ARST. Sempre tra il 2010 ed il 2011 lo scalo fu sottoposto a lavori di ristrutturazione svolti in contemporanea alla sostituzione dell'armamento sulla Cagliari-Isili: l'intervento port\u00f2 alla dismissione dello scalo merci dell'impianto (gi\u00e0 in disuso da alcuni lustri), alla realizzazione di una nuova banchina e soprattutto alla trasformazione della stazione in fermata, con la rimozione di tutti i binari al di fuori di quello di corsa.\nStrutture e impianti.\nSituata a ridosso della SS 128, la struttura da inizio anni dieci \u00e8 una fermata di tipo passante, comprendente il solo binario di corsa a scartamento da 950 mm, affiancato da una banchina lunga circa cento metri. In precedenza lo scalo presentava caratteristiche di stazione, con la presenza di un binario di incrocio e di un tronchino terminante dinanzi al piano caricatore del dismesso scalo merci dell'impianto, comprendente anche un magazzino.\nQuest'ultimo \u00e8 adiacente all'edificio principale dell'impianto, il fabbricato viaggiatori (chiuso al pubblico), costruzione caratterizzata dai canoni architettonici tipici degli edifici di stazione realizzati dalle SFSS a fine Ottocento: si tratta di un fabbricato a pianta rettangolare con sviluppo su due piani, dotato in origine di tetto a falde in laterizi (poi sostituito da una terrazza), con tre accessi sui lati maggiori e caratterizzato da una decorazione in mattoncini rossi presente sull'intero perimetro del piano terra.\nMovimento.\nCon riferimento all'orario del primo semestre 2017 la fermata \u00e8 servita dai treni dell'ARST in esercizio lungo la porzione della Cagliari-Isili aperta al traffico ferroviario tra Monserrato ed il centro del Sarcidano. Complessivamente sono effettuate quattro coppie di corse nei giorni feriali, mentre non vengono espletate relazioni nei festivi. Di norma inoltre nel periodo estivo l'impianto \u00e8 inutilizzato per il servizio di trasporto pubblico su ferro, integralmente sostituito da autolinee nel tronco da Mandas a Isili; tuttavia la fermata viene utilizzata in quel periodo per i treni turistici a calendario del Trenino Verde diretti da Mandas verso la linea per Sorgono.\nServizi.\nNel fabbricato viaggiatori dell'impianto erano ospitati alcuni servizi per l'utenza, tra cui una biglietteria a sportello, una sala d'attesa e le ritirate, tutti non pi\u00f9 a disposizione dei passeggeri a causa dell'impresenziamento dell'impianto."}
{"id": "6265820", "revid": "1185701", "url": "https://it.wikipedia.org/wiki?curid=6265820", "title": "Parigi-Camembert 1966", "text": "La Parigi-Camembert 1966, ventisettesima edizione della corsa e valida come evento del circuito UCI categoria CB1.1, si svolse il 12 aprile 1966. Fu vinta dal francese D\u00e9sir\u00e9 Letort."}
{"id": "6265824", "revid": "53508", "url": "https://it.wikipedia.org/wiki?curid=6265824", "title": "VII Congresso del Partito Comunista Russo (bolscevico)", "text": "Il VII Congresso Straordinario del Partito Comunista Russo (bolscevico), o PCR(b), si svolse dal 6 all'8 marzo 1918 a Pietrogrado.\nLavori.\nAl Congresso parteciparono 47 delegati con diritto di voto deliberativo e 59 delegati con voto consultivo, in rappresentanza di membri del partito.\nL'assemblea ratific\u00f2 l'accordo di pace di Brest-Litovsk sottoscritto pochi giorni prima e approv\u00f2 a maggioranza la modifica del nome da Partito Operaio Socialdemocratico a Partito Comunista. La proposta, gi\u00e0 avanzata da Lenin nel 1917, si rifaceva direttamente al Manifesto di Marx e Engels e prendeva atto della compromissione del termine \"socialdemocratico\", con il quale nella polemica politica venivano identificati dai bolscevichi opportunisti e controrivoluzionari.\nL'assemblea elesse il nuovo Comitato Centrale, composto da 15 membri e 8 candidati."}
{"id": "6265825", "revid": "124123", "url": "https://it.wikipedia.org/wiki?curid=6265825", "title": "Aminta (figlio di Nicolao)", "text": "Figlio di Nicolao, e probabilmente fratello di Pantauco, era dunque originario di Aloro. Fu un generale macedone e satrapo di Battria."}
{"id": "6265826", "revid": "15756", "url": "https://it.wikipedia.org/wiki?curid=6265826", "title": "Sbarramento di Tel", "text": "Lo sbarramento di Tel (in tedesco Sperre T\u00f6ll) \u00e8 uno sbarramento che fa parte del \"XIII settore di copertura Venosta\", nel Vallo alpino in Alto Adige. Lo sbarramento si trova presso la frazione Tel di Parcines, poco sopra Merano.\nStoria.\nSituato alla stretta di Tel, nei pressi del bivio per Lagundo, faceva parte del II sistema difensivo che aveva, da sud a nord-est, il seguente andamento: monte Guardia (ted. \"Hoch Wart\") \u2013 Colle Scabro (ted. \"Rauhe Buhel\") \u2013 Tel \u2013 monte Lavagna (ted. \"Schiefer Spitze\") \u2013 Il Corno (\"Spitz Horn\").\nLo sbarramento, previsto nel programma lavori dell'ottobre 1939, in dicembre dello stesso anno era ancora in progetto. Fu proposto un caposaldo di fondo valle con funzione di arresto per carri e fanteria e una linea di opere disposte alla sinistra del Rio Tovo di Tel (ted. \"Tollgraben\"); in tutto 9 appostamenti in calcestruzzo seguendo i dettami della circolare 7000, protetti ai medi calibri, per un totale di 17 mitragliatrici e 2 pezzi anticarro. Una caratteristica della posizione \u00e8 il rio Tovo, che si presenta come un fossato naturale di notevole larghezza e profondit\u00e0 costituendo un valido ostacolo anticarro. Lo sbarramento costruito nel 1940, era composto da 14 opere che seguivano invece i dettami della circolare 15000 (su 16 previste) la loro disposizione sul terreno ricalcava quella del vecchio progetto; l'unica differenza era una modesta estensione alle ali, rispettivamente sulle pendici sud di Cima Rosa (ted. \"Rotel Spitze\") e quella nord di cima Larici (ted. \"Larch Berg\"). Nella sistemazione erano comprese 3 opere d'artiglieria e precismanente:\nLe tre opere erano munite di osservatorio in casamatta con piastra corazzata.\nL'opera 1 bis era composta da 2 ricoveri in caverna per il presidio dei Nuclei armi supplementari - N.A.S. di 15 militari ciascuno. A parte l'opera 13 e la 14 la cui costruzione venne sospesa. Le rimanenti opere furono tutte ultimate ma nessuna ricevette gli allestimenti interni ne tantomeno le armi. La sede del comando sbarramento (diviso in 5 gruppi) era prevista nell'opera 3. Riguardo alla difesa anticarro, oltre allo sfruttamento dell\u2019ostacolo naturale costituito dal rio Tovo, erano previsti sbarramenti con putrelle sulle sedi stradali e ferroviarie e due interruzioni ai ponti sull'Adige. Sempre in difesa della linea ferroviaria era previsto un pezzo anticarro in postazione campale all'ingresso della galleria nei pressi dell'opera 9. La medesima era sprovvista di ricovero truppa poich\u00e9 a tale scopo era stata destinata la galleria ferroviaria."}
{"id": "6265831", "revid": "271907", "url": "https://it.wikipedia.org/wiki?curid=6265831", "title": "VII Congresso del PCR(b)", "text": ""}
{"id": "6265832", "revid": "24989", "url": "https://it.wikipedia.org/wiki?curid=6265832", "title": "Superstrada H2", "text": "La superstrada H2 (\"hitra cesta H2\" - \"Hitra cesta skozi Maribor\", \"strada veloce H2\") \u00e8 una superstrada slovena nella periferia di Maribor.\nIn Slovenia dal 1\u00ba luglio 2008 \u00e8 obbligatorio, su tutte le autostrade e superstrade, l'uso di un bollino per il pagamento del pedaggio, dal costo variabile a seconda del periodo di validit\u00e0 e del mezzo di trasporto.Dal 1\u00ba febbraio 2022 \u00e8 entrata in vigore la vignetta elettronica (e-vignetta)."}
{"id": "6265838", "revid": "124710819", "url": "https://it.wikipedia.org/wiki?curid=6265838", "title": "Winston Graham", "text": "Biografia.\nGraham nasce nella residenza dei genitori, a Manchester, alle 8 del mattino del 30 giugno 1908. Il padre Albert, un importatore di t\u00e8, aveva in mente di farlo studiare alla Manchester Grammar School ma quando il bambino contrasse la polmonite fu costretto a iscriverlo a una scuola diurna. \nNel 1925, all'et\u00e0 di 17 anni, Graham si trasfer\u00ec a Perranporth, in Cornovaglia, dove visse per oltre 40 anni. Il padre Albert in seguito a un ictus sub\u00ec danni cerebrali e dopo poco mor\u00ec. Alla sua perdita seguirono difficolt\u00e0 finanziarie che Graham riusc\u00ec a superare lavorando nell'editoria. Prima che il suo primo romanzo fosse pubblicato, Graham fu autore di racconti per il \"Windsor Magazine\", un mensile di narrativa, e si un\u00ec alla casa editrice \"War Lock\", nota all'epoca per il suo carattere giovanile.\nNel corso della sua vita Graham scrisse decine di romanzi e divent\u00f2 molto ricco. Negli anni 60 visse per un po' di tempo nella Francia meridionale per poi fare ritorno in Inghilterra, stabilendosi definitivamente nell'East Sussex. Dal 1967 al 1969 \u00e8 stato il presidente dell'associazione Society of Authors d'Inghilterra. Nel 1968 fu eletto membro della Royal Society of Literature e nel 1983 fu insignito del titolo di Ufficiale dell'Ordine dell'Impero Britannico.\nNel 1926 incontr\u00f2 una ragazzina di 13 anni di nome Jean Williamson che spos\u00f2 nel 1939 e che mor\u00ec nel 1992 all'et\u00e0 di 79 anni. Jean \u00e8 conosciuta per avere aiutato il marito a creare il personaggio di Demelza nella saga \"Poldark\". Graham\nmor\u00ec a Londra il 10 luglio 2003 all'et\u00e0 di 95 anni. La sua autobiografia, \"Memoirs of a Private Man\", usc\u00ec postuma nel mese di settembre dello stesso anno.\nOpere.\nLe opere di Winston Graham sono state tradotte in 24 lingue. Dopo il successo televisivo della serie britannica \"Poldark\" del 2015, la casa editrice Sonzogno ha annunciato la pubblicazione integrale della saga omonima a partire da maggio 2016. "}
{"id": "6265840", "revid": "599013", "url": "https://it.wikipedia.org/wiki?curid=6265840", "title": "Sbarramento di Moso", "text": "Lo sbarramento di Moso (in tedesco Sperre Moos) \u00e8 uno sbarramento che fa parte del \"XIII settore di copertura Venosta\", nel Vallo alpino in Alto Adige. Lo sbarramento si trova nel territorio comunale di Moso in Passiria; da qui infatti si pu\u00f2 giungere in Austria attraverso il passo del Rombo (\"Timmelsjoch\").\nStoria.\nLo sbarramento, situato a nord dell'omonimo paese, apparteneva al II sistema difensivo, il quale, appoggiandosi alle pendici del monte Principe (\"Hoher First\") proseguiva a nord-est sul monte Alta Croce (\"Hohe Kreuzspitze\") per poi scendere al passo Giovo.\nAl passo Giovo al primi del 1939 era previsto uno sbarramento \u201ca doppio fronte\u201d, che nell'anno successivo avrebbe compreso 29 opere seguenti i dettami della circolare 15000 pi\u00f9 un fossato anticarro. Nel 1941 questo sbarramento venne considerato \u201cuna falla importante\u201d nel II sistema difensivo in quanto esso non era ancora in progetto, ma i lavori che seguirono non andarono oltre lo scavo delle sedi di 4 opere il calcestruzzo.\nIn base al progetto del giugno 1939 vennero costruite 2 opere che seguivano i dettami della circolare 7000 e precisamente:\nData l'asprezza dei versanti della valle, percorribile con difficolt\u00e0 anche dalle truppe a piedi, non fu ritenuta necessaria la costruzione di altre opere. Con l'introduzione della circolare 15000, nel 1940 si progett\u00f2 un'estensione dello sbarramento per un totale di 11 opere, oltre alla sistemazione (mai realizzata) del passo del Rombo dove esistevano, in costruzione, 3 casermette difensive e opere campali.\nA Moso oltre alle opere gi\u00e0 costruite solo 2 vennero ultimate negli scavi e colate di calcestruzzo (opera 2 e 3), 2 rimasero a livello di scavo (opera 4 e 6) e le rimanenti restarono un progetto.\nL'opera 4 doveva ospitare una batteria da 75/27 in casamatta di calcestruzzo, con il compito di battere la rotabile, lungo la quale erano previste due interruzioni anticarro: la prima al ponte sul rio Valbianca (\"Wei\u00dfental-Bach\") di fronte all'opera 1, la seconda presso la frana di Monteganda (\"Ganderberg\") con lo scopo di far franare un tratto di strada (all'incirca 50 metri), rendendo oltremodo difficile l'avanzata del nemico."}
{"id": "6265844", "revid": "124175970", "url": "https://it.wikipedia.org/wiki?curid=6265844", "title": "Volo USAir 1016", "text": "Il volo USAir 1016 era un volo di linea della US Airways con decollo dall'aeroporto di Columbia, Carolina del Sud e destinazione l'aeroporto internazionale di Charlotte. Il 2 luglio 1994, il DC-9 che operava il volo si schiant\u00f2 durante l'avvicinamento all'aeroporto di Charlotte a causa di un wind shear. Nell'incidente persero la vita trentasette persone.\nIl velivolo.\nIl velivolo coinvolto nell'incidente era un McDonnel Douglas DC-9-31 con numero di registrazione N954VJ e S/N 47590 motorizzato da due Pratt &amp; Whitney JT8D-7 costruito nell'agosto del 1973.\nAl momento dell'incidente, aveva accumulato 53.917 ore di volo e 63.147 cicli.\nIl volo.\nIl 2 luglio 1994 alle 18:23 il DC-9 decoll\u00f2 dall'aeroporto di Columbia mentre imperversava una grave perturbazione. I piloti erano al corrente che nell'aeroporto di destinazione sussistessero condizioni meteo avverse con temporali simili a quelli incontrati al decollo. Avvicinandosi a destinazione si accorsero che il tempo era peggiorato e il radar meteo segnava diverse zone di pericolo.\nAlle 18:38 i piloti vennero autorizzati all'atterraggio ILS sulla pista 18R (ora 18C). Alle 18:40 un controllore di volo diram\u00f2 un avviso di possibile wind shear, ma su una frequenza diversa da quella del volo 1016. Alcuni minuti pi\u00f9 tardi, nelle fasi finali dell'atterraggio, il comandante si accorse del pericolo e decise di annullare l'atterraggio ordinando al primo ufficiale, che era ai comandi, di riattaccare e virare verso destra. Il primo ufficiale spost\u00f2 le manette al massimo e inclin\u00f2 le ali verso destra. Il DC-9 inizi\u00f2 a perdere rapidamente quota ed alle 18:42 il velivolo impatt\u00f2 violentemente in un campo a 800 metri dalla pista.\nL'inchiesta.\nPer accertare le cause dell'incidente venne nominata una commissione di inchiesta presieduta dalla National Transportation Safety Board. Grazie all'analisi dei registratori dei dati di volo ed alle testimonianze dei piloti sopravvissuti la Commissione di inchiesta stabil\u00ec che durante la fase di riattaccata un fenomeno di microburst provoc\u00f2 la rapida diminuzione della velocit\u00e0 del velivolo al di sotto di quella di stallo. Poich\u00e9 il velivolo si trovava a bassa quota non fu possibile recuperare abbastanza velocit\u00e0 per evitare l'impatto.\nIl GPWS non avvis\u00f2 i piloti del wind shear perch\u00e9 a causa di un bug nella programmazione del sistema durante la fase di riattaccata (con flap in transizione da 40\u00b0 a 15\u00b0) la sensibilit\u00e0 dei sensori veniva ridotta. Se il sistema avesse funzionato avrebbe avvertito i piloti 8-9 secondi prima di incontrare la corrente discendente.\nInoltre l'equipaggi\u00f2 tard\u00f2 nel riconoscere il wind shear e non applic\u00f2 correttamente le procedure previste (abbass\u00f2 il muso invece di alzarlo). Anche le lacune dei controllori di volo, nel non informare correttamente l'equipaggio del volo 1016 delle condizioni meteo, contribuirono all'incidente.\nNella cultura di massa.\nL'incidente del volo 1016 della USAir \u00e8 stato trattato nella puntata \"La tempesta perfetta\" della diciassettesima stagione del documentario \"Indagini ad alta quota\" trasmesso dal National Geographic Channel."}
{"id": "6265851", "revid": "287204", "url": "https://it.wikipedia.org/wiki?curid=6265851", "title": "Copa M\u00e9xico 1950-1951", "text": "La Copa M\u00e9xico 1950-1951 \u00e8 stata la trentacinquesima edizione del secondo torneo calcistico messicano e l'ottava nell'era professionistica del calcio messicano. \u00c8 cominciata il 6 maggio e si \u00e8 conclusa il 27 maggio 1951. La vittoria finale \u00e8 stata del Club de F\u00fatbol Atlante.\nFormula.\nLe 12 squadre partecipanti si affrontano in turni ad eliminazione diretta in gara unica. In caso di parit\u00e1 al termine dei tempi supplementari, la gara viene rigiocata.\nFinale.\nVerdetto finale.\nIl Clud de F\u00fatbol Atlante vince la Copa M\u00e9xico 1950-1951"}
{"id": "6265892", "revid": "121370488", "url": "https://it.wikipedia.org/wiki?curid=6265892", "title": "Qatar Total Open 2017 - Doppio", "text": "Chan Hao-ching e Latisha Chan erano le detentrici del titolo, ma hanno deciso di non partecipare insieme. Chan Hao-ching ha fatto coppia con Christina McHale, ma le due hanno perso al primo turno contro Andrea Hlav\u00e1\u010dkov\u00e1 e Peng Shuai. Latisha Chan ha giocato con Martina Hingis, ma le due hanno perso in semifinale contro Jaroslava \u0160vedova e Ol'ha Sav\u010duk.\nIn finale Abigail Spears e Katarina Srebotnik hanno sconfitto Shvedova e Savchuk con il punteggio di 6\u20133, 7\u201367."}
{"id": "6265893", "revid": "287204", "url": "https://it.wikipedia.org/wiki?curid=6265893", "title": "Copa M\u00e9xico 1951-1952", "text": "La Copa M\u00e9xico 1951-1952 \u00e8 stata la trentaseiesima edizione del secondo torneo calcistico messicano e la nona nell'era professionistica del calcio messicano. \u00c8 cominciata il 17 febbraio e si \u00e8 conclusa il 6 aprile 1952. La vittoria finale \u00e8 stata dell'Atlante.\nFormula.\nLe 12 squadre partecipanti sono suddivise in tre gironi di quattro squadre ciascuno, le vincitrici di ogni girone si affrontano in un girone finale a tre squadre.\nFase Finale.\nVerdetto Finale.\nL'Atlante vince la copa M\u00e9xico 1951-1952."}
{"id": "6265895", "revid": "88740", "url": "https://it.wikipedia.org/wiki?curid=6265895", "title": "Vittori", "text": ""}
{"id": "6265896", "revid": "124123", "url": "https://it.wikipedia.org/wiki?curid=6265896", "title": "Gaillard de la Mothe", "text": "Biografia.\nFiglio di Amanieu, barone de la Mothe, signore di Langon and Rochetaill\u00e9e, e di una sorella di papa Clemente V.\nAvviato fin da giovinetto alla carriera ecclesiastica, divenne canonico del capitolo della cattedrale di Narbona. Fu poi protonotario apostolico e precentore della diocesi di Chichester dal 31 maggio 1312 fino alla morte; prebendario della Milton Ecclesia dal 1312 e arcidiacono di Oxford dal 1313.\nFu creato cardinale diacono di Santa Lucia in Silice da papa Giovanni XXII nel concistoro 17 dicembre 1316. Prebendario di Stoke dal 1321 al 1324 e prebendario di Aylesbury dal 1324 al 1356.\nPartecip\u00f2 al conclave del 1334, che elesse papa Benedetto XII e fu proprio lui a incoronare il nuovo papa.\nPartecip\u00f2 al conclave del 1342, che elesse papa Clemente VI; il nuovo papa lo invi\u00f2 per risolvere la disputa tra arcivescovo Niccol\u00f2 di Ravenna e Opizzone d'Este, vicario di Ferrara, che aveva occupato Argenta, che era sotto la giurisdizione dell'arcivescovo. Fu poi arcidiacono di Ely dal 1344 fino alla morte e nel 1345 divenne inoltre tesoriere della diocesi di Salisbury. Lo stesso anno divenne sospetto di slealt\u00e0 verso il re Filippo VI di Francia; il papa difese il cardinale con una lettera, con la quale elogiava il prelato per la sua incorruttibilit\u00e0, i costumi morigerati, la maturit\u00e0 e la prudenza. Nel 1346 divenne priore di Ispagnac e dal 1\u00ba ottobre 1346 fu cardinale protodiacono. Nel 1348, assieme ad altri due cardinali, fu incaricato di esaminare le accuse contro la regina Giovanna di Napoli. Partecip\u00f2 al conclave del 1352, che elesse papa Innocenzo VI, che fu da lui incoronato in qualit\u00e0 di cardinale protodiacono."}
{"id": "6265904", "revid": "33689", "url": "https://it.wikipedia.org/wiki?curid=6265904", "title": "Pantauco", "text": "Figlio di Nicolao di Aloro (e probabilmente fratello di Aminta), fu un trierarca macedone della flotta di Nearco, e generale durante il breve regno di Demetrio I tra il 294 e il 288 a.C.\nBiografia.\nEra considerato come il pi\u00f9 coraggioso e fisicamente il pi\u00f9 forte tra i comandanti dell'esercito di Demetrio. Quando Demetrio decise di invadere l'Etolia, il re Pirro d'Epiro decise di incontrarlo col suo esercito. Tuttavia i due eserciti marciarono seguendo direzioni diverse senza incontrarsi. In seguito, Demetrio inizi\u00f2 a razziare il territorio dell'Epiro. Egli aveva disposto gran parte delle sue forze in Etolia sotto gli ordini di Pantauco.\nDi conseguenza, Pirro port\u00f2 le sue truppe in battaglia contro Pantauco. Il conflitto fu notevole per la sua intensit\u00e0 e la natura aspra, in quanto i comandanti di entrambe le fazioni mostrarono coraggio e audacia. Pantauco sfid\u00f2 Pirro di persona e ben presto cominci\u00f2 il loro arduo duello. Iniziarono usando le lance, ma subito dopo passarono al combattimento diretto con le spade. I due combattenti erano entrambi abili, Pantauco colp\u00ec una volta il re epirota ma Pirro lo fer\u00ec alla coscia e sul collo. Il generale macedone fu costretto a fuggire e i suoi compagni riuscirono a portarlo in salvo.\nIl leggendario coraggio di Pirro e la sua abilit\u00e0 nel combattimento si rivelarono cruciali per le sorti della battaglia, infatti gli epiroti furono fortemente ispirati dall'esempio del loro sovrano e riuscirono a distruggere la falange nemica. Diversi macedoni in fuga furono uccisi e 5000 furono catturati."}
{"id": "6265913", "revid": "1543377", "url": "https://it.wikipedia.org/wiki?curid=6265913", "title": "Alexandra Agiurgiuculese", "text": "In carriera ha vinto quattro medaglie ai Campionati europei junior 2016 e nove medaglie in Coppa del mondo junior. Da senior \u00e8 vincitrice di una medaglia d'oro ai Giochi del Mediterraneo 2018, di diciassette titoli in Coppa del mondo e di due medaglie di bronzo ai Campionati mondiali di ginnastica ritmica 2018. Al 2020 \u00e8 la ginnasta azzurra di ritmica pi\u00f9 vincente a livello internazionale nella storia della Federazione Ginnastica d'Italia.\nVita privata.\nNata a Ia\u0219i, in Romania, ha due fratelli: Sebastian Constantin e Andreea Magdalena. Frequenta il Liceo Scientifico Alessandro Volta di Udine.\nCarriera sportiva.\nAll'et\u00e0 di sei anni inizia a praticare ginnastica ritmica per correggere una malformazione alla colonna vertebrale. Si iscrive al club sportivo di Ia\u015fi, seguita dal tecnico Constantin Radu e dalle sue assistenti Catalina Radu e Oana Cozma. Sei mesi dopo partecipa al Campionato Nazionale romeno.\nGli esordi in Romania.\nNel 2009, in occasione di uno stage presso il centro nazionale di Bucarest, viene notata da Irina Deleanu, presidente della Federazione di ginnastica ritmica della Romania, che decide di inserirla nel gruppo nazionale esordienti.\nNello stesso anno, in occasione dei Campionati Nazionali di categoria, ottiene nella gara individuale una medaglia d\u2019oro al corpo libero e due argenti: alla fune e al cerchio. Nella competizione d'insieme vince una medaglia d\u2019oro al corpo libero.\nNel 2010 partecipa all\u2019International Tournament \u201cMiss Valentine\u201d a Tartu in Estonia, dove ottiene l\u2019oro al corpo libero e al cerchio. Nello stesso anno si esibisce alla Irina Deleanu Cup, dove viene notata dalla giudice internazionale slovena Spela Dragas, che diventer\u00e0 la sua allenatrice in Italia.\nNello stesso anno ottiene il titolo assoluto sia al Campionato Nazionale di categoria, sia in occasione della Coppa della Romania.\nLe prime competizioni in Italia.\nIn seguito al trasferimento dei genitori per motivi di lavoro in Italia, nell\u2019estate del 2010, all'et\u00e0 di nove anni abbandona la Romania e prosegue l'attivit\u00e0 agonistica presso l\u2019Associazione Sportiva Udinese, seguita da Spela Dragas.\nNel 2012 partecipa alla sua prima gara nazionale italiana, nella categoria \"Allieve 2\u00aa fascia\", e vince l'oro nel concorso generale, mentre con la sua societ\u00e0 arriva sul secondo gradino del podio nel Campionato nazionale di serie C.\nNel 2013 \u00e8 ancora l'indiscussa protagonista ai Campionati nazionali di categoria dove riconferma il titolo dell'anno precedente. Inoltre partecipa con la sua societ\u00e0, l'AS Udinese, al Campionato nazionale di serie B, ottenendo la medaglia d'argento e la promozione in Serie A2.\nCarriera junior.\nNel 2014 passa nella categoria junior e partecipa ai Campionati nazionali di categoria, vincendo la medaglia d'argento dietro alla ginnasta di Fabriano Daniela Mogurean. Nello stesso anno con la sua societ\u00e0 vince lo scudetto nel Campionato nazionale di serie A2, ottenendo la promozione nel campionato di massima serie A1. Al Torneo Internazionale MTM di Lubiana vince l'oro alla palla e l'argento al cerchio, clavette e nastro.\nNel 2015, dopo aver ottenuto la cittadinanza italiana, viene chiamata a vestire la maglia azzurra. A marzo partecipa alla Coppa del mondo junior di Lisbona, classificandosi 7\u00aa nel concorso generale e accede a tutte le finali di specialit\u00e0, dove ottiene la medaglia di bronzo alla palla, il quarto posto alle clavette, il settimo al cerchio e l'ottavo alla fune. Successivamente al Torneo Internazionale MTM di Lubiana vince la medaglia d'oro nel concorso generale.\nNello stesso anno ai Campionati Nazionali di categoria a Terranuova Bracciolini ottiene il titolo di campionessa nazionale juniores, che le permette di qualificarsi e partecipare ai Campionati nazionali assoluti e confrontarsi con ginnaste della categoria senior.\nAi Campionati nazionali ssoluti in scena a Biella ottiene il quinto posto nel concorso generale - dietro a ginnaste senior del calibro di Carmen Crescenzi, Alessia Russo, Letizia Cicconcelli, Veronica Bertolini - e accede alle finali di specialit\u00e0 di cerchio, clavette e nastro.\nA gennaio 2016 \u00e8 la prima ginnasta junior nella storia ad essere ufficialmente inserita dalla Federazione Ginnastica d'Italia all'interno del team Italia. Partecipa alla Coppa del Mondo Junior di Lisbona e vince la medaglia di bronzo nel concorso per nazioni con le compagne Milena Baldassarri e Caterina Allovio. Accede a tre finali di specialit\u00e0, ottenendo la medaglia d'argento alla fune, il quarto posto alla palla e il quinto alle clavette. Il mese successivo, alla Coppa del Mondo Junior di Pesaro, riconferma con le sue compagne la medaglia di bronzo nel concorso per team e vince il bronzo al cerchio e l'argento alla fune e alla palla. Partecipa, inoltre, alla Coppa del Mondo Junior di Sofia dove vince la medaglia di bronzo nel concorso per nazioni e la medaglia d'argento alla fune, mentre arriva ai piedi del podio nella finale alle clavette.\nA giugno del 2016 ai Campionati nazionali assoluti si classifica ai piedi del podio nel concorso generale, per una serie di piccoli errori commessi al cerchio e al nastro. Nelle finali di specialit\u00e0 vince la medaglia d'argento alle clavette.\nNello stesso mese, in occasione dei Campionati Europei Junior 2016 di Holon, vince con la compagna Milena Baldassarri il bronzo nel concorso per nazioni, ed \u00e8 l'unica ginnasta ad accedere a tutte e quattro le finali di specialit\u00e0, in cui vince ben tre medaglie (bronzo alla fune, argento alla palla e alle clavette) e arriva quarta al cerchio, un risultato complessivo mai ottenuto da una ginnasta italiana .\nA conclusione della stagione partecipa con la sua societ\u00e0 al Campionato nazionale di serie A1 e ottiene il quarto posto.\nCarriera senior.\n2017.\nIl 2017 \u00e8 l'anno della consacrazione nella categoria senior. Apre la stagione partecipando al Grand Prix di Mosca, dove ottiene l'ottavo posto nel concorso generale e accede a tutte e quattro le finali di specialit\u00e0.\nIn occasione della Coppa del Mondo di Pesaro del mese di aprile ottiene il tredicesimo posto nel concorso generale e accede alle finali di specialit\u00e0 di palla e nastro. Alla palla e si posiziona al quarto posto. Al nastro batte ogni record italiano e ottiene una medaglia di bronzo alle spalle delle russe Dina Averina e Aleksandra Soldatova. Una medaglia storica per l'Italia, poich\u00e9 era dal 1991 con Samantha Ferrari che una ginnasta individualista senior non vinceva una medaglia in una competizione internazionale.\nIl mese successivo, nella tappa di Coppa del Mondo di Sofia in Bulgaria, si posiziona tredicesima nel concorso generale ed accede alle finali di palla e nastro. Alla palla supera nuovamente se stessa e vince la medaglia d'argento dietro alla bulgara Neviana Vladinova.\nA maggio viene convocata ai Campionati europei di Budapest. Conclude il concorso generale in decima posizione e accede alla finale di specialit\u00e0 alla palla, dove si classifica all'ottavo posto. La settimana successiva partecipa su invito alla quarta edizione del torneo internazionale \"Citt\u00e0 di Barcellona\" dove si classifica all'ottavo posto nel concorso generale.\nA giugno partecipa ai Campionati nazionali assoluti, dove conclude il concorso generale al secondo posto, alle spalle della gi\u00e0 campionessa italiana Veronica Bertolini. Nelle finali di specialit\u00e0 vince l'oro alla palla e l'argento alle clavette e al nastro.\nLa settimana dopo, in occasione del torneo internazionale bilaterale tra Italia e Stati Uniti d'America, termina il concorso individuale al secondo posto, alle spalle di Milena Baldassarri e davanti alla statunitense Laura Zeng.\nA luglio, alla tappa di Coppa del mondo di Berlino, ottiene un quarto posto nel concorso generale e accede a tre finali di specialit\u00e0. Vince la medaglia d'argento al cerchio, quinto posto alla palla e quarto posto al nastro.\nNel mese di agosto alla Coppa del mondo a Minsk si posiziona al settimo posto nel concorso generale e accede alle finali di cerchio, clavette e palla; in quest'ultima vince la medaglia di bronzo. La settimana successiva partecipa anche alla tappa di Kazan', dove ottiene il decimo posto nel concorso generale e centra le finali di cerchio, palla e clavette.\nA cavallo tra agosto e settembre, ai campionati mondiali di Pesaro, nella finale All-around conquista un ottavo posto. Centra tre finali di specialit\u00e0, classificandosi 7\u00aa alla palla, 5\u00aa alle clavette e 4\u00aa al nastro. Inoltre, al termine della rassegna, le viene conferito da Alina Kabaeva il prestigioso premio all'eleganza dello sponsor Longines.\nA inizio ottobre, in occasione della sedicesima edizione del Torneo Internazionale di Udine, vince la medaglia d'argento dietro all'israeliana Linoy Ashram. A novembre, insieme alla sua societ\u00e0 AS Udinese, chiude al terzo posto il Campionato di serie A1, mentre a inizio dicembre al Torneo Internazionale \u201cMemorial \u00c1ngel Fern\u00e1ndez C\u00f3rdoba\u201d vince la medaglia d'oro nel concorso generale e nelle finali di specialit\u00e0 di cerchio e palla, mentre alle clavette vince l'argento.\n2018.\nA causa di un infortunio al ginocchio avuto nel corso dei primi mesi dell'anno, non partecipa alle prime importanti competizioni della stagione agonistica come il Grand Prix di Mosca e Thiais e la prima tappa di Coppa del Mondo a Sofia, rallentando e posticipando cos\u00ec la preparazione del nuovo programma di gara sui quattro attrezzi.\nLa prima apparizione avviene ad inizio aprile, in occasione della 31\u00aa edizione del MTM Narodni FIG International Tournament a Lubiana, in Slovenia, dove si posiziona al quarto posto nel concorso generale e vince tre medaglie d'oro nelle finali di specialit\u00e0 di palla, clavette e nastro.\nIn occasione della tappa di Coppa del Mondo di Pesaro termina il concorso generale in diciassettesima posizione, mentre la settimana successiva partecipa alla tappa di Coppa del Mondo di Baku dove si posiziona sedicesima nel concorso generale.\nPartecipa alla tappa di Coppa del Mondo di Guadalajara e si posiziona ottava nel concorso generale e accede alle finali di specialit\u00e0 dove termina 5\u00aa alla palla, 5\u00aa alle clavette e 8\u00aa al nastro. La settimana successiva partecipa al torneo internazionale di Holon, in Israele, dove si classifica al primo posto nel concorso generale e nelle finali alla palla, clavette e nastro.\nAlla fine di maggio partecipa ai campionati nazionali assoluti dove domina la classifica provvisoria del concorso generale fino alla terza rotazione. Nella quarta rotazione incappa in alcuni errori nell'esercizio con il nastro, che la portano cos\u00ec a chiudere in seconda posizione riconfermandosi per il secondo anno consecutivo vice-campionessa assoluta d'Italia, questa volta alle spalle di Milena Baldassarri. Nelle finali di specialit\u00e0 vince il bronzo al cerchio, argento alla palla, oro alle clavette e argento al nastro.\nA inizio giugno partecipa ai Campionati europei 2018, a Guadalajara, e nella finale all-around individuale termina in ottava posizione, migliorando di due posizioni rispetto all'edizione 2017.\nA fine giugno fa parte della spedizione azzurra impegnata ai Giochi del Mediterraneo di Tarragona 2018, dove vince la medaglia d'oro nel concorso generale individuale, precedendo la greca Elen\u012b Kela\u00efdit\u012b e la connazionale Milena Baldassarri.\nA met\u00e0 agosto partecipa alla tappa di Coppa del Mondo di Minsk dove chiude in undicesima posizione. La settimana successiva partecipa all'ultima tappa del circuito a Kazan' in Russia e termina il concorso generale in settima posizione e accede alle finali di palla e clavette, dove si posiziona rispettivamente 5\u00aa e 8\u00aa.\nA met\u00e0 settembre, ai mondiali di Sofia 2018, vince due medaglie di bronzo. La prima nella finale di specialit\u00e0 alla palla con il punteggio record italiano di , mentre la seconda nel concorso per nazioni con le compagne Milena Baldassarri e Alessia Russo. Accede inoltre alla finale di specialit\u00e0 al nastro dove termina in quarta posizione, mentre nel concorso generale chiude in nona posizione.\nDa settembre \u00e8 arruolata nel Gruppo Sportivo dell'Aeronautica Militare.\nChiude la stagione ottenendo la medaglia d'argento, insieme alla sua societ\u00e0, nel Campionato Italiano di Serie A a squadre.\n2019.\nRiprende la stagione partecipando nell'ultimo weekend di marzo al FIG International Tournament \"Aura Cup\" a Zagabria dove ottiene la medaglia d'argento. Nello stesso weekend partecipa alla 32\u00aa edizione del MTM Narodni FIG International Tournament a Lubiana dove vince l'oro nel concorso generale, davanti alla statunitense Evita Griskenas. Nelle finali di specialit\u00e0 vince il bronzo al cerchio, l'oro alla palla, l'oro alle clavette e l'argento al nastro.\nPartecipa alla prima tappa di Coppa del Mondo a Pesaro dove si classifica decima nel concorso generale e si qualifica alla finale con le clavette dove conquista la medaglia d'argento con p. .\nLa settimana successiva compete alla seconda tappa di Coppa del Mondo a Sofia dove chiude il concorso generale in undicesima posizione e si qualifica alle finali di cerchio e nastro.\nAd aprile partecipa all'International Tournament \"Ritam Cup\" a Belgrado e vince l'oro nel concorso generale e in tutte e quattro le finali di specialit\u00e0.\nPartecipa anche alla tappa di Coppa del mondo di Baku dove termina il concorso generale in decima posizione e accede alla finale di specialit\u00e0 alle clavette concludendo in ottava posizione.\nA maggio partecipa alla tappa di Coppa del mondo di Guadalajara dove vince - per la prima volta nella storia azzurra - la medaglia di bronzo nel concorso generale, dietro alle due ginnaste russe Alexandra Soldatova ed Ekaterina Selezneva. Nelle finali di specialit\u00e0 vince il bronzo alla palla, l'argento alle clavette e il bronzo al nastro.\nNello stesso mese compete ai Campionati europei di Baku totalizzando, durante la fase di qualificazione per le finali di attrezzo, punti che le valgono l'undicesimo posto complessivo e la qualificazione al concorso generale degli Europei 2020.\nIl 1\u00ba e il 2 giugno partecipa ai Campionati italiani di Torino dove per la prima volta ottiene il titolo assoluto nel concorso generale, davanti a Milena Baldassarri e Alessia Russo. Anche nelle finali di specialit\u00e0 ottiene l'oro alla palla, alle clavette e al nastro, mentre l'argento al cerchio.\nIl 9 giugno prende parte alla 1\u00aa edizione del Trofeo Citt\u00e0 di Monza ottenendo il terzo posto nel concorso generale, con punti, giungendo dietro a Milena Baldassarri ( punti) e alla bielorussa Anastasija Salos ( punti).\nA fine giugno viene convocata a far parte della spedizione azzurra in occasione dei Giochi Europei a Minsk dove conclude il concorso generale ai piedi del podio, e centra tutte e quattro le finali di specialit\u00e0.\nAd agosto partecipa alla tappa di Coppa del Mondo di Minsk dove termina il concorso generale in quarta posizione, dietro alle gemelle Dina e Arina Averina e all'israeliana Linoy Ashram, e riesce a qualificarsi in tutte e quattro le finali di specialit\u00e0.\nLa settimana seguente partecipa alla World Challenge Cup di Cluj Napoca (in Romania), arriva 11\u00aa nell'AA a causa di alcuni errori alle clavette, e si classifica 4\u00aa nella finale al cerchio () e 2\u00aa in quella al nastro ().\nA inizio settembre partecipa all'ultima tappa del circuito World Challenge Cup a Portimao in Portogallo dove chiude il concorso generale 4\u00ba. Nelle finali vince: uno storico oro - il primo per i colori azzurri - al cerchio con il punteggio record italiano di ; l'argento alla palla.\nSempre a Portimao viene premiata per aver raggiunto la prima posizione n.1 del ranking all-around dell'intero circuito World Challenge Cup 2019, oltre alla prima posizione nelle specialit\u00e0 di cerchio, clavette e nastro. Risultato che mai nessuna ginnasta italiana era riuscita ad ottenere prima.\nA met\u00e0 settembre fa parte della spedizione azzurra ai Mondiali di Baku 2019. Si qualifica nelle finali di cerchio e clavette chiudendo rispettivamente in sesta e quinta posizione, mentre nella finale all around termina al sesto posto, qualificandosi per i Giochi olimpici di .\n2020.\nA ottobre con la sua societ\u00e0 Associazione Sportiva Udinese arriva seconda in occasione della Final Six del Campionato di Serie A1 a Torino. Il 31 ottobre, invece, partecipa ai Campionati Italiani Assoluti di Folgaria dove ottiene il secondo posto nel concorso generale a causa di alcuni falli nell'ultima rotazione al nastro. Nelle finali di specialit\u00e0 vince l'argento al cerchio e il bronzo alla palla.\nA dicembre viene convocata per rappresentare l'Italia in occasione del Torneo Internazionale Online di Mosca dove vince la medaglia d'argento al cerchio.\n2021\nAi campionati assoluti 2021 arriva in terza posizione AA, e vince l\u2019oro a Cerchio e Nastro.\nViene successivamente convicata per rappresentare l\u2019Italia alle Olimpiadi di Tokyo di inizio agosto insieme a Milena Baldassarri. Nel corso della competizione commette qualche errore che non le permette di accedere alla finale a 10. Si classifica 15\u00aa.\nPartecipa alla World Challenge Cup di Cluj-Napoca nel mese di Ottobre: arriva 7\u00aa nell\u2019AA, ma vince il bronzo a palla e nastro.\nAi Campionati mondiali di ginnastica ritmica 2021 di Kitakyushu partecipa con due esercizi: palla (23.15) e nastro(21.525). Al nastro riesce ad accedere alla finale di specialit\u00e0 dove si classifica 6\u00aa.\nIn occasione dei mondiali vince, insieme a Milena Baldassarri, Sofia Raffaeli e la squadra nazionale, la medaglia d\u2019argento per Team con un totale di 277.575."}
{"id": "6265944", "revid": "2044650", "url": "https://it.wikipedia.org/wiki?curid=6265944", "title": "Albert Gu\u00f0mundsson (calciatore 1997)", "text": "Biografia.\nViene da una famiglia di calciatori: il padre Gu\u00f0mundur Benediktsson \u00e8 allenatore di calcio, con esperienze da calciatore in patria e in Belgio, e 10 presenze in Nazionale tra 1996 e 2001, ed \u00e8 noto anche per le esultanze mentre commentava le partite dell'Europeo 2016 per la R\u00daV, tv pubblica islandese, in veste di telecronista. La madre Kristbj\u00f6rg Helga Ingad\u00f3ttir ha giocato 4 volte nel 1996 con la Nazionale femminile islandese. Il nonno materno Ingi Bj\u00f6rn Albertsson ha disputato 15 gare tra 1971 e 1979 con la Nazionale maggiore ed \u00e8 stato recordman di reti segnate nel campionato islandese tra 1987 e 2012. Il bisnonno materno e suo omonimo Albert Gu\u00f0mundsson \u00e8 stato il primo islandese a giocare nel calcio professionistico, in Scozia, Inghilterra con l', Francia e Italia con il , e successivamente \u00e8 entrato in politica, venendo eletto nel parlamento islandese e diventando in seguito Ministro delle Finanze e poi Ministro dell'Industria.\nCaratteristiche tecniche.\nGioca alle spalle delle punte o da ala su entrambe le fasce. \u00c8 dinamico, veloce e dotato di una buona tecnica. Le sue doti principali sono la progressione, la visione di gioco e gli inserimenti. Possiede discrete capacit\u00e0 nel dribbling e precisione in passaggi e tiri.\nCarriera.\nClub.\nInizi.\nNato a Reykjav\u00edk, mentre il padre giocava con il , inizia a giocare a calcio proprio con la squadra della capitale islandese. Il 22 marzo 2013, ad ancora 15 anni, gioca una partita con i bianconeri, in Coppa di Lega, entrando all'85' della vittoria casalinga per 3-0 contro il . Nell'estate dello stesso anno si trasferisce nei Paesi Bassi, all', dove gioca con le squadre Under-19 e Under-21.\nPSV e AZ.\nA luglio 2015 passa al , che lo inserisce nello , seconda squadra, che disputa l'Eerste Divisie, seconda serie olandese. Debutta il 25 settembre, all'ottava di campionato, entrando al 76' del pareggio per 1-1 sul campo dell'. Segna la prima rete in carriera l'11 marzo 2016, realizzando il definitivo 1-1 al 23' in Eerste Divisie in trasferta contro il .\nA partire dalla stagione 2017-2018 viene aggregato in pianta stabile alla prima squadra del PSV, sceglie come numero di maglia il 29.\nEsordisce in Eredivisie alla seconda giornata del campionato, subentrando al 90\u00ba a Hirving Lozano nella trasferta vinta 4-1 a Breda. In tutto gioca 12 partite con la prima squadra.\nNell\u2019estate del 2018 viene ceduto all\u2019 per 1,8 milioni di euro. In tre stagioni e mezzo con il club di Alkmaar mette insieme 98 presenze e 24 gol andando anche in doppia cifra con 11 reti nella stagione 2020-2021.\nGenoa.\nIn scadenza di contratto a giugno con l'AZ, il 31 gennaio 2022 viene ceduto a titolo definitivo al per 1,2 milioni di euro.Esordisce con i Grifoni ed in serie A il 13 febbraio 2022, nella partita casalinga con la Salernitana, sostituendo nella ripresa Mattia Destro. \nNazionale.\nInizia a giocare nelle nazionali giovanili islandesi a 15 anni, nel 2012, quando viene convocato dall'Under-17, disputando, fino al 2013, 7 partite, di cui 6 nelle qualificazioni agli Europei di categoria 2013 e 2014 e segnando 4 gol. Tra 2014 e 2015 disputa 7 gare realizzando 2 reti in Under-19, nelle qualificazioni agli Europei 2014, 2015 e 2016. Il 26 marzo 2015 esordisce in Under-21, perdendo 3-0 in amichevole contro la Romania, in trasferta a T\u00e2rgu Mure\u0219, disputando gli ultimi 8 minuti. L'esordio in gara ufficiale avviene invece un anno e mezzo dopo, il 6 settembre 2016, nella sfida valida per le qualificazioni all'Europeo 2017 persa per 2-0 a Caen, sul campo della Francia, quando entra al 78'. Il 10 gennaio 2017 debutta in nazionale maggiore, in amichevole a Nanning contro i padroni di casa della Cina, entrando al 90' e giocando un minuto della partita vinta per 2-0.\nViene poi incluso nella lista dei convocati per i Mondiali 2018 giocando solo uno spezzone di partita contro la Croazia.\nStatistiche.\nPresenze nei club.\n\"Statistiche aggiornate al 25 febbraio 2022\"."}
{"id": "6265947", "revid": "120706262", "url": "https://it.wikipedia.org/wiki?curid=6265947", "title": "Effetto di prossimit\u00e0 (elettromagnetismo)", "text": "In un conduttore che trasporta corrente alternata, se stanno scorrendo correnti attraverso uno o pi\u00f9 altri conduttori vicini, come all'interno di una bobina di filo avvolta strettamente, la distribuzione della corrente all'interno del primo conduttore sar\u00e0 limitata a regioni pi\u00f9 piccole. L'affollamento della corrente risultante \u00e8 denominato effetto di prossimit\u00e0. Questo affollamento determina un aumento della resistenza efficace del circuito, che aumenta con la frequenza.\nSpiegazione.\nUn campo magnetico variabile influenza la distribuzione di una corrente elettrica che scorre all'interno di un conduttore elettrico, mediante induzione elettromagnetica. Quando una corrente alternata (CA) scorre attraverso un conduttore, crea intorno ad esso un campo magnetico alternato associato. Il campo magnetico associato induce correnti parassite nei conduttori adiacenti, alterando la distribuzione complessiva della corrente che scorre attraverso di essi. Il risultato \u00e8 che la corrente si concentra nelle aree del conduttore pi\u00f9 lontane dai conduttori vicini che trasportano la corrente nella stessa direzione. \nL'effetto di prossimit\u00e0 pu\u00f2 aumentare significativamente la resistenza alla CA dei conduttori adiacenti quando si confronta con la loro resistenza a una corrente continua (CC). L'effetto aumenta con la frequenza. A frequenze pi\u00f9 alte, la resistenza CA di un conduttore pu\u00f2 facilmente superare di dieci volte la sua resistenza alla CC.\nEsempio.\nAd esempio, se due fili che portano la stessa corrente alternata giacciono paralleli tra loro, come avverrebbe in una bobina usata in un induttore o in un trasformatore, il campo magnetico di un filo indurrebbe correnti parassite longitudinali nel filo adiacente, che scorrono in lunghi anelli lungo il filo, nella stessa direzione della corrente principale sul lato del filo che guarda lontano dall'altro filo, e di nuovo nella direzione opposta sul lato del filo che guarda verso l'altro filo. In tal modo la corrente parassita rinforzer\u00e0 la corrente principale sul lato che guarda lontano dal primo filo. L'effetto netto \u00e8 di ridistribuire la corrente nella sezione trasversale del filo in una striscia sottile sul lato che guarda lontano dall'altro filo. Poich\u00e9 la corrente si concentra in un'area pi\u00f9 piccola del filo, la resistenza \u00e8 aumentata.\nSimilmente, in due conduttori adiacenti che trasportano correnti alternate che scorrono in direzioni opposte, come si trovano nei cavi elettrici e nelle coppie di blindosbarre, la corrente in ciascun conduttore si concentra in una striscia sul lato che guarda verso l'altro conduttore.\nEffetti.\nLa resistenza addizionale aumenta le perdite di potenza che, nei circuiti elettrici, possono generale un riscaldamento indesiderabile. L'effetto di prossimit\u00e0 e l'effetto pelle complicano significativamente il progetto di trasformatori e induttori che operano ad alte frequenze, usati ad esempio nelle alimentazione elettrica a commutazione. \nNei circuiti risonanti in radiofrequenza usati nelle attrezzature radio, le perdite dell'effetto di prossimit\u00e0 e dell'effetto pelle nell'induttore riducono il fattore Q, ampliando la larghezza di banda. Per minimizzare quest'ultima, negli induttori di radiofrequenza si usa una costruzione speciale. L'avvolgimento di solito \u00e8 limitato a un singolo strato, e spesso le spire sono distanziate tra loro per separare i conduttori. Nelle bobine multistrato, gli strati successivi sono avvolti in un disegno a linee incrociate per evitare che i fili si trovino paralleli tra loro; queste a volte sono indicate come bobine \"con armatura panama\" o \"a nido d'ape\". Poich\u00e9 la corrente scorre sulla superficie del conduttore le bobine ad alta frequenza a volte sono placcate in argento, o fatte di filo litz.\nMetodo di Dowell per la determinazione delle perdite.\nQuesto metodo unidimensionale per i trasformatori assume che i fili abbiano sezione trasversale rettangolare, ma si pu\u00f2 applicare approssimativamente a un filo circolare trattandolo come quadrato con la stessa area della sezione trasversale.\nGli avvolgimenti sono divisi in \"porzioni\", ciascuna porzione essendo un gruppo di strati che contiene una posizione di FMM uguale a zero. Per un trasformatore con un avvolgimento primario e secondario separati, ogni avvolgimento \u00e8 una porzione. Per un trasformatore con avvolgimenti interfogliati (o sezionalizzati), le sezioni pi\u00f9 interna e pi\u00f9 esterna sono ciascuna una porzione, mentre le altre sezioni sono divise ciascuna in due porzioni nel punto in cui si presenta FMM uguale a zero.\nLa resistenza totale di una porzione \u00e8 data da\nformula_1\nMetodo delle derivata quadrata del campo.\nQuesto si pu\u00f2 usare per i trasformatori o gli induttori con filo rotondo o con filo litz aventi avvolgimenti multipli di geometria arbitraria con forme d'onda della corrente arbitrarie in ciascun avvolgimento. Il diametro di ogni trefolo dovrebbe essere minore di 2 \u03b4. Si assume anche che il campo magnetico sia perpendicolare all'asse del filo, il che accade nella maggior parte degli schemi.\nformula_8\nformula_15\nQuesto metodo pu\u00f2 essere generalizzato agli avvolgimenti multipli.\nCavi.\nL'effetto di prossimit\u00e0 pu\u00f2 avvenire anche all'interno dei cavi elettrici. Ad esempio, se i conduttori sono un paio di fili audio per altoparlanti, le loro correnti hanno direzione opposta, e le correnti scorreranno preferibilmente lungo i lati dei fili rivolti uno di fronte all'altro. La resistenza in CA dei fili cambier\u00e0 (leggermente) insieme alla frequenza del segnale audio, bench\u00e9 per una qualsiasi frequenza l'ampiezza della corrente sia ancora linearmente proporzionale alla tensione. Alcuni credono che questo introdurr\u00e0 potenzialmente una distorsione e degrader\u00e0 l'immagine stereo. Tuttavia, si pu\u00f2 dimostrare che, per dimensioni, spaziatura e lunghezza ragionevoli del conduttore, questo effetto ha una piccola influenza sulla qualit\u00e0 audio."}
{"id": "6265958", "revid": "436907", "url": "https://it.wikipedia.org/wiki?curid=6265958", "title": "XDVR", "text": "XDVR \u00e8 un album in studio del rapper italiano Sfera Ebbasta e del DJ producer Charlie Charles, pubblicato l'11 giugno 2015 dalla BHMG.\nDescrizione.\nIl disco si compone di dodici brani, le cui tematiche trattate ruotano attorno al desiderio di riscatto del rapper riguardo alla difficoltosa infanzia e adolescenza trascorsa a Cinisello Balsamo, puntando al sogno del successo e di arricchirsi.\nPubblicazione.\n\"XDVR\" \u00e8 stato inizialmente pubblicato per il download gratuito dalla etichetta discografica indipendente BHMG, e promo dal videoclip del brano \"Panette\", con il quale il rapper cominci\u00f2 a farsi notare all'interno dell'underground italiano.\nIl disco fu poi ripubblicato il 23 novembre 2015 dalla Roccia Music, etichetta discografica indipendente di Marracash, con il titolo \"XDVR Reloaded\", da cui sono stati estratti i videoclip dei brani \"Ciny\" e \"XDVRMX\". La riedizione ha contribuito alla popolarit\u00e0 della musica trap in Italia, ricevendo anche una buona ricezione da parte della critica, ma ricevette anche numerose critiche in quanto vari brani parlavano di vita dei quartieri di periferia, comprendendo attivit\u00e0 criminali e consumazioni di droghe quali la codeina e la marijuana."}
{"id": "6265959", "revid": "228587", "url": "https://it.wikipedia.org/wiki?curid=6265959", "title": "Marion Shilling", "text": "Biografia.\nCominci\u00f2 la carriera di attrice nel palcoscenico dei teatri di rivista per approdare al cinema nel 1929 con una parte in \"Wise Girls\". Seguirono il musical \"Lord Byron of Broadway\" e il giallo \"Shadow of the Law\" (1930) a fianco di William Powell.\nNel 1931 fu scelta tre le tredici giovani promesse WAMPAS Baby Stars e continu\u00f2 a lavorare assiduamente, anche se in film di secondo livello, molti dei quali western recitati insieme a specialisti del genere, come Tom Keene, Buck Jones, William Desmond, Hoot Gibson, Reb Russell o Rex Bell.\nMarion Schilling lasci\u00f2 il cinema nel 1936, a soli 25 anni. Si spos\u00f2 nel 1937 con l\u2019immobiliarista Edward Cook, cui rimase legata fino alla morte di lui, avvenuta nel 1998, ed ebbe due figli. Per il suo contributo al genere western fu insignita nel 2002 con un Golden Boot Award dalla Motion Picture and Television Fund. Mor\u00ec due anni dopo, a 93 anni di et\u00e0, e i suoi resti furono cremati."}
{"id": "6265961", "revid": "271907", "url": "https://it.wikipedia.org/wiki?curid=6265961", "title": "Unione dei Partiti Comunisti \u2013 Partito Comunista dell'Unione Sovietica", "text": ""}
{"id": "6265963", "revid": "729019", "url": "https://it.wikipedia.org/wiki?curid=6265963", "title": "East Coast Main Line", "text": "La East Coast Main Line (ECML) \u00e8 una linea ferroviaria lunga 632\u00a0km che collega Londra ed Edimburgo passando per Peterborough, Doncaster, York, Darlington e Newcastle, elettrificata lungo l'intero percorso. Il servizio per Aberdeen e Inverness, a nord di Edimburgo, impiega invece treni diesel; il principale operatore lungo la tratta \u00e8 London North Eastern Railway.\nIl percorso costituisce un'arteria chiave della parte orientale della Gran Bretagna ed \u00e8 fiancheggiato dalla strada A1. Collega Londra, la parte meridionale ed orientale dell'East Anglia, con lo Yorkshire, le regioni del Nord Est e la Scozia. Costituisce anche un importante servizio per i pendolari nella parte settentrionale di Londra ed \u00e8 molto importante per l'economia di molte aree di Inghilterra e Scozia. Gestisce anche servizi ferroviari verso l'estero, per pendolari e locali, nonch\u00e9 il trasporto merci.\nPercorso e descrizione.\nLa ECML costituisce parte dell'Itinerario Strategico G della Network Rail, che comprende sei linee separate:\nLa parte principale della linea \u00e8 il percorso tra King's Cross ed Edimburgo, mentre il Hertford Loop viene utilizzato per il traffico locale e traffico merci; la Northern City Line viene utilizzata solo nei giorni feriali per i servizi ferroviari suburbani.\nIl percorso ha come riferimenti i codici ECM1 - ECM9."}
{"id": "6265970", "revid": "31886", "url": "https://it.wikipedia.org/wiki?curid=6265970", "title": "Kangarosa tasmaniensis", "text": "Kangarosa tasmaniensis \u00e8 un ragno appartenente alla famiglia Lycosidae.\nEtimologia.\nIl nome proprio della specie deriva dall'isola di rinvenimento degli esemplari: la Tasmania, e dal suffisso latino \"-ensis\", che significa: \"presente, che \u00e8 proprio l\u00ec\".\nCaratteristiche.\nL'olotipo maschile rinvenuto ha lunghezza totale \u00e8 di 9,38mm; la lunghezza del cefalotorace \u00e8 di 4,75mm, e la larghezza \u00e8 di 3,56mm.\nIl paratipo femminile rinvenuto ha lunghezza totale \u00e8 di 14,38mm; la lunghezza del cefalotorace \u00e8 di 6,36mm, e la larghezza \u00e8 di 4,63mm.\nDistribuzione.\nLa specie \u00e8 stata reperita in Tasmania: nella localit\u00e0 di \"King William Creek\"; in localit\u00e0 \"Cascades\", nei pressi del monte Wellington; e di \"Cape Naturaliste\".\nTassonomia.\nAl 2017 non sono note sottospecie e dal 2010 non sono stati esaminati nuovi esemplari."}
{"id": "6265976", "revid": "1955265", "url": "https://it.wikipedia.org/wiki?curid=6265976", "title": "Camille Rowe", "text": "Biografia.\nRowe \u00e8 nata a Parigi da madre americana, la quale era una ballerina nel club Le Lido, e da padre francese, il quale ha attivit\u00e0 commerciali nel campo della ristorazione. La sua infanzia \u00e8 stata divisa tra Parigi, Brooklyn e California.\nRowe fu notata nel 2008 in un bar di Parigi mentre stava studiando per il suo corso universitario. Da allora \u00e8 apparsa in campagne pubblicitarie per Dior Homme (accanto a Robert Pattinson), Chlo\u00e9, 3 Suisses, H&amp;M, Louis Vuitton, Victoria's Secret, Gap, Abercrombie &amp; Fitch, and Tommy Hilfiger. \u00c8 stata in primo piano su riviste, incluse le copertine di \"Vogue Paris\", \"Elle\", \"L'Officiel\", \"CRASH\", \"Marie Claire\", and \"Madame Figaro\".\nNel 2010 Rowe ha fatto la sua apparizione nel film francese \"Our Day Will Come\" accanto a Vincent Cassel.\nNel 2011 \u00e8 apparsa nel video promozionale per la canzone The Strokes' \"Call Me Back\".\nInoltre \u00e8 apparsa nel 2013 nel video musicale di MGMT per Alien Days.\nNel 2016 \u00e8 stata nominata Playmate del mese di aprile per la rivista Playboy.\nNel 2016 viene scelta da British Vogue come conduttrice della web serie in formato documentario \"What on Earth is Wellness?\", dove esplora il significato che il concetto di benessere e salute ha assunto oggi all'interno della societ\u00e0 moderna.\nNel 2021 \u00e8 la protagonista del film La Casa in fondo al Lago \nVita privata.\nRowe vive a Los Angeles.\nHa avuto una relazione con Andrew Vah Wyngarden, frontman della band rock MGMT, terminata nel 2014.\nSuccessivamente ha avuto una storia con il modello e skater professionista Dylan Rieder, scomparso nel 2016 a seguito della lotta contro la leucemia.\nDal 2017 al 2018 ha avuto una storia con il cantautore Harry Styles. \nRowe ha 14 tatuaggi, fra cui una stella cometa con la dicitura \"Bowie's in space\" dedicato al cantante David Bowie.\nIl fotografo Matt Jones l'ha soprannominata \"scimmia\" per il suo modo di fare chiassoso."}
{"id": "6265978", "revid": "787565", "url": "https://it.wikipedia.org/wiki?curid=6265978", "title": "Distintivo da battaglia per carristi", "text": "Il Distintivo da battaglia per carristi (in tedesco Panzerkampfabzeichen), anche se esistente in altre versioni per la prima guerra mondiale e la guerra civile spagnola, \u00e8 stato un distintivo onorifico della Germania Nazista, istituito il 20 dicembre 1939, assegnato per importanti atti di valore dei carristi nazisti della Heer durante la seconda guerra mondiale.\nA questo distintivo nel 1944 si ispir\u00f2 Hermann G\u00f6ring per il distintivo di combattimento sui mezzi corazzati dell'aviazione.\nVersioni.\nProgettato da Wilhelm Ernst Peekhaus, questo distintivo \u00e8 stato istituito per ordine di Generalfeldmarschall Walther von Brauchitsch il 20 dicembre 1939 al fine di riconoscere i risultati del personale carrista partecipante ai diversi assalti armati.\nIl 6 giugno 1940 venne distinta da quella d'argento la classe di bronzo. Mentre continuava la guerra emerse per\u00f2 che il singolo distintivo non era pi\u00f9 sufficiente per riconoscere il crescente numero di veterani con anni di esperienza, e, nel giugno 1943, venne rivisto l'apparato di conferimento con l'aggiunta di quattro nuove classi del premio che rappresentano il numero di assalti eseguiti con vittoria dall'individuo cui viene conferito il distintivo: 20, 50, 75, o 100 giorni d'assalto; per i 20 e 50 il distintivo era ora di bronzo mentre per i 75 e 100 d'argento.\nRisulta essere stata creata e conferita una versione in oro. Il carrista Kurt Knispel ne fu insignito al raggiungimento dei 100 carri distrutti.\nAi sensi della legge sui titoli, ordini e decorazioni del 26 luglio 1957 promulgata dalla Repubblica Federale di Germania la decorazione pu\u00f2 essere utilizzata, qualora conferita, sotto rimozione del simbolo nazista dal distintivo.\nDescrizione.\nIl badge \u00e8 stato fatto di una corona ovale di foglie di quercia, dalla quale emerge un carro armato, un Panzerkampfwagen IV, diretto verso destra, sormontato dall'aquila nazista.\nIl premio veniva indossato sulla parte inferiore del taschino sinistro della divisa, sotto la Croce di Ferro di I Classe, o grado equivalente, in caso di aggiudicazione."}
{"id": "6265981", "revid": "729019", "url": "https://it.wikipedia.org/wiki?curid=6265981", "title": "Lancheras de Cata\u00f1o 2016", "text": "Questa voce raccoglie le informazioni riguardanti le Lancheras de Cata\u00f1o nella stagione 2016.\nOrganigramma societario.\nArea direttiva\nArea tecnica"}
{"id": "6265992", "revid": "125469219", "url": "https://it.wikipedia.org/wiki?curid=6265992", "title": "La porta rossa", "text": "La porta rossa \u00e8 una serie televisiva italiana prodotta da Rai Fiction, ideata da Carlo Lucarelli e Giampiero Rigosi e diretta da Carmine Elia. Dal 22 febbraio 2017 va in onda in prima visione assoluta su Rai 2 la prima stagione. La serie viene confermata per una seconda stagione che \u00e8 andata in onda dal 13 febbraio 2019, viene poi confermata una terza e ultima stagione che dovrebbe andare in onda nell'autunno 2022.\nTrama.\nLa serie \u00e8 ambientata a Trieste. Il commissario Leonardo Cagliostro, impulsivo, dai metodi spesso bruschi ed assai poco ortodossi, per nulla incline a seguire procedure e direttive dettate dai suoi superiori, \u00e8 alle prese con il caso pi\u00f9 complicato della sua carriera: indagare sul suo stesso omicidio.\nL'uomo infatti \u00e8 stato ucciso durante un'azione di polizia in solitaria, ma, anzich\u00e9 attraversare la \"Porta rossa\" che separa la vita dalla morte e che conduce all'aldil\u00e0, sceglie di rimanere nel mondo terreno, diventando cos\u00ec un fantasma per scoprire chi \u00e8 il suo assassino: solo cos\u00ec, infatti, potr\u00e0 salvare la vita di sua moglie, il magistrato Anna Mayer. Quest'ultima, infatti, \u00e8 oggetto di alcune visioni sul futuro che Leonardo ha avuto dopo la morte, nelle quali lei verrebbe uccisa dal suo stesso assassino, nella sua casa durante il periodo natalizio (in quanto nella visione \u00e8 presente anche un albero di Natale).\nLe uniche persone che possono aiutarlo sono una ragazza di diciassette anni, Vanessa Rosic, che scopre per caso di essere una medium ed \u00e8 anche l'unica persona in grado di vederlo e sentirlo, e Jonas Sala, un altro spirito che si trova nella sua stessa situazione, che aiuta Leonardo a districarsi nella sua nuova condizione di fantasma.\nBen presto si scopre che l'assassino di Leonardo, molto probabilmente, \u00e8 un suo collega della questura che condurrebbe dunque una doppia vita legata al traffico di una nuova potente e letale droga chimica che sta invadendo da tempo Trieste, la \"Red Ghost\", su cui Leonardo stava indagando prima di essere ucciso e avrebbe dunque teso una trappola mortale al commissario. Ma tutti i colleghi di Leonardo sembrano avere qualcosa da nascondere e quindi sono tutti dei possibili sospetti. Anche il magistrato Antonio Piras, collega di Anna, da sempre innamorato di lei e che ha sempre avuto un odio malcelato nei confronti di Leonardo (peraltro reciproco) e il padre di Anna, Elvio, che non ha mai avallato la scelta della figlia di sposarsi con il commissario, sembrano avere degli scheletri nell'armadio.\nPrima stagione.\nIl commissario Leonardo Cagliostro indaga sulla morte della giovane Ambra Raspadori, deceduta a causa di un'overdose da \"Red Ghost\", una nuova terribile droga sintetica che circola a Trieste. Cagliostro \u00e8 sposato con il magistrato Anna Mayer, con la quale si \u00e8 separato gi\u00e0 da due mesi, nonostante entrambi siano ancora profondamente innamorati l'uno dell'altra. Cagliostro non riceve dal magistrato Piras l'autorizzazione per un'operazione che garantirebbe l'arresto del criminale noto come \"il Messicano\", ovvero colui che rifornisce la citt\u00e0 di \"Red Ghost\", quindi di sua iniziativa va nel luogo dove tale Messicano si nasconde dopo aver ricevuto una soffiata, ma sia Cagliostro che il Messicano vengono uccisi da un uomo non identificato. Appare dunque la \"porta rossa\": i morti, attraversandola, lasciano il mondo dei vivi; tuttavia, al contrario del Messicano, Cagliostro sceglie di non oltrepassarne la soglia poich\u00e9 ha avuto una visione in cui Anna sarebbe stata uccisa durante il periodo natalizio dal suo stesso assassino.\nDa fantasma, Cagliostro non ha idea di come salvare Anna, ma per un colpo di fortuna incontra una giovane ragazza, Vanessa Rosic, che si rivela l'unica a poterlo vedere e sentire. L'incontro con Cagliostro far\u00e0 prendere atto a Vanessa di essere una medium; nonostante l'iniziale ostilit\u00e0 nei riguardi del defunto poliziotto, la ragazza decider\u00e0 di aiutarlo. Cagliostro scoprir\u00e0 che a ucciderlo \u00e8 stato uno dei suoi colleghi della Questura: tra essi figurano Diego Paoletto, Stella Mariani, Valerio Lorenzi e il vicequestore Rambelli, che per Leonardo rappresenta una sorta di figura paterna. I sospetti di Cagliostro ricadono su Piras a causa dell'astio reciproco che li lega, dato che il magistrato \u00e8 sempre stato innamorato di Anna, e anche sul collega Diego Paoletto con cui non andava molto d'accordo, scoprendo per\u00f2 alla fine la loro innocenza. Cagliostro scoprir\u00e0 che Anna \u00e8 in dolce attesa e sta per avere una figlia da lui. Purtroppo Anna, iniziando a indagare sulla vita del defunto marito, scoprir\u00e0 cose che non le piaceranno: ad esempio, la relazione con Stella, innamorata di lui e non ricambiata. Cagliostro, infatti, anche dopo la separazione, aveva deciso di voler provare a salvare il suo matrimonio.\nImpossibilitato a comunicare con i vivi, a Cagliostro non resta altro che vedere la sofferenza che si \u00e8 lasciato alle spalle, gli errori e le persone che ha ferito o che non ha giudicato nel modo giusto quando era vivo, provando rabbia per se stesso a causa del modo in cui in passato aveva ferito Anna, a dispetto del sincero amore che provava per lei. Cagliostro scoprir\u00e0 di non essere solo: incontrer\u00e0 un altro spirito intrappolato sulla terra, di nome Jonas Sala. Da anni quest'ultimo \u00e8 in coma all'ospedale di Trieste a causa di un colpo di pistola ed egli si trova in bilico tra la vita e la morte; in un certo qual modo Jonas rappresenta una guida per lui.\nVanessa e Cagliostro si affezioneranno sempre di pi\u00f9 l'uno all'altra, arrivando a sviluppare tra loro una sorta di rapporto padre-figlia. I genitori della ragazza erano morti in un incendio: Cagliostro si immedesima in lei, essendo stato anch'egli orfano, cresciuto senza mai aver conosciuto i suoi genitori. Vanessa ha una storia con Raffaele Gherardi, rampollo di una famiglia della citt\u00e0-bene, sebbene Vanessa non sia molto presa da lui: infatti la loro storia durer\u00e0 poco. La ragazza finir\u00e0 con l'innamorarsi di Filip, ragazzo introverso ma dal cuore d'oro, e lui la aiuter\u00e0 a scoprire la verit\u00e0 su sua madre Eleonora: la donna infatti non era morta nell'incendio come Vanessa aveva sempre pensato, ma aveva semplicemente abbandonato la figlia. La zia di Vanessa, Stefania, le ha nascosto la verit\u00e0. Anche Eleonora \u00e8 una medium e giunger\u00e0 a Trieste dopo aver preso atto che sua figlia ha i suoi stessi poteri.\nLorenzi, che lavora come talpa per alcuni criminali che gestiscono il racket della prostituzione, cerca di infangare Cagliostro facendo passare lui per la talpa, ma il suo piano non funziona e viene arrestato da Paoletto e Rambelli, mentre tiene in ostaggio Anna, minacciando di ucciderla. Si scoprir\u00e0 infine che l'assassino di Cagliostro era proprio lo stesso Rambelli; suo figlio e Raffaele (che era suo amico) avevano causato la morte di Ambra Raspadori dandole della \"Red Ghost\", il Messicano aveva costretto Rambelli a coprirlo, con la minaccia di rendere pubblica la verit\u00e0 sul figlio, ma alla fine Rambelli oltre a uccidere Cagliostro ha ucciso pure il Messicano. Raffaele, che ormai aveva deciso di dire tutta la verit\u00e0 alla polizia, muore dopo che Rambelli lo costringe a prendere troppa \"Red Ghost\", finendo in overdose. Proprio come aveva visto Cagliostro nella sua visione, Rambelli andr\u00e0 a casa di Anna e le sparer\u00e0. Fortunatamente Piras arriva subito dopo ed ingaggia una lotta con Rambelli e gli spara senza ucciderlo. Anna viene ricoverata in ospedale, dove in un'esperienza tra la vita e la morte vede il marito; i due hanno la possibilit\u00e0 di dirsi addio e lui le chiede di chiamare la loro bambina Vanessa. Anna riesce a salvarsi e ha modo di conoscere Vanessa, non credendo in un primo momento al suo racconto e alla sua capacit\u00e0 di vedere lo spirito di Leonardo, ma poi capisce che dice la verit\u00e0 quando apprender\u00e0 il suo nome, lo stesso che il marito le aveva chiesto di dare alla figlia.\nDopo l'arresto di Rambelli, tutto sembra andare nel verso giusto. Vanessa e Filip diventano una coppia, ma Eleonora \u00e8 preoccupata, c'\u00e8 il rischio che il rapporto tra Vanessa e Cagliostro diventi troppo simbiotico e alla lunga pericoloso.\nNel frattempo Cagliostro scopre che Jonas e Rambelli si conoscevano e il suo incontro con Jonas non era casuale. Successivamente Jonas si sveglia dal coma e Cagliostro decide che non \u00e8 ancora il momento di attraversare la porta rossa, poich\u00e9 ci sono ancora troppe incognite.\nSeconda stagione.\nSono passati diversi mesi dalla morte del commissario e dall'arresto di Rambelli, e Anna d\u00e0 alla luce la sua bambina, e rispettando il volere di Leonardo la chiama Vanessa, ma Cagliostro ha un'altra visione: sua figlia che viene rapita e portata in una fabbrica abbandonata, dove tra l'altro viene trovato il cadavere di un criminale, Mauro Brezigar, e dato che Cagliostro sospetta che possa esserci un legame tra la morte del delinquente e il futuro rapimento di sua figlia, indaga sulla sua morte dovendo chiedere nuovamente aiuto a Vanessa. Anche Paoletto e Mariani indagano sulla morte di Brezigar. A capo dell'indagine c'\u00e8 Marco Jamonte, il nuovo vicequestore che ha preso il posto di Rambelli.\nLe indagini della Questura, come quelle di Cagliostro e Vanessa, portano alla confraternita della \"Fenice\", i cui membri, tutti appartenenti all'alta societ\u00e0 di Trieste, in passato si erano arricchiti tramite il porto navale per il contrabbando. Purtroppo, molti anni prima, degli orfani che volevano portare a Trieste tramite la loro nave da trasporti, morirono malauguratamente durante il viaggio. Tra i membri della \"Fenice\" figurano don Giulio, il procuratore Vittorio Alessi e Patrizia Durante, la madre di Raffaele Gherardi.\nJonas, dopo 30 anni di coma, viene accudito dall'ex fidanzata Silvia Pess, e Cagliostro scoprir\u00e0 che Jonas e Silvia sono i suoi genitori. Vanessa lascer\u00e0 Filip, gi\u00e0 da tempo la loro storia era entrata in crisi, dato che Filip si sentiva minacciato dal legame che unisce Cagliostro e Vanessa, quest'ultima infatti \u00e8 diventata troppo dipendente dal fantasma perdendo il contatto con la gente comune, a tratti ne sembra quasi innamorata. Eleonora, dopo aver aperto un bar, assume alle sue dipendenze un misterioso ragazzo di nome Federico, che rivela a Vanessa di essere pure lui un medium, proprio lui far\u00e0 prendere atto alla ragazza che Cagliostro \u00e8 il suo \"spirito ombra\": questo vuol dire che tra Vanessa e Cagliostro c'era un legame antecedente alla morte del commissario. Grazie a Federico, la giovane medium scoprir\u00e0 che pu\u00f2 esercitare del potere sul suo spirito ombra. Eleonora \u00e8 perseguitata dallo spirito di Alessandro, il suo defunto ex fidanzato, lui stesso caus\u00f2 l'incendio dove mor\u00ec il padre di Vanessa, ma alla fine Eleonora, grazie all'aiuto di Cagliostro, permetter\u00e0 ad Alessandro di attraversare la porta rossa.\nLucia Bugatti, giornalista e amante di Paoletto, indaga sulla Fenice, di cui il defunto fratello ne era membro, ma viene ritrovata morta. Rambelli viene processato per l'omicidio di Cagliostro, ma riesce a manipolare gli eventi a suo favore cercando di far ricadere la colpa su Piras, il quale muore, mentre Rambelli viene prosciolto dai capi d'accusa, uscendo di prigione, salvo poi essere ucciso.\nCagliostro capir\u00e0 che la persona che in passato spar\u00f2 al padre \u00e8 la stessa che ha ucciso Brezigar e Rambelli, che si riveler\u00e0 essere Silvia. Infatti lei spar\u00f2 al suo fidanzato, dopo che lui aveva rubato dalla banca su richiesta di Rambelli una cassetta di propriet\u00e0 di Alessi, dove dentro era custodito un libro, \"I misteri del Conte di Cagliostro\", il libro mastro dove erano riportati i nomi dei membri della Fenice e tutti i loro traffici. Quando diede alla luce il figlio lo affid\u00f2 a Rambelli che lo port\u00f2 in orfanotrofio, solo Rambelli era a conoscenza del fatto che Silvia aveva sparato a Jonas, ricattandola tramite Brezigar, che infatti era l'informatore di Rambelli. Silvia, stufa dei ricatti, uccise Brezigar, e poi anche Rambelli, rubandogli poi il libro mastro, con il quale Rambelli aveva ricattato la Fenice affinch\u00e9 con la loro influenza manipolassero il processo per assolverlo dalle accuse. Vanessa, entrer\u00e0 di nascosto nella casa di Alessi per trovare delle prove contro di lui, ma il procuratore aggredir\u00e0 la ragazza, che verr\u00e0 salvata da Stella e Paoletto che arresteranno Alessi.\nSilvia, in preda alla disperazione e alla paranoia, rapir\u00e0 la sua nipotina portandola alla fabbrica dove aveva ucciso Brezigar, lei nella sua follia spera di poter crescere la piccola Vanessa e di guadagnarsi una seconda possibilit\u00e0 per avere una famiglia. Anna e Jamonte, giunti sul posto con l'intento di salvare la bambina, tentano di fermare Silvia, che viene raggiunta da Jonas che non intente assecondarla, infatti lui vuole riportare la bambina dalla madre, e Silvia, avendo capito che non potr\u00e0 mai redimersi dagli sbagli che ha commesso, si spara togliendosi la vita. Lo spirito di Silvia ha modo di vedere Cagliostro, e poi attraversa la porta rossa. Jamonte e Anna recuperano il libro mastro che Silvia aveva con s\u00e9, trovando le prove per arrestare pure don Giulio e la Durante. Stella e Paoletto iniziano una relazione, mentre Anna, che aveva capito che suo marito stava vegliando su di lei e sulla loro figlia, gli chiede di andarsene, perch\u00e9 la sua sola presenza le impedisce di andare avanti per la sua strada.\nCagliostro ha capito che rimanendo nel mondo dei vivi ha causato la serie di eventi che lui stesso vedeva nelle sue visioni, mettendo in pericolo Anna e la loro bambina, quindi decide di attraversare la porta rossa, ma Vanessa, con i suoi poteri, non gli permette di lasciare il mondo dei vivi, perch\u00e8 ha capito che c'\u00e8 un misterioso legame che unisce lei e il fantasma, costringendo un disperato Cagliostro a rimanere con lei finch\u00e9 non capir\u00e0 la vera natura del legame che li unisce. Federico convince Vanessa a lasciare Trieste con lui per cercare altri medium, ma quello che la giovane Rosic ignora \u00e8 che Federico \u00e8 entrato nella sua vita per conto di terzi, e che il ragazzo ha in mente dei piani per lei.\nProduzione.\nLe riprese della prima stagione sono cominciate nel marzo 2016 e si sono svolte principalmente a Trieste, luogo degli avvenimenti della serie. Pensata inizialmente con il titolo \"La verit\u00e0 di Anna\", la serie doveva essere trasmessa su Rai 1, ma si \u00e8 optato per la trasmissione su Rai 2, rete pi\u00f9 improntata alla sperimentazione seriale, visti i temi paranormali e mistici affrontati nella serie. Tale scelta ha comunque premiato la serie, che ha raggiunto ogni settimana pi\u00f9 di 3,3 milioni di telespettatori con punte di 14% di share, facendo diventare Rai 2 la prima rete nazionale per ascolti ottenuti durante le serate in cui venivano trasmessi gli episodi. A seguito del successo ottenuto, il direttore di Rai Fiction, Eleonora Andreatta, ha annunciato la seconda stagione della serie, le cui riprese sono iniziate il 28 maggio 2018 e terminate il 20 ottobre seguente; la messa in onda \u00e8 iniziata mercoled\u00ec 13 febbraio 2019. Per quanto riguarda una terza stagione, la Film Commission del Friuli Venezia Giulia aveva gi\u00e0 annunciato a gennaio 2019 che le riprese avrebbero avuto luogo nel 2020 sempre a Trieste. Le riprese sono iniziate in ritardo il 30 agosto 2021 e sono durate 12 settimane, fino al 7 dicembre; la messa in onda \u00e8 prevista per l\u2019autunno del 2022.\nColonna sonora.\nLa colonna sonora \u00e8 stata composta da Stefano Lentini ed eseguita dall'Orchestra sinfonica nazionale della Rai. La canzone dei titoli di testa e dei titoli di coda, \"It's not impossible\", \u00e8 scritta da Stefano Lentini e Charlie Winston e cantata da quest'ultimo. Nella colonna sonora \u00e8 presente un arrangiamento originale per coro, orchestra, percussioni e sintetizzatore del secondo movimento della settima sinfonia di Ludwig van Beethoven curato da Stefano Lentini ed eseguito dal gruppo The City of Rome Contemporary Music Ensemble e l'Orchestra sinfonica nazionale della Rai. La colonna sonora \u00e8 stata realizzata a Roma, Torino e Londra e mixata da Geoff Foster presso gli AIR Studios.\nL'album della colonna sonora \u00e8 stato pubblicato in formato digitale l'11 marzo 2017 con il titolo \"La porta rossa (colonna sonora originale della serie TV)\" e contiene 13 tracce. La versione deluxe, uscita lo stesso giorno, ne contiene 21 per una durata totale di 74 minuti. La colonna sonora ha ricevuto due candidature come \"Miglior colonna sonora per film\" e \"Miglior canzone per film\" al Festival Internazionale Fimucit\u00e8 2017. \nLa canzone \"Better Than Yourself\" dei Lukas Graham, pur non essendo presente nell'album della colonna sonora, viene utilizzata nel corso della serie.\nLa colonna sonora della Seconda Stagione \u00e8 stata pubblicata in formato digitale il 13 marzo 2019 in occasione della messa in onda della prima puntata su Rai 2. L'album include anche le musiche pubblicate nell'EP dal titolo di \"Verdi Revisited\" che raccoglie le rivisitazioni de La Traviata di Giuseppe Verdi create da Stefano Lentini per la Serie."}
{"id": "6265997", "revid": "31886", "url": "https://it.wikipedia.org/wiki?curid=6265997", "title": "Kangarosa yannicki", "text": "Kangarosa yannicki \u00e8 un ragno appartenente alla famiglia Lycosidae.\nEtimologia.\nIl nome proprio della specie \u00e8 in onore del figlio del descrittore: \"Yannick Maxwell Framenau\".\nCaratteristiche.\nL'olotipo femminile rinvenuto ha lunghezza totale \u00e8 di 9,13mm; la lunghezza del cefalotorace \u00e8 di 5,00mm, e la larghezza \u00e8 di 3,81mm.\nDistribuzione.\nLa specie \u00e8 stata reperita in Australia meridionale: sulla \"Sandy Hill Road\", nel territorio della catena montuosa delle McPherson Range, appartenente al Nuovo Galles del Sud.\nTassonomia.\nAl 2017 non sono note sottospecie e dal 2010 non sono stati esaminati nuovi esemplari."}
{"id": "6265998", "revid": "125486388", "url": "https://it.wikipedia.org/wiki?curid=6265998", "title": "Canada ai XXIII Giochi olimpici invernali", "text": "Il Canada ha partecipato ai XXIII Giochi olimpici invernali, che si sono svolti dal 9 al 25 febbraio 2018 a Pyeongchang in Corea del Sud, con una delegazione composta da 227 atleti, di cui 103 donne e 124 uomini.\nBiathlon.\nMaschile.\nIl Canada ha diritto a schierare 5 atleti in seguito ad aver terminato tra la sesta e la ventesima posizione del ranking maschile per nazioni della Coppa del Mondo di biathlon 2017.\nFemminile.\nIl Canada ha diritto a schierare 5 atlete in seguito ad aver terminato tra la sesta e la ventesima posizione del ranking femminile per nazioni della Coppa del Mondo di biathlon 2017.\nBob.\nIl Canada ha qualificato nel bob tre equipaggi per disciplina per un totale di diciotto atleti, dodici uomini e sei donne.\nCurling.\nTorneo maschile.\nIl Canada ha diritto a partecipare al torneo maschile di curling in seguito aver concluso tra le prime sette posizioni nel ranking per la qualificazione alle Olimpiadi..\nTorneo femminile.\nIl Canada ha diritto a partecipare al torneo femminile di curling in seguito aver concluso tra le prime sette posizioni nel ranking per la qualificazione alle Olimpiadi..\nTorneo misto.\nIl Canada ha diritto a partecipare al torneo misto di curling in seguito aver concluso tra le prime sette posizioni nel ranking per la qualificazione alle Olimpiadi..\nHockey sul ghiaccio.\nTorneo maschile.\nIl Canada ha diritto a partecipare al torneo maschile di hockey sul ghiaccio in seguito ad aver concluso in prima posizione nel ranking IHHF nel 2016.\nTorneo femminile.\nIl Canada ha diritto a partecipare al torneo femminile di hockey sul ghiaccio in seguito ad aver concluso in seconda posizione nel ranking IHHF nel 2016.\nPattinaggio di figura.\nIl Canada ha qualificato nel pattinaggio di figura diciassette atleti, otto uomini e nove donne in seguito ai Campionati mondiali di pattinaggio di figura 2017.\nSalto con gli sci.\nIl Canada ha qualificato nel salto con gli sci due atleti, una donna e un uomo..\nSci di fondo.\nIl Canada ha qualificato nello sci di fondo un totale di undici atleti, sette uomini e quattro donne.\nSci freestyle.\nIl Canada ha qualificato nello sci freestyle trenta atleti, sedici uomini e quattordici donne.\nShort track.\nIl Canada ha qualificato nello short track un totale di dieci atleti, cinque per genere.\nSkeleton.\nIl Canada ha qualificato nello skeleton un totale di sei atleti, tre uomini e tre donne.\nSlittino.\nIl Canada ha qualificato nello slittino un totale di otto atleti: tre nel singolo uomini, tre nel singolo donne e due nel doppio, ottenendo cos\u00ec anche l'ammissione nella gara a squadre."}
{"id": "6266005", "revid": "1564499", "url": "https://it.wikipedia.org/wiki?curid=6266005", "title": "Laurito (disambigua)", "text": ""}
{"id": "6266008", "revid": "767487", "url": "https://it.wikipedia.org/wiki?curid=6266008", "title": "Triodus", "text": "Il triodo (gen. Triodus) \u00e8 un pesce cartilagineo estinto, appartenente agli xenacantidi. Visse tra il Carbonifero superiore e il Triassico superiore (circa 320 - 220 milioni di anni fa) e i suoi resti fossili sono stati ritrovati in Europa e in Nordamerica.\nDescrizione.\nQuesto pesce aveva una forma allungata e il corpo ricordava vagamente quello di un'anguilla. Come molti altri suoi stretti parenti, \"Triodus\" possedeva una lunga e bassa pinna dorsale che si connetteva direttamente con quella caudale. Il capo, dal muso corto e le orbite grandi, era dotato di una sorta di spina posteriore, appena di fronte alla lunga pinna dorsale. Al contrario di molte forme simili come \"Xenacanthus\", \"Triodus\" possedeva un corpo particolarmente anguilliforme e sottile, e le dimensioni non erano grandi: solitamente era lungo non oltre mezzo metro. Era caratterizzato dai tipici denti a tre punte (donde il nome).\nClassificazione.\nIl genere \"Triodus\" venne descritto per la prima volta nel 1849 da Jordan; i fossili meglio conservati provengono dai bacini carbonifero-permiani della Germania, con la specie Triodus sessilis, nota per moltissimi esemplari completi. Altri fossili provengono dal Carbonifero superiore dell'Arizona (\"T. elpia\") e dal Triassico superiore degli Stati Uniti (\"T. moorei\", rinvenuto in Arizona, Nuovo Messico e Texas). Triodus fu quindi un genere molto longevo e dalla morfologia conservativa, essendo rimasto quasi inalterato per circa 100 milioni di anni. Triodus apparteneva al gruppo degli xenacantidi, un gruppo di elasmobranchi dal corpo allungato e dai denti caratteristici. \nPaleobiologia.\n\"Triodus\" doveva essere un piccolo predatore delle acque dolci; in alcuni fossili sono stati ritrovati resti di larve di anfibi appartenenti ai generi \"Archegosaurus\" e \"Glanochthon\". A sua volta \"Triodus\" era con tutta probabilit\u00e0 predato da squali pi\u00f9 grandi, come \"Orthacanthus\" e \"Xenacanthus\"."}
{"id": "6266019", "revid": "688552", "url": "https://it.wikipedia.org/wiki?curid=6266019", "title": "Ramadan Sobhy", "text": ""}
{"id": "6266054", "revid": "1543377", "url": "https://it.wikipedia.org/wiki?curid=6266054", "title": "El Charro", "text": "El Charro \u00e8 stata una casa di moda italiana, fondata nel 1974 e ceduta nei primi anni novanta. \u00c8 oggi un marchio registrato. Il logo del marchio \u00e8 composto dalla stilizzazione di una rosa, che sovrasta la scritta \"el Charro\" in caratteri stampatello Futura Black.\nStoria dell'azienda.\nI primi anni.\nNel 1966, Marcello Murzilli, figlio di un produttore di sacchetti di carta, intraprende un'attivit\u00e0 di importazione dagli Stati Uniti e dal Messico di articoli di vestiario di tipo casual, rivenduti in un negozio arredato a tema a Roma, in via San Giacomo (negozio tuttora esistente).\nLa El Charro - come azienda - viene creata nel 1974. Una prima fase di successi coinvolge l'azienda gi\u00e0 nella met\u00e0 degli anni settanta, allorquando l'attivit\u00e0 consiste essenzialmente nella sola importazione di stivali e cinture dagli Stati Uniti.\nIl successo.\nL'azienda potenzia il marchio, la sua distribuzione e promozione nei primi anni ottanta. Ed \u00e8 questo il decennio che segna un ulteriore successo per i prodotti di Murzilli, adesso identificati con il logo El Charro. Infatti, assieme ad altri capi e marchi di abbigliamento quali i giacconi imbottiti (es. Ciesse Piumini, Moncler e Henry Lloyd), i jeans (es. Armani, Levi's, Uniform, Rifle in velluto millecoste, Avirex e Stone Island), le felpe (American System e Best Company), i maglioni (es. Marina Yachting), i capi della El Charro furono scelti - anche grazie ad una accorta campagna di marketing pubblicitario - dai cosiddetti paninari, quali elementi distintivi.\nLa strategia dell'azienda \u00e8 peculiare per i tempi: non produce direttamente i capi ma, come gi\u00e0 dalla fondazione, li importa dall'estero. Oltre a questo, per sopperire alla domanda di nuove tipologie di abbigliamento, licenzia il marchio ad aziende terziarie esterne. \u00c8 il caso della CMF Trading (dedita alla produzione dell'abbigliamento) - laddove i jeans vengono disegnati da Francardo - della Bros (per gli articoli in pelle), della Leone di Firenze (per le valigie) e della Worker's di Genova (per le calzature). Fra El Charro e CMF Trading viene poi costituita una nuova societ\u00e0, la Schott Italy, che produce abbigliamento sportivo e importa i giubbotti Schott.\nNegli anni ottanta la crescita continua, ma - soprattutto a causa di sbilanciamenti finanziari e produttivi, oltre che ai mutamenti di gusto del pubblico - con incrementi minori. Fino ad allora, i risultati economici erano stati impressionanti: il fatturato del 1984 era stato di 5 miliardi, quello del 1985 di 15 miliardi, grazie alle vendite di stivali e cinture prodotti o importanti dalla Bros di Roma. Nel 1986, la ditta si dedica anche alla produzione di jeans marchiati con la rosa di El Charro e prodotti dalla CMF Trading (un gruppo di Gallarate controllato dalle famiglie Caravatti, Francardo e Vigan\u00f2, antiche solide radici nell'industria tessile lombarda e piemontese). Sale a 25 miliardi il fatturato: 10 frazionati all'abbigliamento e 15 di stivali e cinture. Nel 1987 si sale a 70 miliardi, quasi tutti ricavati sul mercato italiano e dipendenti ancora in gran parte dalla Bros; di questi, 30 miliardi provengono dalla CMF Trading.\nNella seconda met\u00e0 del decennio, con il tramonto della moda di genere, l'azienda impegna il management in una difficile ricollocazione del marchio in area casual. Dal punto di vista del marketing, viene introdotta una linea battezzata \"Beauty brothers\"; richiamandosi ad un'America pi\u00f9 \"upper class\", vengono anche girati dai fratelli dell'attore Matt Dillon degli spot pubblicitari, con la regia di Bruce Weber. La scelta di strategia aziendale \u00e8 indirizzata a puntare meno nella vendita di stivali western e cinture con borchie, aumentando contestualmente la proposta di jeans, giubbotti, magliette e capi d'abbigliamento. Contemporaneamente, viene intrapresa una riorganizzazione aziendale, con una nuova definizione di ruoli e compiti; la El Charro \u00e8 una societ\u00e0 il cui 50% delle azioni \u00e8 di Marcello Murzilli e l'altro 50% \u00e8 diviso in parti uguali tra gli altri cinque fratelli, i quali optano per una revisione degli accordi con le imprese licenziatarie del marchio El Charro che si occupano dei prodotti.\nI negozi El Charro, al volgere degli anni ottanta, sono 33 in Italia e 7 all'estero, tutti in franchising.\nLa cessione del marchio.\nNel 1990 la El Charro ha fatturato 82 miliardi, ai quali si aggiungono altri 14 miliardi della Schott Italy (i giubbotti in pelle). L'utile non \u00e8 pi\u00f9 soddisfacente, al punto che, nel giro di un biennio, sono stati gi\u00e0 ridotti i negozi: 25 negozi in franchising in Italia e altri 15 all'estero, dal Belgio alla Gran Bretagna, dalla Francia al Giappone. I prodotti vengono per\u00f2 ancora diffusi in punti vendita generici, ubicati in tutto il mondo. La produzione, in linea con le case di moda, si estende a profumi, orologi e cartelle per la scuola dei bambini. Nel 1991 Marcello Murzilli abbandona l'azienda.\nNel 1992 la El Charro stringe un accordo con la Peugeot per la personalizzazione, per il solo mercato italiano, di alcuni esemplari della Peugeot 205\u00a01600 benzina, ridenominata \"Charro\". Gli interventi accordati con la El Charro da apportare sulla vettura - in listino dal marzo del 1992 al maggio del 1994 - riguardano la stoffa degli interni, ed alcuni adesivi.\nNel corso degli anni novanta le vendite per\u00f2 crollano al punto che l'azienda - facilitata dal fatto di non possedere stabilimenti produttivi propri - chiude progressivamente le commesse di produzione, mentre restano attive le licenze poi progressivamente vendute. Il risultato - inizialmente - \u00e8 una cessione delle sole licenze per settori particolari (quali i pigiami per bambino)\nSuccessivamente il marchio principale, assieme alle restanti licenze, viene ceduto alla Meta Apparel di Arezzo che a sua volta la cede alla Bros Srl di Latina.\nGli anni duemila.\nNel 2010, se non esistono pi\u00f9 negozi monomarca, viene aperto qualche punto vendita della El Charro negli \"outlet\". Esemplare il caso del negozio presso il Valdichiana Outlet Village di Foiano della Chiana di Arezzo.\nL'avventura della Meta Apparel si conclude per\u00f2 pochi anni dopo.\nLa storia successiva \u00e8 infatti solamente cartolare e finanziaria; registrando gravi perdite gi\u00e0 nel 2011, nel 2013 presso il Tribunale di Arezzo, le propriet\u00e0 della Meta sono messe all'asta. Fra queste, i marchi El Charro ed Americanino, in vendita per 960\u00a0000 euro.\nIl marchio oggi.\nIl marchio viene successivamente spacchettato e ceduto - in base ai diversi settori retail - ad altre aziende, dove la Bros Srl spicca come detentrice della parte pi\u00f9 estesa ed importante del marchio, \u00e8 oggi utilizzato per capi di abbigliamento ed accessori."}
{"id": "6266063", "revid": "709406", "url": "https://it.wikipedia.org/wiki?curid=6266063", "title": "Benzofenantrene", "text": ""}
{"id": "6266065", "revid": "1543377", "url": "https://it.wikipedia.org/wiki?curid=6266065", "title": "Kirche am Hohenzollerndamm", "text": "La Kirche am Hohenzollerndamm (letteralmente \u201cchiesa sullo Hohenzollerndamm\u201d, dal nome della strada su cui prospetta), detta anche Kirche am Hohenollernplatz (dal nome della piazza) \u00e8 una chiesa evangelica di Berlino, sita nel quartiere di Wilmersdorf.\nEsempio rilevante di architettura espressionista, l\u2019edificio \u00e8 posto sotto tutela monumentale (\"Denkmalschutz\").\nStoria.\nLa costruzione della chiesa, progettata da Fritz H\u00f6ger, venne iniziata nel 1930 e si concluse nel 1933; fu consacrata il 19 marzo dello stesso anno.\nDurante la seconda guerra mondiale sub\u00ec gravi danni, che condussero alla perdita di molte opere d\u2019arte che ne ornavano l\u2019interno; nel 1965, al termine dei lavori di ricostruzione, venne aggiunto un grande organo.\nCaratteristiche.\nLa chiesa, a pianta basilicale, \u00e8 posta sul lato nord dello Hohenzollerndamm; la facciata, sul lato occidentale, si apre su una piccola piazza all\u2019angolo con la Nassauische Stra\u00dfe.\nLe forme esterne, rivestite in laterizio secondo un disegno tipicamente espressionista, sono estremamente compatte: al volume parallelepipedo della chiesa si accosta all\u2019angolo nord-orientale il campanile; la facciata viene movimentata da due grandi volumi semicircolari che inquadrano il portale ad arco acuto.\nL\u2019interno, scandito dalla ripetizione di ulteriori archi acuti, possiede un carattere mistico dato dall\u2019alternanza di luci e ombre sulle strutture, che alcuni critici hanno paragonato alle chiese gotiche."}
{"id": "6266066", "revid": "85902927", "url": "https://it.wikipedia.org/wiki?curid=6266066", "title": "Kirche am Hohenzollernplatz", "text": ""}
{"id": "6266067", "revid": "767487", "url": "https://it.wikipedia.org/wiki?curid=6266067", "title": "Miri-Piri", "text": "Miri-Piri \u00e8 un concetto utilizzato nel sikhismo a simboleggiare il rapporto tra lo spirituale e il temporale. Le due spade che si uniscono nella bandiera sikh ne sono una rappresentazione; le due forze devono animare il credente Sikh. Sia \"Miri\" che \"Piri\" sono parole di origine persiana. \"Miri\" deriva dal persiano \"mir\", contrazione araba del termine \"amir\" che significa \"governatore, signore\". \"Piri\" deriva dal persiano \"pir\" che significa \"santo, guida spirituale\". Il concetto di Miri-Piri \u00e8 stato utilizzato dai guru del sikhismo per dimostrare che erano i capi spirituali e temporali. Il concetto \u00e8 che i valori della fede influenzano la politica.\nPer la cronaca, il sikhismo, come lo volle il primo guru, Guru Nanak Dev, abrog\u00f2 le differenze tra gli esseri umani in India e le disiguaglianze tra le caste; questa religione cre\u00f2 il concetto di uguaglianza, innovativo in quel tempo. Per i sikh, il simbolo delle due spade dimostra che occorre far rispettare la moralit\u00e0 in politica come nella propria casa. Questo simbolo proviene da Guru Har Gobind (1595-1644). Per i sikh e dal XVII secolo, il potere dello Stato deve inserirsi nella religione per creare un equilibrio a vantaggio del popolo. I sikh devono saper governare e pregare. La forza della fede deve essere pi\u00f9 forte di quella della legge, anche se entrambe esistono in questo mondo."}
{"id": "6266068", "revid": "85902933", "url": "https://it.wikipedia.org/wiki?curid=6266068", "title": "Berlino-Wilmersdorf", "text": ""}
{"id": "6266071", "revid": "436907", "url": "https://it.wikipedia.org/wiki?curid=6266071", "title": "Sfera Ebbasta (album)", "text": "Sfera Ebbasta \u00e8 il primo album in studio del rapper italiano omonimo, pubblicato il 9 settembre 2016 dalla Universal Music Group e dalla Def Jam Recordings.\nDescrizione.\nAnticipato dai singoli \"BRNBQ\" e \"Figli di pap\u00e0\", l'album si discosta dalle tematiche pi\u00f9 street affrontate nel precedente \"XDVR\" in favore di argomenti pi\u00f9 ampi, pur mantenendo le sonorit\u00e0 trap degli esordi.\nSupportato da una promozione anche a livello televisivo e radiofonico, partecipando a trasmissioni come \"Matrix Chiambretti\" e \"Albertino Everyday\", il disco ottenne un ottimo successo in Italia, debuttando in vetta alla Classifica FIMI Album ed entrando anche in classifiche di vari paesi europei. Nell'ottobre 2016, dopo il successo ottenuto dall'album, inizia lo \"Sfera Ebbasta Tour\" che fa tappa in molte citt\u00e0 italiane per tutto l'inverno."}
{"id": "6266085", "revid": "1430519", "url": "https://it.wikipedia.org/wiki?curid=6266085", "title": "Seaman (videogioco)", "text": " \u00e8 un videogioco simulatore di vita pubblicato per la prima volta nel 1999 per Dreamcast, l'ultima console di SEGA. Il gioco venne sviluppato dalla software house Vivarium Inc., sotto la guida di Yoot Saito.\nIn \"Seaman\" il giocatore impersona il proprietario di una strana creatura, nota appunto come \"Seaman\", le cui origini risalirebbero a migliaia di anni nel passato. Lo scopo del giocatore \u00e8 accudire la creatura, nutrirla, pulirne l'habitat, e assistere la sua crescita ed evoluzione nella sua forma finale. Aiutato dal narratore \u2013 Leonard Nimoy in lingua inglese, Toshiyuki Hosokawa in giapponese \u2013 oltre a questo il giocatore deve dialogare con \"Seaman\", in quanto creatura senziente, durante tutto il corso del gioco, sfruttando la periferica del microfono progettato per la console SEGA.\nCon \"Seaman\", il game designer Yoot Saito, volle realizzare un videogioco diverso, bizzarro, e allo stesso tempo innovativo. Lo sviluppo richiese circa cinque anni e nelle prime fasi della progettazione il gioco era inizialmente stato pensato per essere dedicato alla famiglia iMac G3, sebbene infine Saito opt\u00f2 per spostare i lavori sulla avveniristica console SEGA.\nIl gioco ricevette un'accoglienza generalmente positiva. La maggior parte dei critici elogi\u00f2 \"Seaman\" per la sua originalit\u00e0 nella modalit\u00e0 di gioco e nella presentazione. Tuttavia, il suo ritmo lento e pacato infastid\u00ec alcuni recensori e non riusc\u00ec a convincere una ristretta parte di critici. Solo in Giappone, e solo nella sua versione per Dreamcast, il gioco vendette quasi copie.\nSuccessivamente \"Seaman\" fu convertito per PlayStation 2, con il titolo ; quest'ultima edizione venne distribuita esclusivamente in madre patria il 15 novembre 2001. Nel 2007, un sequel, chiamato \"Seaman 2\", venne pubblicato per PlayStation 2, solamente in Giappone. Una versione per Microsoft Windows, in grado di interagire con le applicazioni dell'utente, era inizialmente in sviluppo ma venne successivamente abbandonata.\nTrama.\nAntefatto.\nDurante gli anni 1930, in Egitto, lo scienziato francese Jean Paul Gass\u00e9 scopr\u00ec, in alcuni scavi risalenti alla III dinastia egizia, dei riferimenti ad una creatura misteriosa nota come \u00abl'onnipotente messaggero degli dei\u00bb. Determinato a scoprire le origini di questo essere, Gass\u00e9 riusc\u00ec a recuperare delle particolari uova da un pescatore locale e le port\u00f2 con s\u00e9 in Francia. Lo scienziato fece schiudere le uova, tentando di allevare un \"Seaman\", ma sfortunatamente l'unico esemplare valido mor\u00ec.\nQuando Gass\u00e9 pubblic\u00f2 una tesi dettagliata sulla sua scoperta venne screditato in quanto non aveva conservato alcun tipo di prova a supporto delle sue teorie, e nessun collega gli credette. Gass\u00e9 venne espulso dagli ambienti accademici e spar\u00ec dalla circolazione. Alcuni diari trovati pi\u00f9 recentemente, provarono di come egli continu\u00f2 la sua ricerca sul \"Seaman\". Verso la seconda met\u00e0 degli anni 1990 gli studi e le ricerche di Gass\u00e9 ottennero un certo interesse, che sfoci\u00f2 in spedizioni e ricerche con ingenti risorse. In Giappone il primo \"Seaman\" venne allevato e cresciuto con successo, partendo da campioni e uova ottenuti da alcuni esemplari trovati ad Alessandria d'Egitto. La creatura venne ufficialmente introdotta e presentata agli acquari di tutto il Giappone.\nEventi giocabili.\nIn qualit\u00e0 di nuovo proprietario, al personaggio giocante \u00e8 data la responsabilit\u00e0 di prendersi cura di un animale domestico, un \"Seaman\", per conoscerne la specie, utilizzando una replica del laboratorio\u2013habitat del dottor Gass\u00e9.\nInizialmente il personaggio giocante fa schiudere un uovo in un acquario. Dall'uovo vengono fuori alcuni organismi parassiti, poi inghiottiti da un nautilus presente nell'acqua. I parassiti iniziato a nutrirsi del nautilus, divorandolo dall'interno e uccidendolo, per poi uscire fuori nello stato di \"gillman\", piccoli pesci ancora incapaci di parlare correttamente e allo stato infantile. Sul punto di intraprendere il prossimo passo evolutivo verso un nuovo stadio di crescita, i gillman iniziano ad uccidersi a vicenda, fino a restare in due soli esemplari.\nOra evoluti allo stadio di \"podfish\", i due esemplari rimasti si accoppiano, e il maschio muore. Il personaggio giocante fa abbassare il livello dell'acqua, drenandola quanto basta a trasformare l'habitat da acquario a terrario. La femmina depone le uova sulla terra e poi muore. Dalle uova nascono nuove creature, simili a girini: i \"tadman\". Crescendo i tadman ricorrono, come i gillman, al cannibalismo, uccidendosi a vicenda e restando solamente in due.\nSviluppandosi fino all'et\u00e0 adulta, e potendo muoversi sia in acqua che sulla terra, gli esemplari diventano dei \"frogman\". Il personaggio giocante infine decide di liberare i frogman dallo stato di cattivit\u00e0, rilasciandoli allo stato selvaggio.\nModalit\u00e0 di gioco.\nIn quanto proprietario di una strana creatura acquatica con un corpo di pesce e la testa di uomo, nota come \"Seaman\", il giocatore deve assicurare il corretto funzionamento dell'habitat e assistere la crescita e l'evoluzione dell'esemplare fino al raggiungimento della sua forma finale.\nIl gioco presenta una visuale di tutto l'habitat, che pu\u00f2 essere osservato di lato o da l'alto. Il giocatore pu\u00f2 spostare la visuale da destra a sinistra, e viceversa, muovendo l'icona che rappresenta la propria mano. Con quest'ultima pu\u00f2 battere l'indice sul vetro dell'acquario, spostare alcuni oggetti al suo interno, ingrandire e guardare nel dettaglio la creatura e alcuni elementi dello scenario.\nAllo scopo di far sopravvivere il \"Seaman\", il giocatore deve regolare la temperatura ambientale, e tenerla tra i 15 e 20 \u00b0C, assicurare la corretta fornitura di ossigeno in modo da ripulire l'acqua sporca e regolare le luci per l'illuminazione su tre livelli \u2013 alte, basse e spente. Nel primo periodo il \"Seaman\" deve essere nutrito con del mangime apposito, successivamente il giocatore dovr\u00e0 allevare degli insetti con cui nutrire la creatura agli stadi di crescita pi\u00f9 avanzati.\nLa comunicazione vocale con il \"Seaman\" \u00e8 parte integrante dell'esperienza. Lungo la sua evoluzione la creatura apprende nuove informazioni e aumenta la propria complessit\u00e0 argomentativa. Non \u00e8 possibile progredire nel gioco senza parlare con la creatura, in quanto l'atto di conversare \u00e8 necessario e funzionale alla sua crescita ed evoluzione.\nIl giocatore conversa con il \"Seaman\" utilizzando il microfono dedicato, mentre la Visual Memory Unit inserita nel gamepad lo aiuta ad interpretare la comunicazione. Quando la conversazione con il \"Seaman\" \u00e8 possibile, una icona della creatura appare sullo schermino della VMU. La presenza di un'icona a punto interrogativo () indica che la creatura sta aspettando una risposta dal giocatore durante la conversazione. Una icona a punto esclamativo ( ) indica che il \"Seaman\" ha capito ci\u00f2 che ha detto il giocatore. Una icona a pi\u00f9 punti interrogativi () indica invece che la creatura non ha capito ci\u00f2 che ha detto il giocatore. Quando non \u00e8 possibile conversare con il \"Seaman\" appare una icona di divieto ( ). \"Seaman\" non pu\u00f2 rispondere e ascoltare il giocatore allo stesso tempo. Inoltre il suo umore pu\u00f2 variare nel corso del gioco, fino a prendere in antipatia il giocatore, soprattutto se quest'ultimo non parla chiaramente e non stabilisce una buona conversazione, oppure se lo insulta continuamente.\nCome tutti i giochi Dreamcast, \"Seaman\" salva i propri dati di gioco sulla Visual Memory Unit (64/200 blocchi necessari; equivalenti a ), con l'eccezione che non pi\u00f9 di un solo salvataggio del gioco pu\u00f2 essere contenuto in una singola VMU. Due giocatori possono connettere le proprie VMU tra loro, scambiandosi il cibo necessario alla sopravvivenza del \"Seaman\".\nLungo l'avventura il giocatore \u00e8 assistito da Leonard Nimoy che ad ogni avvio del gioco lo informer\u00e0 su novit\u00e0 ed eventuali progressi nell'evoluzione del \"Seaman\" e sullo stato ambientale dell'habitat. Nimoy commenter\u00e0 anche la frequenza con cui il giocatore si presenter\u00e0 in partita.\nLa modalit\u00e0 di gioco \u00e8 volutamente lenta e prolissa, in modo da simulare realisticamente la crescita della creatura nel tempo di giorni. Ogni volta che la sessione corrente viene salvata, il gioco calcola realisticamente quante ore sono trascorse tra quest'ultima ed un eventuale nuovo accesso alla partita salvata, portando quindi in avanti lo sviluppo della creatura in base al tempo trascorso. Questo si riflette anche nel mantenimento delle condizioni ambientali e della nutrizione: la temperatura pu\u00f2 scendere vertiginosamente, la sporcizia accumularsi, l'ossigeno diminuire e, se il giocatore tarda a tornare, dopo molti giorni, \"Seaman\" potrebbe ormai essere morto di fame o di freddo.\nSviluppo.\nLo sviluppo di \"Seaman\" \u00e8 iniziato dopo la pubblicazione di SimTower, avvenuta nel 1994. Saito ebbe l'idea di concepire \"Seaman\" mentre era a pranzo con i suoi colleghi. Uno dei team che collaboravano con Saito, stava lavorando ad un simulatore di vita dove venivano allevati pesci tropicali in un acquario Saito afferm\u00f2 che, se fosse stato lui a lavorarci, avrebbe ideato qualcosa di folle e, quando interpellato su quale idea folle avrebbe puntato da un suo collega, Saito rispose: \u00abCon una telecamera puntata verso il giocatore, farei parlare l'animale come se fosse un umano\u00bb. L'idea suscit\u00f2 lo stupore di un altro collega, e Saito pens\u00f2 in quello stesso momento di creare un nuovo videogioco, a cui diede proprio il nome di \"Seaman\" (\"uomo del mare\") definendo l'idea alla base del progetto come \u00abbizzarra e fantastica\u00bb.\nDopo aver suscitato l'ilarit\u00e0 dei propri colleghi, Saito parl\u00f2 di \"Seaman\" a sua moglie; anche quest'ultima trov\u00f2 che l'idea alla base del gioco fosse strana abbastanza da convincere Saito che, evidentemente, sia uomini che donne reagivano a \"Seaman\" in modo simile. L'incoraggiamento di sua moglie fu determinante per Saito, che decise quindi di iniziare a lavorare seriamente sul progetto.\nKenji Eno, creatore del nome e del logo del Dreamcast, volle introdurre Saito all'allora vicepresidente di SEGA, Shoichiro Irimajiri. A quel tempo il Dreamcast era noto solo come software development kit, nome in codice \"Katana\", e Saito trov\u00f2 stimolante il dover competere con PlayStation di Sony partendo da una posizione, quella di SEGA, di evidente svantaggio. S\u00ec un\u00ec alla compagnia e inizi\u00f2 la conversione del prototipo di \"Seaman\", inizialmente concepito per la famiglia iMac G3, in software per Dreamcast, processo che impegn\u00f2 il team di sviluppo per almeno un anno e mezzo.\nSEGA aveva gi\u00e0 un prototipo installato e funzionante del microfono per il Dreamcast, che Saito avrebbe fatto diventare parte integrante della modalit\u00e0 di gioco. Secondo lo sviluppatore il problema di effettuare un passaggio da computer a console, risiedeva nell'approccio che il giocatore aveva innanzitutto con le periferiche: la tastiera e il mouse erano strumenti che potevano essere usati sia per lavorare che per giocare, mentre il gamepad di una console interfacciava l'utente con quello che poteva essere definito \u00abil momento di giocare\u00bb, senza interruzioni lavorative. Il team di Saito, partendo da questa base, dovette quindi alterare la progettazione ludica di \"Seaman\" in modo da convertirlo efficacemente per console, anche solo dal punto di vista del layout dei comandi di gioco.\nLa localizzazione in inglese di \"Seaman\" venne affidata alla diramazione americana di SEGA. Date le grandi differenze culturali tra Stati Uniti e Giappone, una normale traduzione non sarebbe stata ovviamente sufficiente, e la sceneggiatura dovette essere reinterpretata in lingua inglese, grazie alla collaborazione di un ente esterno vicino a SEGA. La proposta di affibbiare a Leonard Nimoy il ruolo di narratore del gioco, venne suggerita proprio da Saito.\nIl motore di riconoscimento vocale utilizzato in \"Seaman\" venne concesso in licenza d'uso da una societ\u00e0 belga. La quantit\u00e0 di RAM per utilizzare il software era limitata, impattando quindi inevitabilmente sulle performance. Questo software era inoltre in grado di prevedere le possibili risposte del giocatore, tra alcune possibili selezionate dal progettista, anticipandolo, e portando avanti l'esecuzione mentre la conversazione era ancora in corso; Saito ha definito lo sviluppare con questo metodo \u00abuna esperienza interessante\u00bb, affermando: \u00abCi\u00f2 non era mai stato fatto prima in un videogioco\u00bb. Secondo Saito le limitazioni tecniche e le pi\u00f9 strette tempistiche di sviluppo per Dreamcast gli consentirono di finire effettivamente lo sviluppo di \"Seaman\", ponendo un ostacolo insormontabile alle sue continue e ambiziose sperimentazioni.\nSecondo Saito il personaggio di \"Seaman\", la creatura senziente stessa, avrebbe dovuto contenere \u00abla filosofia in generale [di Saito], non un messaggio chiaro e specifico\u00bb. Saito decise che tre sarebbero stati i perni attorno al quale avrebbe ruotato la caratterizzazione del \"Seaman\": per primo, la creatura non sarebbe stata necessariamente gentile, educata o accondiscendente col giocatore; secondo, avrebbe specificatamente guardato direttamente dal mondo virtuale, attraverso lo schermo, nel mondo reale del giocatore; terzo, gli argomenti delle conversazioni si sarebbero incentrati su tematiche tangibili e attuali, comuni e contemporanee, non fantasiose o inverosimili. Il volto del \"Seaman\", inoltre, avrebbe avuto i tratti somatici dello stesso Saito.\nLo sviluppo del gioco dur\u00f2 quasi cinque anni. Una edizione limitata del gioco dal titolo Christmas Seaman, venne pubblicata solo in Giappone il 16 dicembre 1999 e distribuita assieme a un Dreamcast color rosso traslucido.\nAccoglienza.\n\"Seaman\" ricevette una accoglienza generalmente positiva da parte della stampa di settore, con un punteggio medio di 82/100 su Metacritic.\nLa maggior parte degli elogi della critica furono diretti alla presentazione, stile e modalit\u00e0 di gioco basata sull'impegnare il tempo per portare avanti l'esperienza. \"GamePro\" apprezz\u00f2 la componente grafica del gioco, sebbene trov\u00f2 poco comprensibile il calo di fotogrammi al secondo in alcuni momenti data l'assenza di un ambiente di gioco particolarmente ricco di dettagli. Defin\u00ec la modalit\u00e0 di gioco \u00abinteressante e articolata\u00bb, lodando le potenzialit\u00e0 immersive dell'esperienza ludica, complice anche l'efficace IA della creatura, mentre giudic\u00f2 l'assenza totale di musica, e il costante ripetersi degli stessi effetti sonori, come unica vera pecca del gioco.\n\"PlanetDreamcast\" defin\u00ec \"Seaman\" come \u00abil titolo pi\u00f9 originale mai visto sul Dreamcast\u00bb; apprezz\u00f2 particolarmente l'originalit\u00e0 e modalit\u00e0 di gioco, che avrebbe impegnato il giocatore in una routine giornaliera, riuscendo ad intrattenere. Ha inoltre lodato il realismo dell'evoluzione della creatura e il modo convincente in cui quest'ultima interagisce col giocatore, utilizzando argomenti, domande e risposte. Delle critiche sono state mosse invece all'efficacia del riconoscimento vocale che poteva produrre risposte sbagliate o decontestualizzate da parte della creatura, rompendo l'immersione nel gioco. Critic\u00f2 anche la grafica, definendola \u00abper nulla eccezionale\u00bb, considerando inoltre l'ambiente particolarmente spoglio del gioco e \u00abpoco vivace\u00bb, trovando come altri poco giustificabili alcuni rallentamenti nei fotogrammi. \"IGN\" apprezz\u00f2 molto la presentazione del gioco, anche grazie alla presenza di Leonard Nimoy, cos\u00ec come il comparto audio dominato dalla voce del \"Seaman\" che riusciva a catturare l'attenzione. Tuttavia pure IGN critic\u00f2 la resa grafica e il framerate, oltre che i comandi \u00abrealistici, ma bizzarri e confusionari\u00bb. \"Game Revolution\" apprezz\u00f2 la riuscita simulazione di vita virtuale del gioco, l'aspetto innovativo del riconoscimento vocale e la presenza di Nimoy come narratore; sebbene trov\u00f2 il gioco in grado di diventare presto molto noioso e not\u00f2 di come il riconoscimento vocale non funzionava in maniera ottimale.\nNon sono mancati giudizi pi\u00f9 severi e negativi. \"GameSpot\" riconobbe in \"Seaman\" gli aspetti innovativi della modalit\u00e0 di gioco, definendolo \u00abun'esperienza solida\u00bb; tuttavia non lo consider\u00f2 sostanzialmente abbastanza intrattenente e vario nelle attivit\u00e0 di gioco. Anche in questo caso comparto grafico e rallentamenti vennero criticati. \"The Video Game Critic\" defin\u00ec \"Seaman\" come \u00abun esperimento interessante\u00bb; tuttavia non ne apprezz\u00f2 molto la modalit\u00e0 di gioco, definendola \u00aballa lunga, una seccatura\u00bb e il sistema di riconoscimento vocale limitato a frasi brevi e in alcuni casi impreciso. Bocci\u00f2 completamente il sistema di comandi, definendolo \u00abimbarazzante\u00bb.\nLa sezione \"Entertainment\" del periodico per uomini \"Maxim\", recens\u00ec \"Seaman\" affermando: \u00abQuesto gioco \u00e8 una stramba novit\u00e0, ma \u00e8 poco pratico se avete un minimo di vita. Dopo ore di inutili conversazioni, tempo perso e poche gratificazioni, \u00e8 probabile che \"Seaman\" inizier\u00e0 a ricordarvi la vostra ex\u2013ragazza\u00bb.\nVendite.\nIn Giappone, \"Seaman\" vendette copie nella prima settimana di pubblicazione. Negli anni il gioco ha totalizzato copie vendute, solamente nella sua versione per Dreamcast, divenendo il terzo gioco pi\u00f9 venduto per la console nel paese. La versione PlayStation 2 del gioco vendette copie nella prima settimana e totalizz\u00f2, in seguito, le copie vendute.\nPremi ed eredit\u00e0.\n\"Seaman\" ricevette il premio \"Excellence Award for Interactive Art\" (Premio d'eccellenza per le arti interattive) al Japan Media Arts Festival del 1999 e il premio \"Original Game Character of the Year\" (Personaggio videoludico originale dell'anno) alla Game Developers Conference 2002. Nel 2008, Game Informer nomin\u00f2 \"Seaman\" come uno dei dieci videogiochi pi\u00f9 strambi di tutti i tempi.\nYoot Saito afferm\u00f2 che, in Giappone, \"Seaman\" divenne un fenomeno culturale. Al momento della pubblicazione il gioco apparve in diversi programmi televisivi del paese. Comici e personalit\u00e0 televisive giapponesi, anche a distanza di molti anni, spesso fanno riferimento a \"Seaman\", affermando di come il gioco e il personaggio li abbiano \u00abtraumatizzati nell'infanzia\u00bb; Saito considera questa eredit\u00e0 come un onore. \"Seaman\" \u00e8 stato anche importante come fulcro e punto di svolta negli interessi di Saito per lo sviluppo delle intelligenze artificiali e riconoscimento vocale, portando avanti i suoi studi per un periodo di due decenni."}
{"id": "6266087", "revid": "729019", "url": "https://it.wikipedia.org/wiki?curid=6266087", "title": "Dina (isola)", "text": "Dina o Dimna (in croato \"Divna\") \u00e8 un isolotto della Dalmazia meridionale, in Croazia, adiacente alla penisola di Sabbioncello. Amministrativamente appartiene al comune della citt\u00e0 di Trappano, nella regione raguseo-narentana.\nDina \u00e8 situata vicino alla costa nord-ovest di Sabbioncello, nelle acque del canale della Narenta (\"Neretljanski kanal\"), circa 2,3\u00a0km a est di punta Duba (\"rt Duba\"). L'isolotto ha una superficie di 0,016\u00a0km\u00b2, la sua costa \u00e8 lunga 0,48\u00a0km, l'altezza \u00e8 di 29\u00a0m. La sua distanza dalla costa \u00e8 di circa 70\u00a0m."}
{"id": "6266090", "revid": "287451", "url": "https://it.wikipedia.org/wiki?curid=6266090", "title": "Societ\u00e0 Calcio Albanova 1996-1997", "text": "Questa voce raccoglie le informazioni riguardanti la Societ\u00e0 Calcio Albanova nelle competizioni ufficiali della stagione 1996-1997."}
{"id": "6266091", "revid": "287204", "url": "https://it.wikipedia.org/wiki?curid=6266091", "title": "930 (numero)", "text": "Novecentotrenta (930) \u00e8 il numero naturale dopo il 929 e prima del 931."}
{"id": "6266119", "revid": "729019", "url": "https://it.wikipedia.org/wiki?curid=6266119", "title": "Scoglio della Madonna", "text": "Lo scoglio della Madonna, Prisenaz o Prisinaz (in croato \"Gospin \u0160kolj\") \u00e8 un isolotto della Dalmazia meridionale, in Croazia, adiacente alla penisola di Sabbioncello. Amministrativamente appartiene al comune della citt\u00e0 di Iagnina, nella regione raguseo-narentana.\nGeografia.\nLo scoglio \u00e8 situato vicino alla costa nord-est di Sabbioncello, nelle acque del mare Piccolo (\"Malo More\"), di fronte al villaggio di Sereser (\"Sreser\") e alla chiesa della Madonna (\"Mala Gospa\"), e circa 460\u00a0m a sud-est di punta della Madonna (\"Rat\"). L'isolotto ha una superficie di 0,016\u00a0km\u00b2, la sua costa \u00e8 lunga 0,53\u00a0km, l'altezza \u00e8 di 15,3\u00a0m. La sua distanza dalla costa \u00e8 di circa 150\u00a0m."}
{"id": "6266120", "revid": "916580", "url": "https://it.wikipedia.org/wiki?curid=6266120", "title": "Barbarea sicula", "text": "L'Erba di Santa Barbara di Sicilia (Barbarea sicula ) \u00e8 una pianta appartenente alla famiglia delle Brassicaceae. \nDescrizione.\nPianta perenne erbacea, alta 3-6 dm, con fusto eretto, ramoso in alto.\nFoglie.\nSpecie simile a \"Barbarea stricta\". Le foglie cauline sono pi\u00f9 brevi, con parecchie abbraccianti, le superiori formate quasi solo dal lobo terminale.\nFiori.\nFiori in racemi gialli con petali di 6\u20137\u00a0mm e sepali di 4\u00a0mm\nFrutti.\nI frutti sono silique di 0,7 x 15\u201325\u00a0mm, su peduncoli di 6\u20138\u00a0mm, eretto-patenti, arcuate cos\u00ec da risultare parallele all'asse.\nBiologia.\nEmicriptofita scaposa. Fiorisce tra maggio e giugno.\nDistribuzione e habitat.\nLa specie \u00e8 diffusa in Grecia, Sicilia e Calabria, e a Malta.\nIn Sicilia la specie \u00e8 molto rara; sono note poche stazioni sui Monti Nebrodi e sulle Madonie. Predilige incolti umidi lungo i corsi d'acqua montani (1.000-1.700 s.l.m)."}
{"id": "6266121", "revid": "3732", "url": "https://it.wikipedia.org/wiki?curid=6266121", "title": "Physics and Astronomy Classification Scheme", "text": ""}
{"id": "6266122", "revid": "300067", "url": "https://it.wikipedia.org/wiki?curid=6266122", "title": "Roberto Acu\u00f1a (cestista)", "text": ""}
{"id": "6266123", "revid": "44876", "url": "https://it.wikipedia.org/wiki?curid=6266123", "title": "Unione Sportiva Altamura 1996-1997", "text": "Questa voce raccoglie le informazioni riguardanti l'Unione Sportiva Altamura nelle competizioni ufficiali della stagione 1996-1997."}
{"id": "6266124", "revid": "767487", "url": "https://it.wikipedia.org/wiki?curid=6266124", "title": "Guerra al micio", "text": "Guerra al micio (\"The Cat's Out\") \u00e8 un film del 1931, diretto da Wilfred Jackson. \u00c8 un cortometraggio animato appartenente alla serie \"Sinfonie allegre\".\nTrama.\nUn gatto domestico viene lasciato fuori per la notte. Sul tetto si imbatte in un uccello che canta in cima alla banderuola del tetto. Il gatto lo afferra per la coda ma questo vola via tirandolo con s\u00e9. Cadendo a terra il felino batte la testa e inizia ad avere delle visioni.\nDistribuzione.\nIl corto fu distribuito nelle sale statunitensi il 28 luglio 1931."}
{"id": "6266135", "revid": "729019", "url": "https://it.wikipedia.org/wiki?curid=6266135", "title": "Al-Khalid", "text": "L'Al-Khalid (in urdu: \u0627\u0644\u062e\u0627\u0644\u062f \u0679\u06cc\u0646\u06a9, \"Al-X\u0101lid \u1e6aai\u014bk\", letteralmente \"il carro immortale\") \u00e8 un carro armato da combattimento sviluppato congiuntamente dal Pakistan e dalla Repubblica Popolare Cinese negli anni novanta. Il prototipo originale era conosciuto come MBT-2000. Nel 2009 risultavano in servizio nell'Esercito pakistano circa 300 esemplari, 500 secondo altre fonti non confermate. Inoltre la produzione era sospesa a causa della carenza di motori, con l'Ucraina che dopo un iniziale rifiuto assicur\u00f2 la fornitura di 110 nuovi propulsori. Secondo fonti recenti, a causa dell'instabilit\u00e0 politica l'Ucraina si trova in difficolt\u00e0 nel rispettare le consegne. L'Esercito del Bangladesh ha ordinato 44 carri \"MBT-2000\" nel 2011. Il carro \u00e8 in servizio anche nel Reale Esercito Marocchino. \u00c8 stato selezionato anche dall'Ej\u00e9rcito del Per\u00fa, ma poi scartato per problemi finanziari.\nCon tre uomini di equipaggio ed un cannone da 125\u00a0mm cannone a canna liscia con sistema di caricamento automatico, il carro \u00e8 dotato di un moderno sistema di puntamento integrato con equipaggiamento di visione notturna e pu\u00f2 utilizzare diversi tipi di munizioni anticarro compresi missili. L'eponimo del carro \u00e8 il condottiero musulmano del VII secolo Khalid ibn al-Walid (592-642 d.C.).\nIn linea con i carri cinesi e sovietici dai quali deriva, il progetto ha dimensioni e pesi notevolmente inferiori a quelli dei carri occidentali. l\"'Al-Khalid\" \u00e8 basato sul carro cinese Type 90-II, che combinava anche tecnologie sovietiche ed occidentali. Il carro ha la particolarit\u00e0 di essere progettato per adattarsi alle esigenze produttive, in modo da poter essere facilmente integrabile con motori e trasmissioni straniere. L'attuale variante in produzione impiega un propulsore diesel ed una trasmissione forniti dalla Kharkiv Morozov ucraina. I primi modelli di serie sono entrati in servizio nell'Esercito pakistano nel 2001.\nIl Pakistan ha in programma di iniziare la produzione del carro di nuova generazione VT-4 (o MBT-3000) al termine delle consegne dell\"'Al-Khalid\".\nStoria.\nSviluppo.\nNegli anni settanta, i vertici dell'Esercito Popolare di Liberazione, preoccupati dalla minaccia sovietica, richiesero un nuovo carro armato da combattimento per rimpiazzare l'obsoleto Type 59. Venne quindi creata, nel 1980, la Norinco e lo Stabilimento N\u00ba 617 venne incaricato dello sviluppo di una nuova famiglia di carri.\nNel gennaio 1990 la Cina firm\u00f2 un accordo di sviluppo congiunto con il Pakistan ed il primo prototipo di produzione cinese venne testato in Pakistan nell'agosto del 1991. Il Pakistan complet\u00f2 il suo impianto di produzione di Taxila nell'anno seguente. Il paese spese pi\u00f9 di 20 milioni di USD nei successivi 8 anni per sviluppare un modello adatto alle proprie esigenze e per creare le necessarie capacit\u00e0 industriali a livello locale, sotto la supervisione del direttore generale delle Heavy Industries Taxila, tenente generale Hamid Javaid, e del maggior generale Muhammad Asad. Il team di progettisti modific\u00f2 il prototipo cinese per accogliere un propulsore di costruzione estera. Vennero valutati diversi prototipi cos\u00ec modificati.\nDurante tutta la fase progettuale venne posta particolare attenzione sulle prestazioni del sistema di raffreddamento e filtraggio dell'aria, in vista dell'impiego in ambienti torridi e caratterizzati da polveri e sabbia sottile, come i deserti del sud del Pakistan. Venne considerata l'installazione di un sistema di sospensioni idropneumatiche, ma le valutazioni tecniche resero impraticabile la soluzione per problemi di affidabilit\u00e0 e manutenibilit\u00e0. Venne considerata anche l'installazione di una trasmissione Renk 304, poi scartata.\nUna prima versione, frutto della cooperazione tra i due paesi, era armata con cannone e sistema di puntamento cinesi e montava un propulsore di progettazione tedesca MTU-396 diesel, realizzato su licenza in Cina. Designata Type 90-IIM, venne presentata dalla Norinco durante il salone IDEX del marzo 2001 ad Abu Dhabi con il nome commerciale MBT-2000. Un'altra versione era equipaggiata con un pi\u00f9 avanzato sistema di puntamento occidentale, propulsa da un diesel Perkins Condor da 1.200 hp (come il Challenger 1 britannico) accoppiato ad una trasmissione automatica SESM ESM500 (come il Leclerc francese); questa versione venne considerata per\u00f2 troppo onerosa e sottopotenziata per le alte temperature del sud del paese. Venne infine testata una versione propulsa dal compatto motore diesel ucraino 6TD-2 da 1.200\u00a0hp, che fu prescelta per la produzione in serie e divenne nota come \"Al-Khalid\". L'Ucraina forn\u00ec al paese anche carri T-80UD, motorizzati con un propulsore simile.\nDurante il periodo di sviluppo del carro, Taxila acquis\u00ec la necessaria esperienza con la produzione su licenza cinese del Type 85-IIAP. La produzione dell\"'Al-Khalid\" inizi\u00f2 nel 1999 ed un primo lotto di pre-serie di 15 carri venne immesso in servizio nel 31\u00ba Reggimento di Cavalleria il 20 luglio 2001. Nel maggio 2002 fu siglato un accordo con l'Ucraina per la fornitura in 3 anni di 315 motori diesel KMDB 6TD-2. Un lotto aggiuntivo di carri \"Al-Khalid\" venne consegnato il 23 settembre 2004, su un totale di 600 carri pianificati dai pakistani.\nUna ricerca di mercato americana del 2006 riportava che il carro \"Al-Khalid\", insieme ad altri due modelli, rappresentava quasi il 45% di tutti i nuovi carri prodotti nel 2015.\nNell'aprile del 2002 anche la Malaysia mostr\u00f2 interesse per il carro, dopo la sua valutazione da parte delle proprie forze armate, ma alla fine non giunse nessun ordinativo.\nL'esercito dell'Arabia Saudita condusse una campagna di prove in ambiente desertico nell'aprile del 2006, dopo aver espresso interesse per l'acquisto di un lotto di carri. Non segu\u00ec nessun acquisto, nonostante la simbolica ridenominazione del carro in onore del condottiero saudita Khalid ibn al-Walid .\nNel maggio del 2008, nell'ambito di accordi con la controparte pakistana per la fornitura di equipaggiamenti, armi e munizioni, l'esercito dello Sri Lanka finalizz\u00f2 la fornitura di 22 carri \"Al-Khalid\" per circa 100 milioni di dollari americani.. Al momento non risulta essere stato consegnato nessun carro.\nIl Per\u00f9, dopo aver noleggiato cinque VT-1A dalla Cina nel 2009, espresse interesse per l'acquisto di 80-120 unit\u00e0 da affiancare alla flotta di T-55 sovietici in servizio con l'Ej\u00e9rcito. Venne scelto il MBT-2000, ma l'accordo venne bloccato perch\u00e9 i cinesi non ottennero l'autorizzazione a rivendere alcune componenti di produzione ucraina (motore, trasmissione e sistema di difesa attiva Varta).\nTecnica.\nArmamento.\nIl carro \"Al-Khalid\" \u00e8 progettato per un cannone ad anima liscia calibro 125\u00a0mm, lungo 48 calibri, con canna sottoposta ad autofrettaggio e cromatura, realizzata in rifusione sotto scoria elettroconduttrice di acciaio ad alta resistenza. Stringenti controlli di qualit\u00e0 assicurano una vita utile di 1.100 colpi. La camera di scoppio \u00e8 in grado di resistere alle grandi pressioni per il lancio di proiettili APFSDS, HEAT FS e missili guidati. Il pezzo deriva dalle famiglie di cannoni ad anima liscia della serie cinese ZPT-98 e ucraina KBA-3, origine che lo rende compatibile con l'utilizzo di missili ucraini come il Kombat.. Infine, il cannone pu\u00f2 impiegare anche il proietto pakistano da 125\u00a0mm con penetratore in uranio impoverito, il NAIZA, ed \u00e8 dotato di un sistema automatico di controllo dell'allineamento della volata e di un sistema di stabilizzazione su due assi. I controlli in elevazione e brandeggio sono di tipo elettro-idraulico. Il sistema di caricamento automatico dispone di 24 colpi di pronto impiego e pu\u00f2 caricare e sparare con un rateo di fuoco di 8 colpi al minuto.\nL'armamento secondario in torretta \u00e8 costituito da una mitragliatrice coassiale da 7,62\u00a0mm, da una mitragliatrice antiaerea da 12,7\u00a0mm montata sul cielo della torretta, brandeggiabile ed impiegabile dall'interno, e da lanciagranate fumogene.\nIl cannoniere \u00e8 dotato di un'ottica diurna a due ingrandimenti, mentre il capocarro ha a disposizione un'ottica panoramica indipendente per la sorveglianza del campo di battaglia; entrambe le ottiche sono stabilizzate su due assi ed hanno un telemetro laser indipendente, dotando quindi il carro di capacit\u00e0 hunter-killer: il capocarro pu\u00f2 acquisire indipendentemente un bersaglio, passandolo quindi al cannoniere che lo ingaggia, mentre egli prosegue nella ricerca di altri obiettivi. Per la visione notturna capocarro e cannoniere dispongono di una termocamera a due ingrandimenti; entrambe le ottiche son integrate con il sistema di direzione del tiro. Il sistema di puntamento automatico \u00e8 progettato per operare anche con il carro ed il bersaglio in movimento. Sui prototipi sono stati testati vari sistemi di controllo del tiro di origine cinese ed occidentale, mentre gli \"Al-Khalid\" di serie montano sistemi di controllo del tiro (fire-control system, FCS) e di controllo dell'arma (gun control system, GCS) di produzione occidentale. Nel MBT 2000 il sistema \u00e8 invece della cinese Norinco, che integra i segnali di 10 sensori. Il computer balistico calcola le impostazioni di tiro in un secondo. Secondo il produttore il carro piazza tutti i colpi su un bersaglio standard di 2,4\u00a0m\u00b2 a 2.000 metri di distanza.\nIl carro \u00e8 equipaggiato con un sistema integrato per la gestione del campo di battaglia (Integrated Battlefield Management System, IBMS), chiamato \"Rebar\". Si tratta di un sistema digitale per le comunicazioni sviluppato localmente da HIT e da CARE (Centre for Advanced Research in Engineering)., dotato di display a schermo piatto e di datalink per lo scambio di dati, immagini e filmati con gli altri veicoli, compresi i carri posto comando Sakb, le altre unit\u00e0 e UAV.\nIl progetto di realizzare autonomamente le canne dei cannoni venne lanciato dai pakistani nel 2000, ma solo nel 2011 la HIT \u00e8 riuscita a consegnare le prime canne per l'installazione su \"Al-Khalid\" e Al-Zarrar, mentre in precedenza la HIT importava dalla Francia le canne grezze che poi venivano lavorate in Pakistan per armare i due carri. La prima canna grezza di produzione nazionale venne prodotta dalla Heavy Mechanical Complex (HMC) in un progetto congiunto con HIT, People's Steel Mills Limited (PSML) ed altre aziende della difesa. L'acciaio speciale era prodotto dalla PSML, poi la barra passava alla HMC che la portava alla lunghezza di 5 metri con sezione quadrata, per poi forgiarla in una canna da 125\u00a0mm ad anima liscia da temprare diverse volte in una grande fornace verticale. Il processo durava in tutto 2-3 mesi, sotto la guida di esperti di altre agenzie di difesa. Il sistema di caricamento automatico, con una riserva di 24 colpi, era accreditato per un rateo di fuoco di 4 colpi al minuto. Secondo una nota ufficiale della HIT, un team congiunto garantiva all'Esercito pakistano il rispetto degli stringenti standard di produzione prima dell'approvazione del primo ordine di 50 cannoni alla HMC, accordato per 200 milioni di PKR, una cifra leggermente inferiore al prezzo delle canne francesi. Dopo la produzione del primo lotto di canne nel 2011, la HMC si \u00e8 orientata sulla produzione di cannoni per l'artiglieria.\nMobilit\u00e0.\nIl modello di serie del carro \"Al-Khalid\" monta un motore diesel sovralimentato 6TD-2 a 6 cilindri orizzontali ed erogante 1.200 hp, raffreddato ad acqua. Si tratta di un progetto ucraino del Kharkiv Morozov Design Bureau (KMDB). L'impostazione a due tempi, con i pistoni orizzontali a pistoni contrapposti, rende il motore particolarmente compatto ed adatto a carri di dimensioni relativamente piccole come il carro pakistano.\nIl motore aziona una trasmissione automatica idromeccanica di progettazione francese, la SESM ESM500, montata anche sul carro Leclerc. Azionabile sia manualmente che in modalit\u00e0 completamente automatica, la trasmissione ha 5 marce avanti e 2 indietro, con un sistema di frenatura meccanica al carbonio ed un sistema secondario di speed-retarding. I cambi marcia sono controllati da un convertitore di coppia, reso pi\u00f9 efficiente da una frizione di blocco. Un sistema meccanico di back-up \u00e8 disponibile in caso di emergenza, con due marce avanti ed una indietro.\nIl carro pakistano \u00e8 notevolmente pi\u00f9 leggero degli equivalenti occidentali, con un peso di 46 tonnellate rispetto, ad esempio, alle 60 di M1 Abrams e Leopard 2. Il rapporto peso-potenza di 26,66\u00a0hp/t consente un'accelerazione da 0 a 32 km/h in 10 secondi ed una velocit\u00e0 massima di 70\u00a0km/h. Tali velocit\u00e0 ed agilit\u00e0 aumentano indirettamente le capacit\u00e0 di sopravvivenza del carro.\nUno snorkel consente l'attraversamento di corsi d'acqua profondi fino a 5 metri, dopo una parziale preparazione da parte dell'equipaggio.\nLa navigazione \u00e8 assistita da un sistema di navigazione inerziale ed uno GPS.\nProtezione.\nIl carro \"Al-Khalid\" \u00e8 protetto da una corazza modulare composita e da piastre di corazza reattiva. La composizione della corazza composita include componenti classificate e inserti NERA. La corazza reattiva \u00e8 la AORAK Mk. 2, recentemente sviluppata localmente dalla Global Industrial Defence Solutions (GIDS), pi\u00f9 leggera delle precedenti e capace di resistere a proietti APFSDS, HEAT e HE-FS. Oltre che di piastre esplosive, il carro \u00e8 dotato del sistema di protezione attiva ucraino Varta; la HIT sta lavorando allo sviluppo di un sistema di difesa attiva nazionale per i futuri carri (in particolare \"Al-Khalid 2\"). Le difese del veicolo comprendono inoltre un sistema di sovrapressione anti-NBCR, un generatore di fumo contro i sensori termici, un sistema interno antincendio ed antiesplosione. La segnatura infrarossa del carro \u00e8 ridotta da un'apposita vernice.\nIl carro dispone di un avanzato sistema di allarme laser sviluppato dall'Institute of Industrial Control Systems e prodotto dalla Al Technique Corporation (ATCOP), denominato ATCOP LTS 1. Il sistema \u00e8 formato da un sensore montato su mast e da un dispositivo di controllo. Il sistema rivela le emissioni di telemetri e designatori laser attivando un segnale acustico e rispondendo automaticamente con il lancio di fumogeni ed altre contromisure. Le lunghezze d'onda rilevate sono quelle comprese tra 0,8 e 1,06\u00a0\u00b5m, su un campo di 360\u00b0 in azimuth e -15\u00b0/+90\u00b0 in elevazione; il sistema \u00e8 alimentato a 12 o 24 volt DC, con un consumo nominale di 8 Watt. La testa del sensore ha un diametro di 165\u00a0mm ed un'altezza di 35\u00a0mm, mentre le misure del box di controllo sono 80 x 130 x 55\u00a0mm.\nIl LTS786P \u00e8 un sistema di allarme precoce che attiva allarmi sonori e visivi nel caso il carro venga investito da un fascio laser proveniente da qualsiasi direzione. Il sistema \u00e8 capace di differenziare il tipo di segnale, provenga esso da un telemetro, da un designatore o da un sistema di guida di un missile. Le informazioni dei sensori possono essere utilizzate per attivare automaticamente le diverse contromisure disponibili a bordo. La distanza operativa massima \u00e8 di 10\u00a0km."}
{"id": "6266137", "revid": "729019", "url": "https://it.wikipedia.org/wiki?curid=6266137", "title": "Tranvia di Atlanta", "text": "La tranvia di Atlanta (in inglese \"Atlanta Streetcar\", IPA: ) \u00e8 la tranvia che serve il quartiere \"Downtown\" della citt\u00e0 di Atlanta, nello Stato della Georgia. \u00c8 gestita dall'omonima azienda \"Atlanta Streetcar\".\nI lavori di costruzione della tranvia, lunga 4,3\u00a0km e con 12 stazioni, ebbero inizio il 1\u00ba febbraio 2012 e il 30 dicembre 2014 la linea entr\u00f2 in servizio. In passato, Atlanta era dotata di un'estesa rete tranviaria aperta nel 1871 e chiusa nel 1949 in favore di una nuova rete filoviaria, chiusa poi anch'essa nel 1963.\nIl servizio.\nLa tranvia \u00e8 attiva sette giorni su sette, con un servizio ridotto nei fine settimana. Le frequenze variano dai 10 minuti delle ore di punta ai 15 delle ore di morbida. Dall'inaugurazione fino al 1\u00ba gennaio 2016, la tranvia \u00e8 stata a tariffa zero."}
{"id": "6266149", "revid": "547034", "url": "https://it.wikipedia.org/wiki?curid=6266149", "title": "Festival di Berlino 1963", "text": "La 13\u00aa edizione del Festival internazionale del cinema di Berlino si \u00e8 svolta a Berlino dal 21 giugno al 2 luglio 1963, con lo Zoo Palast come sede principale. Direttore del festival \u00e8 stato per il tredicesimo anno Alfred Bauer.\nL'Orso d'oro \u00e8 stato assegnato ex aequo al film italiano \"Il diavolo\" di Gian Luigi Polidoro e al film giapponese \"Bushid\u00f4 zankoku monogatari\" di Tadashi Imai.\nIl film di apertura del festival \u00e8 stato \"Un treno \u00e8 fermo a Berlino\" di Rolf H\u00e4drich.\nIn questa edizione sono stati assegnati per la prima volta il premio INTERFILM, introdotto per richiamare l'attenzione sul rispetto tra diverse tradizioni religiose e filosofiche, e il premio UNICRIT conferito dalla Union de la Critique de Cin\u00e9ma.\nLe retrospettive di questa edizione sono state dedicate all'attrice Elisabeth Bergner e ai registi E.A. Dupont, Karl Grune e Yasujir\u014d Ozu.\nStoria.\nDopo lo scarso successo delle ultime edizioni, la 13\u00aa \"Berlinale\" fu caratterizzata da accese discussioni e numerose proposte per un cambio di passo furono messe sul tavolo prima e dopo la rassegna. Il numero di film in concorso venne ridotto, lo \"status A\" fu nuovamente messo in discussione e si parl\u00f2 anche della possibilit\u00e0 di tenere il festival ogni due anni, suggerimento respinto da una risoluzione del Senato di Berlino che ritenne necessaria una \"documentazione ininterrotta di film\", soprattutto in un periodo in cui la concorrenza della televisione e lo sviluppo di una nuova generazione di registi stavano riportando il cinema alla sua \"entelechia artistica\".\nAltre modifiche proposte riguardarono un premio per i \"Paesi emergenti\", per evitare uno squilibrio con la cinematografia europea e americana, l'eliminazione dei cortometraggi a causa della rivalit\u00e0 con i festival di Oberhausen e Mannheim, una riduzione generale del numero di eventi organizzati, l'introduzione di un concorso per le accademie cinematografiche e la partecipazione alla programmazione di giovani critici cinematografici come Ulrich Gregor e Enno Patalas, editori della rivista \"Filmkritik\". Il fatto che si trattasse non solo di capaci commentatori ma anche di alcuni dei critici pi\u00f9 acuti del festival resero tuttavia il direttore Alfred Bauer titubante nel prenderli sotto la sua ala.\nI vertici della \"Berlinale\" si trovarono impreparati su come rendere la struttura organizzativa pi\u00f9 flessibile ed efficiente. Le difficolt\u00e0 nel guidare il festival su una nuova rotta, tra interessi politici ed economici e esigenze artistiche, furono espresse in un articolo scritto da Bauer su \"Der Tagesspiegel\" il 2 giugno 1963, poco prima dell'inaugurazione. Oltre a difendere i successi del passato, Bauer insistette sulla \"natura ideale\" del suo compito di organizzare un evento artistico e sottoline\u00f2 l'importanza cruciale della continuit\u00e0, ricevendo le critiche dei giovani registi tedeschi che continuarono a mantenere la loro distanza dal festival.\nUn'altra novit\u00e0 di questa edizione fu il cosiddetto \"ponte-TV\", un programma di proiezioni moderato dal critico Friedrich Luft che dal 27 giugno per sei giorni, consent\u00ec ai residenti di Berlino Est di assistere a una selezione dei film in competizione. Con l'erezione del muro avvenuta due anni prima, il Senato e la direzione del festival si sentirono obbligati a mantenere le relazioni con la parte orientale della citt\u00e0 e il tentativo di superare simbolicamente questa divisione e trasmettere parte del programma della rassegna via etere fu visto dai contemporanei come un gesto politico esplosivo.\nDal punto di vista artistico, la crisi di contenuti gi\u00e0 evidenziata nell'edizione precedente continu\u00f2 anche quest'anno e, nonostante le decisioni della giuria, la critica ritenne \"L'immortale\" di Alain Robbe-Grillet, \"Giovani prede\" di Nikos Koundouros e \"I gigli del campo\" di Ralph Nelson le pellicole pi\u00f9 interessanti. I film tedeschi furono ancora una volta accolti negativamente da critica e pubblico, in particolare \"Fuga da Mauthausen\" di Edwin Zbonek che il critico Herbert Ihering defin\u00ec addirittura \u00abuno degli errori pi\u00f9 imbarazzanti nella storia del cinema\u00bb.\nMa ci\u00f2 che tenne in sospeso i berlinesi nei giorni del festival non fu tanto il suo livello artistico o lo scarso numero di celebrit\u00e0 giunte da Hollywood (tra le poche, Sidney Poitier, Lex Barker e John Huston, arrivato con la figlia dodicenne Anjelica) quanto la visita di John F. Kennedy che il 26 giugno ribad\u00ec l'impegno americano nei confronti della Germania Ovest e critic\u00f2 con asprezza la costruzione del muro come esempio dei fallimenti dell'ideologia comunista, pronunciando lo storico \"Ich bin ein Berliner\"."}
{"id": "6266155", "revid": "1632387", "url": "https://it.wikipedia.org/wiki?curid=6266155", "title": "Unghia del sarto", "text": "L'abitudine maschile del mantenere e mostrare l'unghia del mignolo lunga (che, in Italia, \u00e8 detta anche unghia del sarto), \u00e8 un'usanza che si riscontra in alcune culture e in certe realt\u00e0 sociali o locali, la cui natura, spesso interpretata come \"vezzo\", affonda le radici in precise ragioni culturali, che vedono la costumanza come un segno di distinzione e di ostentazione di un certo \"status\", o di appartenenza a un determinato gruppo sociale, come persona non dedita ad attivit\u00e0 manuali o pesanti.\nSulla funzione assolta da tale pratica esistono anche spiegazioni alternative e in conflitto tra loro.\nFunzione culturale e sociale.\nDa un punto di vista antropologico-sociale, l'usanza di lasciar crescere l'unghia sul mignolo \u00e8 diffusa in vari ambiti culturali e sociali. Si riscontra, ad esempio, nella cultura cinese o mongola (e pi\u00f9 in generale estremo-orientale), ma anche in contesti culturali occidentali. In Asia orientale, l'origine sembra da rintracciarsi nell'ambito del ceto sociale, o casta, dei mandarini cinesi, da cui si sarebbe diffusa nell'Estremo Oriente: in Giappone, ad esempio, mercanti facoltosi, santoni e nobili erano soliti, un tempo, esibire almeno un'unghia lunga tra le dita della mano. In Thailandia, si dice che l'esibizione dell'unghia lunga servisse a mostrare che non si era lavoratori delle risaie.\nIn Italia, la si riscontra in alcune aree culturali del Meridione, come, ad esempio, nel costume siciliano. \nL'esibizione si riscontra anche tra le usanze dei malavitosi della mafia russa, insieme alle \"corone\", vale a dire le finte capsule dentarie d'oro prive di funzione medica, applicate al solo scopo di ostentare ricchezza (sebbene, in realt\u00e0, fabbricate in bronzo e non in metallo prezioso).\nNasce come ostentazione di uno status sociale alto, quello al quale possono dichiararsi le persone che possono considerarsi affrancate dallo svolgimento di attivit\u00e0 manuali, o perfino di ogni attivit\u00e0, che non ostacola, invece, l'applicazione ad attivit\u00e0 \"nobili\", o leggere, o di natura intellettuale o artistica. Infatti, le persone dedite a lavori manuali o pesanti (contadino, muratore, facchino, ecc), non possono permettersi di avere le unghie lunghe, n\u00e9 ben curate. Mostrare l'unghia lunga al mignolo si traduce, quindi, nell'esibizione di una sorta di status symbol attraverso il quale si comunica agli altri un messaggio identitario di appartenenza sociale \"alta\".\nL'espressione \"unghia del sarto\", usata soprattutto in Sicilia, si riferisce proprio alla capacit\u00e0 di distinguersi, con quel segno, come persona dedita a lavori di \"raffinatezza e precisione\". L'unghia lunga, in Sicilia, pu\u00f2 essere anche una prerogativa di persone di condizione non elevata che volevano, in questo modo, segnare una distanza sociale con persone di condizione pi\u00f9 umili, dedite ad attivit\u00e0 manuali.\nUsi pratici.\nA volte, l'unghia lunga al mignolo viene interpretata come un utensile per provvedere alla pulizia del cerume depositato nel canale uditivo esterno delle orecchie e nel padiglione auricolare. Negli Stati Uniti d'America viene associata al mondo della droga, come uno strumento per raccogliere e maneggiare le droghe in polvere, soprattutto nell'assunzione di cocaina, per la quale la \"coke nail\" si presterebbe all'uso come una sorta di cucchiaio per avvicinare al naso la polvere da aspirazione. Secondo una ritualit\u00e0 affermatasi nell'Occidente degli anni settanta del Novecento. Esiste anche un'interpretazione come strumento sessuale, anche se l'associazione con una precisa pratica di stimolazione erotica, presumibilmente un po' sadica, come lussuria o selezione sessuale. \u00c8 presumibile che tale vaga connotazione sessuale negativa e dispregiativa nella sessualit\u00e0 che fa associare l'unghia lunga al mondo della prostituzione, quale simbolo che contraddistingue papponi e lenoni.\nIn ambito metalmeccanico, l'unghia del mignolo lunga viene utilizzata da alcuni operatori per determinare in modo empirico il grado di rugosit\u00e0 della superficie dopo una lavorazione meccanica.\nAccettazione sociale.\nAl di fuori dei contesti naturali in cui tale pratica \u00e8 coltivata e compresa, la funzione sociale e culturale dell'usanza non \u00e8 ben interpretata e questo pu\u00f2 dar luogo a difficolt\u00e0 di ricezione e accettazione nelle interazioni sociali.\nLe associazioni a figure esecrande o a comportamenti sgradevoli o disdicevoli, di cui si \u00e8 detto in precedenza, sono all'origine di reazioni negative, di disgusto, riprovazione, esecrazione, che possono giungere fino a vere e proprie forme di sanzione sociale. Negli Stati Uniti, ad esempio, alcune scuole vietano in modo rigoroso l'uso di lasciar crescere un'unghia sola che possa essere associata all'uso di droghe."}
{"id": "6266177", "revid": "671029", "url": "https://it.wikipedia.org/wiki?curid=6266177", "title": "Korisliiga 2010-2011", "text": "La Korisliiga 2010-2011 \u00e8 stata la 71\u00aa edizione del massimo campionato finlandese di pallacanestro maschile. La vittoria finale \u00e8 stata ad appannaggio del ."}
{"id": "6266178", "revid": "119900588", "url": "https://it.wikipedia.org/wiki?curid=6266178", "title": "Pinakes (Callimaco)", "text": "I Pinakes ( \"tavole\", plurale di ); le pinakes erano un'opera di bibliografia composta da Callimaco (310/305\u2013240 a.C.), di solito considerata il primo catalogo bibliotecario; i suoi contenuti erano basati sul posseduto della Biblioteca di Alessandria durante il periodo di attivit\u00e0 di Callimaco, durante il III secolo a.C.\nStoria.\nLa Biblioteca di Alessandria era stata fondata da Tolomeo I Sotere all'incirca nel 306 a.C. Il primo bibliotecario noto fu Zenodoto di Efeso, durante la cui gestione Callimaco, che, peraltro, non fu mai bibliotecario, compil\u00f2 i \"Pinakes\", in tal modo diventando il primo bibliografo e studioso ad organizzare una biblioteca per autori e soggetti, in 120 volumi.\nApollonio Rodio fu il successore di Zenodoto e a lui segu\u00ec Eratostene nel 235: quest'ultimo avrebbe compilato il suo \"tetagmenos epi teis megaleis bibliothekeis\", lo \"schema delle grandi biblioteche\"; ancora, nel 195 Aristofane di Bisanzio, all'epoca bibliotecario, aggiorn\u00f2 i \"Pinakes\", sebbene sia possibile che il suo lavoro non fosse un supplemento ai \"Pinakes\" callimachei, quanto, piuttosto, un trattato polemico sui loro contenuti o un commentario.\nDescrizione.\nLa collezione della Biblioteca alessandrina conteneva circa 500.000 rotoli di papiro, raggruppati per soggetti e conservati in scaffali, ognuno dei quali aveva una targhetta appesa con quadretti dipinti sui papiri conservati. Da questi quadretti (o tavolette) presero il nome i \"Pinakes\". Gli scaffali davano informazioni bibliografiche per ogni rotolo: una scheda tipo, in effetti, iniziava con il titolo e offriva il nome dell'autore, luogo di nascita, patronimico, allievi e background culturale. Essa conteneva una breve biografia dell'autore e un elenco delle sue pubblicazioni, con il primo rigo (o verso) dell'opera, un riassunto di essa, il nome dell'autore e un'informazione sull'origine del rotolo.\nIl sistema di Callimaco divideva le opere in sei generi letterari e cinque sezioni di prosa: retorica, diritto, epica, tragedia, commedia, lirica, storia, medicina, matematica, scienze naturali e opere miscellanee. Ogni categoria era alfabetizzata per autore.\nCallimaco, comunque, compose altre due opere ricordate come \"pinakes\" e che erano probabilmente in qualche modo simili ai \"Pinakes\" (e delle quali \"potrebbero essere state, o meno, sottosezioni\"), ma si occupavano di argomenti pi\u00f9 specifici. Esse sono ricordate da \"Suda\" come \"Pinax Cronologico e descrizione dei Didaskaloi dalle origini\" e \"Pinax del lessico e dei trattati di Democrito\".\n\"Pinakes\" successivi e fortuna dell'opera.\nIl termine \"pinax\" fu, in seguito, usato per cataloghi bibliografici, come, ad esempio, il catalogo, composto da Tolomeo-el-Garib delle opere di Aristotele, giuntoci, appunto, con il titolo \"Pinax (catalogo) degli scritti di Aristotele\".\nI \"Pinakes\" risultarono indispensabili per i bibliotecari e bibliografi nei secoli successivi, divenendo un modello per le biblioteche dell'intero Mediterraneo. Una sorta di tardiva influenza dell'opera callimachea pu\u00f2 spingersi fino al periodo medievale, fino al mondo arabo del X secolo, con lo \"Al-Fihrist \"(\"indice\") di Ibn al-Nadim. \nComunque, variazioni di questo originario sistema si utilizzarono nelle biblioteche fino al tardo Ottocento, quando Melvil Dewey svilupp\u00f2, nel 1876, la Classificazione decimale Dewey, utilizzata ancora."}
{"id": "6266183", "revid": "1263156", "url": "https://it.wikipedia.org/wiki?curid=6266183", "title": "Ottocentoundici", "text": ""}
{"id": "6266186", "revid": "122922304", "url": "https://it.wikipedia.org/wiki?curid=6266186", "title": "Octar", "text": "Biografia.\nGovern\u00f2 insieme al fratello Rua, come afferma Giordane nel \"Getica\": \u00ab[...] Mundzucus, del quale erano fratelli Octar e Rua, che si suppone siano stati re prima di Attila\u00bb\".\" Munzuco era il padre di Attila, ma non \u00e8 mai stato sovrano degli Unni. Secondo Prisco di Panion Oebarsius, il quarto fratello, era ancora vivo nel 448. Non sono noti i loro antenati o la relazione con i precedenti sovrani Uldino e Charaton: probabilmente i quattro fratelli erano figli di Uldino.\nUna simile condivisione del potere, dove probabilmente Rua dominava gli Unni orientali mentre Octar gli Unni occidentali, si ritrova anche con Attila e Bleda.\nSecondo Socrate Scolastico Octar, che chiama Ouptaros, mor\u00ec nel 430 presso il Reno nel corso di una spedizione contro i Burgundi, dopo aver effettuato numerose incursioni contro questo popolo che all'epoca era stanziato sul Meno: essi fecero appello ad alcuni missionari cristiani e a un vescovo della Gallia venuto da oltre il Reno, il quale li battezz\u00f2. Alla morte di Octar, \u00absoffocato dalla sua stessa ingordigia in piena notte\u00bb (una frase di difficile interpretazione: lo stesso problema si presenter\u00e0 con la morte di Attila) tremila neofiti cristiani burgundi massacrarono diecimila unni disorganizzati per la morte del loro capo.\nEtimologia.\nIl nome \u00e8 noto in due varianti, la greca \"\u039f\u03cd\u03c0\u03c4\u03b1\u03c1\u03bf\u03c2\" (Ouptaros) e la Latina \"Octar\". Il passaggio da \"-ct-\" a \"-pt-\" \u00e8 tipico del Latino Balcanico. Omeljan Pritsak fa derivare il nome dalla parola Turco-Mongola \"*\u00f6ktem\" (forte, coraggioso; fiero, orgoglioso) e dal verbo \"\u00f6kte-\" / \"okt\u00e4-\" (incoraggiare). "}
{"id": "6266189", "revid": "287451", "url": "https://it.wikipedia.org/wiki?curid=6266189", "title": "Associazione Sportiva Bisceglie 1996-1997", "text": "Questa voce raccoglie le informazioni riguardanti l'Associazione Sportiva Bisceglie nelle competizioni ufficiali della stagione 1996-1997."}
{"id": "6266194", "revid": "656701", "url": "https://it.wikipedia.org/wiki?curid=6266194", "title": "940 (numero)", "text": "Novecentoquaranta (940) \u00e8 il numero naturale dopo il 939 e prima dell'941."}
{"id": "6266195", "revid": "30445", "url": "https://it.wikipedia.org/wiki?curid=6266195", "title": "Bou Naceur", "text": ""}
{"id": "6266196", "revid": "31886", "url": "https://it.wikipedia.org/wiki?curid=6266196", "title": "Katableps", "text": "Katableps \u00e8 un genere di ragni appartenente alla famiglia Lycosidae.\nDistribuzione.\nLe 3 specie note di questo genere sono state reperite in Madagascar.\nTassonomia.\nLe caratteristiche di questo genere sono state descritte dall'analisi degli esemplari tipo \"Katableps pudicus\" .\nNon sono stati esaminati esemplari di questo genere dal 2011.\nAttualmente, a febbraio 2017, si compone di 3 specie:"}
{"id": "6266197", "revid": "287204", "url": "https://it.wikipedia.org/wiki?curid=6266197", "title": "812 (numero)", "text": "Ottocentododici (812) \u00e8 il numero naturale dopo l'811 e prima dell'813."}
{"id": "6266198", "revid": "1263156", "url": "https://it.wikipedia.org/wiki?curid=6266198", "title": "Ottocentododici", "text": ""}
{"id": "6266201", "revid": "656701", "url": "https://it.wikipedia.org/wiki?curid=6266201", "title": "Novecentoquaranta", "text": ""}
{"id": "6266203", "revid": "106456", "url": "https://it.wikipedia.org/wiki?curid=6266203", "title": "Orto delle delizie", "text": ""}
{"id": "6266205", "revid": "1263156", "url": "https://it.wikipedia.org/wiki?curid=6266205", "title": "Ottocentonovantacinque", "text": ""}
{"id": "6266208", "revid": "436907", "url": "https://it.wikipedia.org/wiki?curid=6266208", "title": "Lettera a mio padre", "text": "Lettera a mio padre \u00e8 un singolo del cantautore albanese Ermal Meta, pubblicato il 22 ottobre 2014.\nDescrizione.\nBrano autobiografico, la canzone \u00e8 una dura lettera del cantautore diretta a suo padre, figura da lui definita violenta, con la quale ha tagliato volutamente i rapporti all'inizio dell'adolescenza. Il cantautore rimarca il fatto che in suo padre, della figura paterna, ci sono solo i tratti somatici ed un cognome, ma niente altro, e di come la sua vita sia migliore senza la presenza del padre.\nIl tutto converge in un finale in cui l'artista si promette che se un giorno sar\u00e0 lui ad avere un figlio andr\u00e0 tutto diversamente, che lo incoragger\u00e0 e che gli dar\u00e0 quel tipo di affetto che ci si aspetterebbe da un padre, ma che non tutti poi ricevono davvero, e che lui, ad esempio, non ha ricevuto.\nIl brano \u00e8 stato successivamente inserito nella lista tracce del suo album di debutto \"Umano\", uscito nel 2016.\nVideo musicale.\nIl video del brano \u00e8 stato pubblicato su YouTube il 22 ottobre 2014 ed \u00e8 diretto da Marco Serpenti. Diversamente dalla versione originaria, nel video viene interpretata vocalmente una strofa del brano da una bambina."}
{"id": "6266210", "revid": "112252509", "url": "https://it.wikipedia.org/wiki?curid=6266210", "title": "Giovanni Giuseppe Bianconi", "text": "Fu professore di storia naturale presso l'Universit\u00e0 di Bologna. Nel campo dell'erpetologia ha descritto diverse nuove specie di anfibi e rettili. \nBianconi fu al centro di una polemica con lo scienziato cattolico evoluzionista Filippo De Filippi sulla validit\u00e0 delle teorie di Darwin. Per Bianconi l'uomo non sarebbe potuto derivare da scimmie antropomorfe, ed avrebbe invece dovuto essere il risultato di una creazione indipendente, essendo distinto da tutti gli altri animali dall'intelligenza e dalla morale. "}
{"id": "6266211", "revid": "1263156", "url": "https://it.wikipedia.org/wiki?curid=6266211", "title": "Novecentotrenta", "text": ""}
{"id": "6266214", "revid": "729019", "url": "https://it.wikipedia.org/wiki?curid=6266214", "title": "Jagdstaffel 33", "text": "La Jagdstaffel 33 (in tedesco: K\u00f6niglich Preu\u00dfische Jagdstaffel Nr 33, abbreviato in Jasta 33) era una squadriglia (\"staffel\") da caccia della componente aerea del Deutsches Heer, l'esercito dell'Impero tedesco, durante la prima guerra mondiale (1914-1918).\nStoria.\nLa Jagdstaffel 33 venne creata al FEA (Fliegerersatz-Abteilung) 3 Gotha il 14 dicembre 1916 e mobilitata il 1\u00ba marzo 1917 sotto il controllo della Armee-Abteilung A. La squadriglia venne assegnata a supporto della 4\u00aa Armata il 22 aprile 1917 e due giorni dopo consegu\u00ec la sua prima vittoria. Lo stesso giorno per\u00f2 perse per la prima volta un pilota in combattimento.\nNell'ambito delle mutevoli tattiche tedesche basate sulla concentrazione della forza aerea, nell'agosto 1917 la squadriglia venne incorporata nel Jagdgruppe II insieme alle Jagdstaffeln 7, 29 e 35 sotto il comando di Otto Schmidt. Un anno dopo la Jasta 33 venne accorpata al Jagdgruppe 7 insieme alle Jagdstaffeln 28, 57 e 58 sotto il comando di Emil Thuy ed assegnata a supporto della 17\u00aa Armata fino alla fine della guerra.\nIl Leutnant Carl-August von Schoenebeck fu l'ultimo Staffelf\u00fchrer (comandante) della Jagdstaffel 33 dall'11 luglio 1918 fino alla fine della guerra. La squadriglia venne sciolta definitivamente nel dicembre del 1918.\nAlla cessazione delle ostilit\u00e0, la Jasta 33 aveva conseguito un totale di 46 vittorie, anche se i dati non sono confermati per molte incompletezze nei registri della squadriglia a partire dall'agosto del 1918. Le perdite della squadriglia ammontarono a 6 piloti uccisi, 7 feriti in combattimento e 1 ferito in incidente aereo.\nLista dei comandanti della Jagdstaffel 33.\nDi seguito vengono riportati i nomi dei piloti che si succedettero al comando della Jagdstaffel 33.\nLista degli assi che hanno prestato servizio nella Jagdstaffel 33.\nDi seguito vengono elencati i nomi dei piloti che hanno prestato servizio nella Jagdstaffel 33 con il numero di vittorie conseguite durante il servizio nella squadriglia e riportando tra parentesi il numero di vittorie aeree totali conseguite."}
{"id": "6266215", "revid": "1263156", "url": "https://it.wikipedia.org/wiki?curid=6266215", "title": "Ottocentottantacinque", "text": ""}
{"id": "6266221", "revid": "31886", "url": "https://it.wikipedia.org/wiki?curid=6266221", "title": "Katableps masoala", "text": "Katableps masoala \u00e8 un ragno appartenente alla famiglia Lycosidae.\nEtimologia.\nIl nome proprio della specie deriva dalla localit\u00e0 di rinvenimento degli esemplari: \"Presqu'\u00eele de Masoala\".\nCaratteristiche.\nL'olotipo femminile rinvenuto ha lunghezza totale \u00e8 di 4,08mm; la lunghezza del cefalotorace \u00e8 di 2,00mm, e la larghezza \u00e8 di 1,40mm.\nDistribuzione.\nLa specie \u00e8 stata reperita nel Madagascar settentrionale: 6,3 chilometri a sud di Ambanizana, nella penisola di Presqu'\u00eele de Masoala, appartenente alla Regione di Analanjirofo, nella Provincia di Toamasina.\nTassonomia.\nAl 2017 non sono note sottospecie e dal 2011 non sono stati esaminati nuovi esemplari."}
{"id": "6266222", "revid": "648716", "url": "https://it.wikipedia.org/wiki?curid=6266222", "title": "Settima (Gossolengo)", "text": "Settima \u00e8 una frazione del comune italiano di Gossolengo, nella provincia di Piacenza, in Emilia-Romagna.\nLa frazione \u00e8 nota per essere stata il luogo del ritrovamento del celebre fegato di Piacenza, riproduzione in bronzo di un fegato di pecora (I-II secolo a.C.) che riporta la volta del cielo e i nomi delle divinit\u00e0 etrusche. Il manufatto fu rinvenuto casualmente da un contadino il 26 settembre 1877, durante l'aratura di un campo in localit\u00e0 Ciavernasco.\nGeografia fisica.\nLa frazione di Settima \u00e8 situata a 97 , nella pianura Padana, nonl ontano dal corso del fiume Trebbia, a circa sud-est del capoluogo comunale e a poco pi\u00f9 di a sud della citt\u00e0 di Piacenza. \u00c8 posta al confine con il comune di Podenzano.\nNel territorio della frazione sono comprese anche le piccole localit\u00e0 di Baselica, Ciavernasco e Ponte Vangaro.\nStoria.\nIl centro abitato pare risalire al Medioevo, in quanto \u00e8 documentata la presenza di una chiesa sin dal 1123 e di un castello, che a partire dal 1515 appartenne alla famiglia Landi.\nNel XVII secolo Settima fu sede di una piccola contea, retta prima dai conti Giorgi e poi, all'estinzione di questa famiglia, assegnata nel 1699 dal duca Francesco Farnese all'ingegnere e diplomatico Giovanni Angelo Gazzola, che aveva sposato Angela Giorgi Zanettini nel 1682.\nMonumenti e luoghi d'interesse.\nArchitetture religiose.\nSituata al centro del paese, venne edificata nel 1756 in sostituzione di un perduto luogo di culto medievale, citato nel 1123 e della quale rimane la documentazione della parrocchia a partire dal 1384. L'edificio si presenta in stile neoclassico, con gli interni affrescati nella prima met\u00e0 del XX secolo da Alberto Aspetti e Umberto Concerti. Il campanile fu realizzato tra il 1776 e il 1785. Fino al 1958, fu sede di un vicariato. La chiesa \u00e8 stata restaurata nel 1938 e nel 1982.\nArchitetture civili.\nEdificata a opera dei conti Giorgi Zanettini, risale alla prima met\u00e0 del XVII secolo, quando i suddetti conti fecero demolire il castello di Settima appartenuto in precedenza alla famiglia Landi per realizzarvi la propria residenza.\nArchitetture militari.\nCitato in un'investitura risalente al XV secolo in cui viene concesso alla famiglia Landi da parte di Giovanni Maria Visconti, sorge sui resti di una precedente torre andata distrutta durante alcuni scontri nel XIII secolo. L'edificio, in pessimo stato di conservazione, presenta una struttura a quattro lati con torri poste sugli angoli: due di queste torri, tuttavia sono andate distrutte cos\u00ec come altre parti del complesso quando, nel seicento, venne costruita l'adiacente villa dei conti Zanettini.\nPrende il nome dalla possibile presenza di una basilica rurale nel punto in cui venne edificato. Venne costruito ad opera di Nicolino Tedeschi che aveva ottenuto nel 1400 la concessione da parte di Gian Galeazzo Visconti. Originariamente pi\u00f9 basso, l'edificio di pianta rettangolare venne rialzato con lavori svolti in pi\u00f9 fasi limitrofe in termini temporali, riconoscibili dai segni lasciati dalle varie merlature. Fu, infine sottoposto a un tentativo di trasformazione in dimora signorile che rimase limitato all'ala sud, caratterizzata dalla presenza di finestre archiacute.\nEdificio risalente al XIV secolo, venne realizzato ad opera della famiglia Tedeschi appartenendo, poi, in seguito, agli Anguissola."}
{"id": "6266225", "revid": "767487", "url": "https://it.wikipedia.org/wiki?curid=6266225", "title": "A-Z", "text": "A-Z \u00e8 il primo album da solista del musicista inglese Colin Newman, rilasciato nell'ottobre 1980 dalla Beggars Banquet Records.\nIl disco.\nColin Newman, ex studente d'arte, fond\u00f2 nel 1976 insieme a Bruce Gilbert quelli che poi sarebbero diventati - in seguito all'ingresso di Graham Lewis e Robert Gotobed - i Wire, coi quali pubblic\u00f2 tre album in studio: \"Pink Flag\" (1977), \"Chairs Missing\" (1978) e \"154\" (1979), tutti considerati pietre miliari della new wave inglese.\nFinita l'avventura coi Wire, Colin Newman realizz\u00f2 questo disco avvalendosi sempre della produzione di Mike Thorne (che aveva prodotto i tre dischi citati sopra) e della presenza alla batteria di Gotobed, riproponendo uno stile musicale non molto lontano da quello di \"154\", tanto da essere considerato da diversi critici come \"naturale prosecuzione\" della discografia del gruppo inglese.\n\"B\" e \"Inventory\" vennero rilasciati come singoli tra il 1980 e il 1981, mentre \"Alone\" \u00e8 presente nella colonna sonora del film Il silenzio degli innocenti."}
{"id": "6266228", "revid": "124123", "url": "https://it.wikipedia.org/wiki?curid=6266228", "title": "Maksim Liksutov", "text": " \nBiografia.\nNato nella RSS Estone da genitori russi, vive a Mosca dal 1998. Precedentemente si era dedicato all'attivit\u00e0 imprenditoriale nel settore carbonifero, dando vita, insieme a Sergej Glinka, ad un'azienda che costituiva il terminale estone dell'esportazione verso Occidente del carbone estratto in Russia, in particolare nel bacino carbonifero di Kuzneck. Dal 1999 Liksutov ha rivestito incarichi direttivi e detenuto quote azionarie di importanti aziende russe del settore dei trasporti, quali Pervaja Gruzovaja Kompanija, TransKontejner, TransGrupp e Transma\u0161cholding. Nel biennio 2009-2010 \u00e8 stato direttore generale della compagnia A\u0117ro\u0117kspress, di cui possedeva il 25% delle azioni.\nNell'aprile 2011 \u00e8 divenuto consigliere del sindaco di Mosca Sergej Sobjanin, che nel dicembre dello stesso anno lo ha posto a capo del Dipartimento dei trasporti e dello sviluppo delle infrastrutture stradali e di trasporto. Nel settembre successivo Liksutov, mantenendo la direzione del Dipartimento, \u00e8 diventato uno dei sette vicesindaci di Mosca.\nNel frattempo ha completato i suoi studi laureandosi nel 2007 in Finanza e credito presso l'Accademica economica Plechanov e specializzandosi nel 2012 in Management dell'organizzazione presso l'Istituto giuridico internazionale. Nel 2013 la rivista \"Forbes\" lo ha collocato al 157\u00ba posto nella graduatoria dei pi\u00f9 ricchi uomini d'affari russi, con un capitale di di dollari.."}
{"id": "6266229", "revid": "63756", "url": "https://it.wikipedia.org/wiki?curid=6266229", "title": "Baliaggio di Lugano", "text": "Il Baliaggio di Lugano fu una dipendenza della Vecchia Confederazione della Svizzera durante l'Antico Regime.\nStoria.\nPer tutto il XV secolo gli svizzeri avevano mostrato interesse commerciale per il sud delle Alpi, ma in quel periodo la solidit\u00e0 del Ducato di Milano non aveva permesso loro che limitatissimi risultati. Ben pi\u00f9 ghiotta occasione si prospett\u00f2 invece all'inizio del XVI secolo, quando il ducato cadde sotto i colpi della ben pi\u00f9 potente Francia.\nNel 1512 l'intero territorio sub\u00ec l'invasione dei confederati elvetici, che iniziarono una guerra quadriennale contro i francesi per il controllo del Nord Italia, conclusasi nel 1516 con il Trattato di Friburgo che segn\u00f2 la definitiva annessione alla Svizzera della pieve di Lugano che, con quelle di Agno, Riva e Capriasca entr\u00f2 nel neo-costituito Baliaggio di Lugano, dipendenza diretta della Confederazione, simile a quanto viene oggi definito un protettorato.\nIn qualit\u00e0 di dipendenza, la comunit\u00e0 era governata da un balivo di lingua tedesca, ma per l'amministrazione locale veniva mantenuta un'autonomia gestita dal Consiglio della Comunit\u00e0 formato da 7 membri.\nAl baliaggio, formazione politica chiaramente oligarchica e anti-democratica, fu fatale l'invasione giacobina del 1798, allorquando fu soppresso a favore di una pi\u00f9 larga provincia costituita secondo i canoni centralistici e antifederalistici degli invasori: il Cantone di Lugano."}
{"id": "6266231", "revid": "44876", "url": "https://it.wikipedia.org/wiki?curid=6266231", "title": "Unione Sportiva Castrovillari Calcio 1996-1997", "text": "Questa voce raccoglie le informazioni riguardanti l'Unione Sportiva Castrovillari Calcio nelle competizioni ufficiali della stagione 1996-1997."}
{"id": "6266237", "revid": "31886", "url": "https://it.wikipedia.org/wiki?curid=6266237", "title": "Katableps perinet", "text": "Katableps perinet \u00e8 un ragno appartenente alla famiglia Lycosidae.\nEtimologia.\nIl nome proprio della specie deriva dalla localit\u00e0 malgascia di rinvenimento degli esemplari: \"Perinet\".\nCaratteristiche.\nL'olotipo femminile rinvenuto ha lunghezza totale \u00e8 di 2,83mm; la lunghezza del cefalotorace \u00e8 di 1,20mm, e la larghezza \u00e8 di 0,90mm.\nDistribuzione.\nLa specie \u00e8 stata reperita nel Madagascar centrorientale: nella localit\u00e0 di Perinet, presso Andasibe, a 1000 metri di altitudine, nella Regione di Alaotra Mangoro, appartenente alla Provincia di Toamasina.\nTassonomia.\nAl 2017 non sono note sottospecie e dal 2011 non sono stati esaminati nuovi esemplari."}
{"id": "6266265", "revid": "144796", "url": "https://it.wikipedia.org/wiki?curid=6266265", "title": "Sa'id ibn Taymur dell'Oman", "text": ""}
{"id": "6266267", "revid": "46291", "url": "https://it.wikipedia.org/wiki?curid=6266267", "title": "Centaurea sicana", "text": "Il fiordaliso dei Monti Sicani (\"Centaurea sicana\" ) \u00e8 una pianta appartenente alla famiglia delle Asteraceae, endemica della Sicilia facente parte del gruppo di \"Centaurea parlatoris\".\nDescrizione.\n\u00c8 una pianta perenne verdastra multicaule, camefita suffruticosa, alta circa 50\u00a0cm.\nFusto.\nIl fusto \u00e8 legnoso e ramificato con rami gracili, sparsamente pelosi, scabri all'estremit\u00e0.\nFoglie.\nLe foglie sono profondamente laciniate e tomentose.\nFiori.\nI fiori sono riuniti in infiorescenze a corimbo con capolino dal colore roseo chiaro - violaceo.\nFrutti.\nI frutti sono acheni di circa 4\u00a0mm con pappo di 1,5\u00a0mm.\nBiologia.\nFioritura tardo primaverile estiva da maggio a luglio.\nDistribuzione e habitat.\n\u00c8 presente nel settore centro-occidentale dell'Isola, facente capo al sistema orografico dei Monti Sicani. Il \"locus typicus\" sono le rupi settentrionali di Monte Cammarata (Agrigento) dove cresce da circa 1.250 m s.l.m. fino alla vetta. \u00c8 presente anche a Monte delle Rose, Monte Colomba e Monte Barra\u00f9."}
{"id": "6266268", "revid": "287204", "url": "https://it.wikipedia.org/wiki?curid=6266268", "title": "Artem Dzjuba", "text": ""}
{"id": "6266270", "revid": "31886", "url": "https://it.wikipedia.org/wiki?curid=6266270", "title": "Katableps pudicus", "text": "Katableps pudicus \u00e8 un ragno appartenente alla famiglia Lycosidae.\nEtimologia.\nIl nome proprio della specie deriva dall'aggettivo latino pudicus, -a, -um, cio\u00e8 \"vergognoso, timido, pudico\", in riferimento agli occhi anteriori laterali rivolti verso il basso.\nCaratteristiche.\nL'olotipo maschile rinvenuto ha lunghezza totale \u00e8 di 3,33mm; la lunghezza del cefalotorace \u00e8 di 1,50mm, e la larghezza \u00e8 di 1,00mm.\nDistribuzione.\nLa specie \u00e8 stata reperita nel Madagascar settentrionale: nella riserva Marojejy, appartenente alla Provincia di Antsiranana.\nTassonomia.\n\u00c8 la specie tipo del genere.\nAl 2017 non sono note sottospecie e dal 2011 non sono stati esaminati nuovi esemplari."}
{"id": "6266272", "revid": "287204", "url": "https://it.wikipedia.org/wiki?curid=6266272", "title": "Spostato di un secondo (singolo)", "text": "Spostato di un secondo \u00e8 un singolo di Marco Masini, pubblicato il 9 febbraio 2017 come primo estratto dall'album omonimo.\nIl brano, scritto insieme a Zibba e a Diego Calvetti, \u00e8 stato presentato al Festival di Sanremo 2017, dove si \u00e8 piazzato al 13\u00ba posto.\nVideoclip.\nIl video del singolo, uscito in concomitanza della partecipazione al Festival, \u00e8 stato diretto da Mauro Russo ed \u00e8 stato registrato per le vie di Monza."}
{"id": "6266273", "revid": "1529788", "url": "https://it.wikipedia.org/wiki?curid=6266273", "title": "Fogna del comportamento", "text": "La fogna del comportamento, o fogna comportamentale (in inglese, \"behavioral sink\"), \u00e8 un'espressione coniata dall'etologo statunitense John Bumpass Calhoun, usata per denotare il collasso di una societ\u00e0 a causa di anomalie comportamentali provocate dal sovraffollamento, pur in un ambiente in cui la comunit\u00e0 \u00e8 tenuta al riparo da avversit\u00e0 atmosferiche o da predatori e si vede garantita abbondanza illimitata di risorse, come cibo e acqua, e pertanto non si trova in una situazione di sovrappopolazione in senso \"malthusiano\" (cio\u00e8 uno squilibrio tra popolazione e risorse, con quest'ultime insufficienti al fabbisogno della comunit\u00e0).\nStoria.\nPer arrivare a questa osservazione, l'etologo condusse alcuni esperimenti di sovrappopolazione nel corso degli anni, usando alcune colonie di ratti grigi (dal 1958 al 1962) e topi (dal 1968 al 1972). Calhoun coni\u00f2 il termine \"fogna del comportamento\" il 1\u00ba febbraio 1962, in un articolo dal titolo \"Densit\u00e0 di popolazione e patologia sociale\", scritto per illustrare i risultati dell'esperimento e uscito sul settimanale scientifico \"Scientific American\". I risultati di Calhoun vennero usati successivamente come modello animale di collasso sociale, e i suoi studi divennero un punto di riferimento per la sociologia urbana e la psicologia.\nNel 1962 Calhoun descrisse in questa maniera il comportamento riscontrato negli esperimenti:\nCalhoun avrebbe continuato gli esperimenti per molti anni, ma la pubblicazione dell'articolo nel 1962 port\u00f2 alla luce del grande pubblico il concetto, facendo s\u00ec che prendesse una piega diversa dall'originale, in un'analogia con il comportamento umano. Calhoun and\u00f2 in pensione nel 1984, ma continu\u00f2 le sue ricerche fino alla sua morte, il 7 settembre 1995.\nEsperimento.\nI primi esperimenti di Calhoun vennero condotti in una fattoria presso Rockville, in Maryland, nel 1947.\nCalhoun partiva dall'assunto ipotizzato da Thomas Malthus, noto teorico delle conseguenze della sovrappopolazione, il quale affermava che i limiti assoluti alla crescita della popolazione fossero la miseria e il vizio. La ricerca scientifica si era focalizzata sino a quel momento sull'analisi del primo fattore restrittivo, la miseria, che nel campo pratico si basa sulla predazione, sulle malattie e sulla quantit\u00e0 di cibo disponibile come fattori per contenere la popolazione. Calhoun quindi si chiese quali fossero invece gli effetti del comportamento sociale sulla crescita della popolazione, e viceversa gli effetti della densit\u00e0 di popolazione sul comportamento.\nDurante i primi test quindi, posizion\u00f2 fra i 32 e i 56 roditori in scatole di 3 x 4 metri in un granaio nella contea di Montgomery. Separ\u00f2 l'habitat in quattro stanze distinte. Ogni stanza era stata specificamente creata per sostenere una dozzina di ratti grigi maturi. I ratti potevano spostarsi fra le stanze usando delle rampe. Calhoun provvide la colonia di risorse illimitate, come acqua e cibo, ad eccezione dello spazio disponibile, e forn\u00ec protezione dai predatori, cos\u00ec come dalle malattie e dalle condizioni meteorologiche avverse. Cre\u00f2 ci\u00f2 che un altro psicologo descrisse come un \"paradiso per ratti\" o un'\"utopia per ratti\". In questo modo, eliminati tutti i limiti fisici, a eccezione dello spazio disponibile, solo il comportamento degli individui avrebbe influenzato la crescita della popolazione.\nDopo i primi esperimenti, Calhoun cre\u00f2 un \"Ambiente inibitore di morte per topi\": una gabbia di pianta quadrata (con lato lungo 2,7 metri) con cibo e acqua illimitati, in modo da permettere qualsiasi incremento di popolazione. Il suo pi\u00f9 famoso esperimento, l'\"Universo 25\", raggiunse il massimo di 2 200 unit\u00e0 di popolazione, e subito dopo inizi\u00f2 a esibire anomalie comportamentali talmente gravi da causare la totale distruzione dell'habitat e della popolazione. Dal 600\u00ba giorno in poi la sua popolazione era in via d'estinzione.\nL'esperimento del 1962.\nCalhoun bas\u00f2 la sua teoria sulla base dei risultati di sei diverse generazioni. Dopo aver posizionato i roditori, attese che la popolazione aumentasse. Dopo 27 mesi, la popolazione si era attestata sui 150 esemplari adulti. In realt\u00e0 la mortalit\u00e0 era cos\u00ec bassa che, secondo le stime fatte sul tasso di riproduzione in tale ambiente, la popolazione avrebbe dovuto raggiungere le 5 000 unit\u00e0. Tuttavia ci\u00f2 non avvenne poich\u00e9, al contrario, la mortalit\u00e0 infantile era altissima. Anche solo con 150 adulti, lo stress sociale provocato dallo spazio ristretto aveva distrutto ogni vincolo sociale, facendo s\u00ec che le femmine abbandonassero i loro istinti materni nei confronti dei piccoli. I comportamenti anomali aumentarono, specialmente nelle femmine, al punto che ogni colonia si divise in diversi gruppi, all'interno dei quali non era rispettata alcuna razionalit\u00e0 nella distribuzione dei due sessi (ad esempio un gruppo poteva essere composto da sei, sette femmine e un solo maschio, e un altro da 20 maschi e 10 femmine). Il mangiare, il bere e tutte le altre attivit\u00e0 biologiche divennero attivit\u00e0 sociali, nelle quali la soddisfazione principale derivava dall'interazione con gli altri ratti. Nel caso dell'alimentazione, questa frenesia nell'interazione portava i ratti a non alimentarsi adeguatamente. Questa \"intimit\u00e0\" tuttavia arriv\u00f2 anche a distruggere tutti i rapporti sociali vitali per la sopravvivenza della colonia, come i riti di accoppiamento, la costruzione di nidi e l'allevamento e la cura dei giovani.\nL'Universo 25.\nL\u2019esperimento che diede risalto internazionale alla fogna del comportamento fu il cosiddetto \u201cUniverso 25\u201d. Anche in questo caso l'habitat era progettato per eliminare qualsiasi fattore fisico, a eccezione dello spazio disponibile, che avrebbe potuto limitare la crescita della popolazione o incidere negativamente sul benessere e l'aspettativa di vita dei roditori.\nL\u2019universo aveva la forma di un serbatoio di pianta quadrata con lato di 2,7 metri, con mura alte un metro e mezzo circa. Il primo metro era strutturato in modo che i topi potessero arrampicarsi liberamente sulle pareti, senza tuttavia poter fuggire; su ogni muro erano saldati 16 tunnel in maglia di ferro, con 4 corridoi orizzontali che li attraversavano da parte a parte, fornendo cos\u00ec 256 ripari in cui costruire altrettanti nidi. Ogni nido era abbastanza grande da ospitare 15 topi. L'habitat avrebbe permesso la sopravvivenza di 3 800 esemplari.\nL'ambiente veniva pulito ogni 4 settimane, la temperatura era tenuta costantemente intorno ai 20 \u00b0C e persino il rischio di malattie genetiche era stato drasticamente ridotto, selezionando i migliori esemplari dalle colonie del National Institutes of Health.\nNell'habitat furono introdotte quattro coppie di topi. Dopo 104 giorni di adattamento, i topi iniziarono a riprodursi, arrivando a raddoppiare la propria popolazione ogni 55 giorni. Tuttavia, trascorsi 315 giorni, il tasso di crescita della popolazione rallent\u00f2 sensibilmente. La popolazione era arrivata a 600 esemplari. Nonostante cibo e acqua fossero garantiti in abbondanza, lo spazio inizi\u00f2 a scarseggiare, e l'habitat si sovrappopol\u00f2, facendo emergere alcune anomalie comportamentali nei topi.\nI nuovi nati si ritrovavano in un mondo ogni giorno sempre pi\u00f9 affollato, in cui vi erano pi\u00f9 topi che ruoli sociali. Le posizioni sociali, in seno alla gerarchia dei topi, erano costantemente minacciate. Lo stress di dover difendere il proprio territorio e le proprie femmine da innumerevoli contendenti port\u00f2 i maschi alfa ad abbandonare il proprio compito, diventato troppo oneroso. L'assenza di questi ruoli sociali fece emergere comportamenti distruttivi e antisociali in tutta la colonia, dato che i normali rapporti sociali erano crollati, e con essi la capacit\u00e0 dei topi di formare legami sociali.\nI maschi divennero estremamente aggressivi, arrivando a formare gruppi che attaccavano femmine e piccoli. Altri divennero pansessuali, cercando di avere un rapporto sessuale con qualsiasi topo a disposizione, che fosse maschio, femmina, giovane o vecchio. Le femmine, ormai senza pi\u00f9 alcuna protezione, si rifugiarono presso i nidi pi\u00f9 alti della colonia, a volte radunandosi in alcuni gruppi composti solamente da femmine, ma dovendo sprecare energie per difendere i propri nidi e se stesse, trascurarono i propri ruoli materni, abbandonando la prole a se stessa, o arrivando ad attaccarla. In alcune aree dell\u2019habitat, la mortalit\u00e0 infantile raggiunse il 96%, e vi furono casi di cannibalismo, nonostante non vi fosse alcun bisogno di esso, dato che il cibo era ancora ampiamente disponibile per tutti gli esemplari.\nA questo punto, nell'habitat si formano tre gruppi di topi. I topi pi\u00f9 deboli e quelli rifiutati, resistenti fisicamente ma devastati psicologicamente, cercarono di sopravvivere radunandosi al centro dell'habitat, dove la loro vita scorreva inerme se non con qualche insensato e occasionale atto di violenza contro s\u00e9 stessi. Le femmine rimaste sole cominciarono sempre pi\u00f9 a migrare nei nidi pi\u00f9 elevati, radunandosi in gruppi. Oltre a questi due, emerse anche un terzo gruppo, che Calhoun chiam\u00f2 \"i belli\". Questi topi, mai lasciatisi coinvolgere nelle lotte e mai mostratisi interessati alla riproduzione, erano interessati solo a loro stessi, e le loro uniche attivit\u00e0 erano mangiare, dormire e lisciarsi il pelo. Si distinguevano infatti dagli altri per l\u2019assenza di ferite e per il pelo bianco e lucido. Altrove, nei gruppi maggiori, il cannibalismo (pur in presenza di cibo abbondante), il pansessualismo e le esplosioni di violenza continuavano senza sosta. La societ\u00e0 dei topi collass\u00f2.\nGiunti al giorno 560, la popolazione raggiunse i 2 200 individui (contro gli oltre 3 500 che Universo 25 poteva ospitare), e al 600\u00ba giorno la sua crescita si ferm\u00f2 del tutto. Pochi topi riuscirono a superare lo svezzamento; da quel giorno ci furono pochissime gravidanze ma nessun cucciolo sopravvisse. Anche quando la popolazione ritorn\u00f2 ai livelli iniziali dell\u2019esperimento, non si registrarono nuove nascite. I topi ancora in grado di riprodursi, come \u201ci belli\u201d e alcune femmine rintanatesi ai livelli pi\u00f9 alti della gabbia, avevano perso la capacit\u00e0 sociale di farlo. La colonia quindi si avvi\u00f2 verso l'estinzione. In qualche modo, le cavie avevano smesso di essere topi, incapaci di avere relazioni sociali. Una sorta di prima morte, come fu definita da Calhoun stesso. Una morte sociale che precedette la morte fisica.\nLe conclusioni tratte.\nQuando fin\u00ec di raccogliere i risultati dell'Universo 25, Calhoun riscontr\u00f2 che i risultati si sarebbero ottenuti eliminando le cause di morte esogene da qualsiasi gruppo di mammiferi. La riduzione della mortalit\u00e0 per cause naturali culminava nella sopravvivenza di un numero eccessivo di individui perfettamente in grado di ricoprire i ruoli sociali caratteristici della propria specie. Nel giro di poche generazioni tutti gli spazi e i ruoli sono occupati, ma vi sono ancora innumerevoli individui capaci di ricoprire i ruoli sociali gi\u00e0 occupati. Questi esemplari giovani quindi lottano contro gli esemplari adulti per prenderne il posto, ma la lotta che ne scaturisce \u00e8 cos\u00ec violenta da portare a un totale esaurimento sia dei contendenti sia degli adulti. A ci\u00f2 segue la dissoluzione della normale organizzazione sociale (cio\u00e8, le istituzioni).\nI giovani nati in queste condizioni vengono rifiutati dalle proprie madri e dagli altri associati adulti. Questo fallimento precoce nel formare legami sociali viene aggravato dall'interruzione dei cicli di azioni a causa delle interferenze meccaniche risultante dall'alto tasso di contatto tra individui viventi in una popolazione ad alta densit\u00e0. L'elevato contatto frammenta ulteriormente il comportamento a causa della stocastica delle interazioni sociali, che esigono che per massimizzare la gratificazione derivata dalle interazioni sociali, l'intensit\u00e0 e la durata delle interazioni deve essere ridotta in proporzione alla dimensione del gruppo. Esemplari capaci solo dei pi\u00f9 semplici comportamenti compatibili con la sopravvivenza fisica emergono in questo processo (la prima morte). La specie dunque si estingue.\nCalhoun tent\u00f2 di spiegare questo declino sotto forma di equazione:\nPer Calhoun non c\u2019erano dubbi: non importa quanto sofisticato l'uomo crede di essere, una volta che il numero di individui in grado di ricoprire un ruolo supera largamente il numero di ruoli disponibili,\nInfluenza culturale.\nIl periodo in cui Calhoun condusse i suoi esperimenti era segnato da una concreta paura per il sovrappopolamento. La societ\u00e0, gi\u00e0 profondamente segnata dalla pi\u00f9 sanguinosa guerra dell\u2019epoca moderna, era seriamente preoccupata delle ripercussioni che l\u2019incremento senza sosta della popolazione umana avrebbe potuto avere sulle risorse naturali, ed ecologi come William Vogt e Fairfield Osborn avevano lanciato i primi allarmi sulla pressione che l\u2019espansione demografica stava avendo sulle risorse di cibo gi\u00e0 dal 1948. Inoltre, in quegli anni, inizi\u00f2 a emergere la paura della \"folla\", dello sviluppo e della crescita incontrollata di esseri umani, anche a seguito di alcuni episodi ben noti all'opinione pubblica, come le rivolte nelle citt\u00e0 americane avvenute fra il 1965 e il 1968, le dimostrazioni nelle universit\u00e0, l'ascesa della cultura della droga, e la risposta apatica dei testimoni dell'omicidio di Kitty Genovese.\nNel gennaio 1960 addirittura il \"Time\" dedic\u00f2 una copertina all'argomento, e nel 1968, Paul Ehrlich pubblic\u00f2 \"The Population Bomb\", altro saggio che suggeriva l\u2019imminente catastrofe mondiale, a causa di guerre provocate dalla limitatezza delle risorse. Il tema raggiunse la massima importanza quando nel 1972 fu pubblicato un rapporto della Rockfeller Commission sulla popolazione degli Stati Uniti, in cui si suggeriva che la crescita senza freno della popolazione dovesse essere rallentata o addirittura invertita.\nTuttavia, il lavoro di Calhoun era differente, perch\u00e9 contrariamente agli ecologi citati, egli dimostr\u00f2, attraverso i suoi esperimenti, che la catastrofe legata al sovrappopolamento non era conseguenza di effettiva scarsit\u00e0 di risorse, ma di mancanza di spazio e di troppe interazioni sociali. Nel fare ci\u00f2, Calhoun attrasse gli interessi di antropologi, sociologi e psicologi sociali, interessati ai risultati sulle interazioni sociali. Con la sempre maggiore influenza dei sistemi informatici, la teoria dei sistemi e l'approccio olistico nelle scienze biomediche nell'ambito scientifico generale, i risultati di Calhoun portarono anche a un nuovo modo di pensare nei progettisti urbani e negli architetti, che cominciarono a progettare soluzioni abitative che coesistessero con le leggi naturali, anzich\u00e9 andare loro contro.\nAnche in etologia e in altre branche dello studio dei comportamenti animali lo studio e i risultati ottenuti fornirono nuovi strumenti di analisi dei risultati, e stimol\u00f2 altri ricercatori a compiere ricerche nella direzione dei risultati di Calhoun.\nNella cultura popolare invece, \"la formula della \"morte al quadrato\" di Calhoun fu interpretata come estremamente pessimista, al pari delle leggi di termodinamica per un fisico\", ed ebbero un profondo impatto sull'opinione pubblica. Lo stesso Calhoun aveva scritto i suoi risultati in una prosa atta a suscitare un'analogia fra i topi e gli esseri umani nel lettore. La descrizione dell'habitat ricordava le idee moderniste e utopistiche dell'urbanista Ludwig Hilberseimer. Calhoun si riferiva alle dimore dei topi come \"blocchi di appartamenti\", o ai topi \"belli\" come \"giovani delinquenti\". Quest'uso dell'antropomorfismo era inusuale per uno scienziato, ma il suo scopo era proprio quello di calare il lettore nell'esperimento. Lo stesso termine \"fogna del comportamento\" fu usata per evocare uno stato parapatologico della societ\u00e0, una disperazione condivisa, richiamata nel comportamento patologico ed esacerbato dai suoi effetti.\nIl termine ebbe cos\u00ec successo da essere poi ripreso dallo scrittore Tom Wolfe in una lamentazione sulla decadenza della citt\u00e0 di New York, chiamata \"O Rotten Gotham! Sliding Down into the Behavioral Sink\". L'idea influenz\u00f2 anche la stesura del romanzo \"Largo! Largo!\" di Harry Harrison, che successivamente fu trasposto nel film \"\", dove in un mondo sovrappopolato e sull'orlo del collasso le persone vengono trasformate in cibo. Anche il romanzo di John Brunner, \"Tutti a Zanzibar!\" ipotizz\u00f2 un mondo iperattivo e sovrappopolato. L'esperimento influenz\u00f2 anche la stesura di \"Mrs. Frisby and the Rats of NIMH,\" di Robert C. O'Brien, che fu poi trasposto nel film d'animazione \"Brisby e il segreto di NIMH\"."}
{"id": "6266281", "revid": "729019", "url": "https://it.wikipedia.org/wiki?curid=6266281", "title": "Volo Colgan Air 3407", "text": "Il volo Colgan Air 3407 era un volo di linea della compagnia aerea statunitense Colgan Air operato con un Bombardier Dash 8-Q400 in livrea Continental Connection. L'aereo, il 12 febbraio 2009, era decollato dall'Aeroporto Internazionale di Newark-Liberty, New Jersey e doveva atterrare all'Aeroporto Internazionale di Buffalo-Niagara, New York.\nL'aereo, alle 22:10 locali, si \u00e8 schiantato su una casa nel nord dello stato di New York a Clarence, vicino a Buffalo, uccidendo 50 persone: 45 passeggeri, 4 membri dell'equipaggio e un abitante dell'edificio colpito dall'aereo al 6050 di Long Street.\nLe successive indagini condotte dall'NTSB hanno indicato come probabile causa dell'incidente un errore dei piloti, il comandante Marvin Renslow e il primo ufficiale Rebecca Shaw, dovuto all'affaticamento a cui erano sottoposti. In particolare, avrebbero reagito in modo inappropriato all'avviso di stallo.&lt;ref name=\"ntsb/aar-10/01\"&gt;&lt;/ref&gt;\nIl Volo Colgan Air 3407 nei media.\nIl volo Colgan Air 3407 \u00e8 stato analizzato nella puntata \"Aereo in stallo\" della decima stagione del documentario Indagini ad alta quota trasmesso dal National Geographic Channel."}
{"id": "6266282", "revid": "767487", "url": "https://it.wikipedia.org/wiki?curid=6266282", "title": "Ang tatay kong nanay", "text": " \nAng tatay kong nanay \u00e8 un film del 1978 diretto da Lino Brocka.\nLa pellicola, con protagonisti Dolphy e Ni\u00f1o Muhlach, a tematica LGBT, \u00e8 considerata una delle pi\u00f9 sottovalutate nella storia del cinema filippino. L'acclamata interpretazione di Dolphy, nei panni della drag queen Coring, \u00e8 considerata come la migliore della carriera del comico, nonch\u00e9 tra le migliori performance del cinema gay locale.\nTrama.\nDioscoro \"Coring\" Derecho \u00e8 proprietario di un salone di bellezza e convive da diversi anni con il partner Dennis, quando quest'ultimo decide di lasciarlo per accasarsi con una donna. Dennis ritorner\u00e0 improvvisamente alcuni anni dopo lasciando a Coring la custodia di un neonato, prima di andarsene nuovamente per inseguire il sogno di entrare nella United States Navy.\nIl bimbo \u00e8 chiamato Nonoy e cresce con Coring, il quale funger\u00e0 sia da madre che da padre. Per risparmiarlo da una vita all'insegna della derisione e della critica, Coring nasconde la sua vera identit\u00e0 a Nonoy e lo cresce come un vero figlio. Ben presto, tuttavia, Coring viene a sapere che Mariana, la madre biologica del bimbo, ha intenzione di sottrargli Nonoy per potergli offrire una vita migliore."}
{"id": "6266284", "revid": "1543377", "url": "https://it.wikipedia.org/wiki?curid=6266284", "title": "Aethiocarenus burmanicus", "text": "Aethiocarenus \u00e8 un genere estinto di insetti che contiene una singola specie, ossia \"A. burmanicus\", descritta da un singolo esemplare conservato nell'ambra fossile e risalente al Cretaceo superiore, circa 99 milioni di anni (Cenomaniano), in quella che oggi \u00e8 la valle di Hukawng, Myanmar. L'animale presenta caratteristiche insolite ed inusuali per un insetto, come la sua testa triangolare attaccato al pronoto rispetto all'ipotenusa. \"Aethiocarenus\" \u00e8 l'unico membro conosciuto della famiglia Aethiocarenidae e dell'ordine Aethiocarenodea. Difatti, le forme insolite dell'animale hanno resa necessaria l'istituzione di un nuovo ordine, una nuova famiglia ed un nuovo genere per poterne classificare la specie. Tuttavia, niente esclude l'ipotesi che \"Aethiocarenus\" potrebbe essere effettivamente una ninfa di \"Alienopterus\".\nDescrizione.\n\"Aethiocarenus\" era probabilmente un onnivoro, dotato di un corpo allungato, stretto, piatto con zampe lunghe e snelle. Possedeva delle ghiandole sul collo che si ritiene contenessero una sostanza chimica usata per respingere i predatori. Gli occhi sono posizionati ai lati della testa, permettendo all'insetto di vedere anche dietro di se."}
{"id": "6266288", "revid": "231580", "url": "https://it.wikipedia.org/wiki?curid=6266288", "title": "Aethiocarenus", "text": ""}
{"id": "6266293", "revid": "85906330", "url": "https://it.wikipedia.org/wiki?curid=6266293", "title": "Unghia del mignolo lunga", "text": ""}
{"id": "6266295", "revid": "287204", "url": "https://it.wikipedia.org/wiki?curid=6266295", "title": "Muzaffar Hussayn", "text": "Govern\u00f2 dal 1506 al 1507. Era figlio di Hussayn Bayqara e fratello di Abu l-Ala Faridun ibn Hussayn Bayqara.\nBadi al-Zaman, suo fratello maggiore, si era rivoltato almeno due volte contro il padre e si era proclamato suo successore alla sua morte; Muzaffar Husayn \u2013forte del supporto di una parte dell'aristocrazia e degli emiri\u2013 si rifiut\u00f2 di riconoscerlo come sovrano, proclamandosi sultano a sua volta. Davanti alla minaccia uzbeca, Badi si un\u00ec alla coalizione degli altri fratelli capeggiata da Muzaffar Hussayn, riconoscendo il nuovo sultano, al contrario del fratello Kupek che rimase nelle sue terre di Meshid. Arriv\u00f2 anche B\u0101bur di Kabul in rinforzo. L'esercito della coalizione timuride, diviso dalle lotte fra fratelli, sub\u00ec alcuni rovesci, tanto che Babur prefer\u00ec ritirarsi dalla guerra, mentre i fratelli Muzzafar fuggirono davanti all'avanzata degli uzbechi di Muh\u00e0mmad Xaibani che entrarono in Herat. Muzzafar mor\u00ec qualche anno dopo, verso il 1508."}
{"id": "6266297", "revid": "128334", "url": "https://it.wikipedia.org/wiki?curid=6266297", "title": "Labirinto auricolare", "text": ""}
{"id": "6266300", "revid": "6923", "url": "https://it.wikipedia.org/wiki?curid=6266300", "title": "Husayn Bayqara", "text": "Biografia.\n\"Ghiy\u0101th al-D\u012bn Man\u1e63\u016br M\u012brz\u0101\" della trib\u00f9 Barlas spos\u00f2 \"F\u012br\u016bza Sul\u1e6d\u0101n Beg\u016bm\" figlia di Sul\u1e6d\u0101n \u1e24usayn, figlio di Mu\u1e25ammad Beg, figlio di Am\u012br M\u016bs\u0101, della potente trib\u00f9 Tayichiud. Dal matrimonio nacquero due figli, B\u0101yqar\u0101 M\u012brz\u0101 II e Sul\u1e6d\u0101n \u1e24usayn M\u012brz\u0101, e due figlie. \nSul\u1e6d\u0101n \u1e24usayn M\u012brz\u0101, oltre che dai Timuridi e da Gengis Khan, dichiarava di essere discendente di nona generazione di \u02bfAbd All\u0101h An\u1e63\u0101r\u012b di Herat, noto anche come \"P\u012br-e Her\u0101t\" (Saggio di Herat). Suo padre mor\u00ec quando aveva sette o otto anni e poich\u00e9 non era stata una grande personalit\u00e0 nell'Impero timuride, egli decise di prender il nome di \"Sul\u1e6d\u0101n \u1e24usayn M\u012brz\u0101 B\u0101yqar\u0101\" dal suo pi\u00f9 illustre nonno. Dopo essersi consultato con la madre entr\u00f2 nel 1452 al servizio del suo cugino pi\u00f9 anziano M\u012brz\u0101 Ab\u016b l-Q\u0101sim B\u0101bur b. Baysunqur, sovrano di Herat. M\u012brz\u0101 Ab\u016b l-Q\u0101sim B\u0101bur non fu tra i migliori regnanti e gest\u00ec male il suo territorio, scontrandosi in battaglia contro Ab\u016b Sa\u02bf\u012bd M\u012brz\u0101, il sovrano timuride di Samarcanda.\nSul\u1e6d\u0101n \u1e24usayn M\u012brz\u0101 non era soddisfatto del suo incarico e decise di cercare fortuna altrove, incontrandosi con Ab\u016b Sa\u02bf\u012bd M\u012brz\u0101. Anche se Ab\u016b Sa\u02bf\u012bd si era detto disponibile a metterlo al suo servizio, una ribellione da parte di un parente di Sul\u1e6d\u0101n \u1e24usayn M\u012brz\u0101, Sul\u1e6d\u0101n Aways M\u012brz\u0101, figlio di Mu\u1e25ammad M\u012brz\u0101, figlio di B\u0101yqar\u0101 M\u012brz\u0101, indusse Ab\u016b Sa\u02bf\u012bd ad arrestare Sul\u1e6d\u0101n \u1e24usayn M\u012brz\u0101 e altri parenti per precauzione. Dietro intervento di sua madre, F\u012br\u016bza Beg\u016bm, venne liberato e torn\u00f2 da M\u012brz\u0101 Ab\u016b l-Q\u0101sim B\u0101bur b. Baysunqur fino alla morte di quest'ultimo, due anni dopo.\nDopo la morte di B\u0101bur, nel 1457, segu\u00ec un periodo di anarchia nel Khorasan. L'instabilit\u00e0 economica e la mancanza di un'autorit\u00e0 centrale, con frequenti cambiamenti di regime, indussero il sovrano timuride di Samarcanda Ab\u016b Sa\u02bf\u012bd M\u012brz\u0101 a invadere il Khorasan e a occupare Herat il 19 luglio 1457. Ma Ab\u016b Sa\u02bf\u012bd M\u012brz\u0101 abbandon\u00f2 immediatamente la citt\u00e0 a causa di problemi nel suo regno. Subito dopo avvenne l'invasione da parte del sovrano dei Kara Koyunlu, Muzaffar al-D\u012bn Jah\u0101n Sh\u0101h ibn Y\u016bsuf, che prese il Mazandaran. Durante questo caotico periodo il Khorasan fu diviso in diversi territori:\nMerv e Khw\u0101razm.\nSul\u1e6d\u0101n \u1e24usayn M\u012brz\u0101, impossibilitato a competere con questi rivali, divenne un mercenario e pass\u00f2 al servizio di Sul\u1e6d\u0101n Sanjar M\u012brz\u0101 di Merv che gli fece sposare sua figlia \"Beqa Sultan Begum\". Dal matrimonio nacque Bad\u012b\u02bf al-Zam\u0101n M\u012brz\u0101. Sul\u1e6d\u0101n Sanjar M\u012brz\u0101 e Sul\u1e6d\u0101n \u1e24usayn M\u012brz\u0101 andarono d'accordo per un certo tempo, ma nel giugno-luglio 1457, quando Sanjar diede a \u1e24usayn il comando della citt\u00e0 mentre era assente, questi tent\u00f2 di prendere il potere sostenendo che il dignitario capo, \"\u1e24asan Arlat\", aveva complottato di ucciderlo. Am\u012br, leale al suo signore Sanjar reag\u00ec e il tentativo di \u1e24usayn fall\u00ec. Sul\u1e6d\u0101n \u1e24usayn M\u012brz\u0101 fu costretto a fuggire con appena cinque cavalieri ma al di fuori della citt\u00e0 fu raggiunto dal capo della sicurezza delle carovane commerciali del settore Iranji, \"\u1e24asan Chakra\" e i suoi 200 uomini. Questa sarebbe diventata la prima forza mercenaria di Sul\u1e6d\u0101n \u1e24usayn M\u012brz\u0101. Per consolidare l'alleanza spos\u00f2 la figlia di \u1e24asan Charkas, \"Af\u0101k Beg\u016bm\". Venne inseguito da Sanjar Mirza nel deserto del Karakum fino a quando non fu costretto a marciare verso il Khw\u0101razm dove rimase tra i deserti del Marv e Khiva.\nConflitto tra Timuridi e Kara Koyunlu.\nResosi conto della debolezza dei Timuridi a Herat, Jah\u0101n Sh\u0101h dei Kara Koyunlu invase e prese la citt\u00e0 il 28 giugno 1458, che era occupata da padre di Ibr\u0101h\u012bm M\u012brz\u0101, \u02bfAl\u0101\u02be al-Dawla M\u012brz\u0101 bin Baysunqur. Ma Ab\u016b Sa\u02bf\u012bd M\u012brz\u0101 non poteva tollerare questo affronto e dopo negoziati Jahan Shah decise di restaurare la situazione territoriale a quella dell'epoca di Sh\u0101hr\u016bkh M\u012brz\u0101. Pertanto il Khorasan, Mazandaran e Gorgan tornarono ai Timuridi e Ab\u016b Sa\u02bf\u012bd M\u012brz\u0101 torn\u00f2 a Herat, per la seconda volta, il 22 dicembre 1458.\nSul\u1e6d\u0101n \u1e24usayn M\u012brz\u0101 B\u0101yqar\u0101 contro Ab\u016b Sa\u02bf\u012bd M\u012brz\u0101.\nSul\u1e6d\u0101n \u1e24usayn M\u012brz\u0101 allest\u00ec una forza di 1.000 uomini e prese il Gorgan il 19 ottobre 1458 sottraendola al Kara Koyunlu. A quell'epoca Sul\u1e6d\u0101n \u1e24usayn M\u012brz\u0101 aveva vent'anni. Ab\u016b Sa\u02bf\u012bd M\u012brz\u0101 invase il Gorgan, che Sultan Husayn Mirza abbandon\u00f2 rifugiandosi a Khwarazm. Ab\u016b Sa\u02bf\u012bd M\u012brz\u0101 nomin\u00f2 suo figlio Sultan Mahmud Mirza come governatore di Gorgan. Quando Sultan Husayn Mirza venne a sapere che Ab\u016b Sa\u02bf\u012bd M\u012brz\u0101 aveva lasciato Herat per stroncare una ribellione del suo parente Mu\u1e25ammad Juki, attacc\u00f2 nuovamente Gorgan e nella Battaglia di Jauzi Wali, nel maggio 1461, sconfisse Sul\u1e6d\u0101n Ma\u1e25m\u016bd M\u012brz\u0101 e nomin\u00f2 \u02bfAbd al-Ra\u1e25m\u0101n Argh\u016bn governatore del territorio. Tuttavia, egli non pot\u00e9 seguire questa vittoria avendo assediato Herat da agosto a ottobre 1461. Ab\u016b Sa\u02bf\u012bd M\u012brz\u0101 fece ritorno e Sul\u1e6d\u0101n \u1e24usayn M\u012brz\u0101 fugg\u00ec di nuovo verso Khwarazm, da dove inizi\u00f2 delle incursioni tendenti al saccheggio del Khorasan; queste incursioni vennero condotte a partire dal 1464. Cercando di proteggersi contro Ab\u016b Sa\u02bf\u012bd, chiese aiuto agli uzbeki ma l'aiuto non giunse mai poich\u00e9 Abul-Khayr Khan, il capo uzbeko, era morto nel 1468. Questo periodo di 8 - 10 anni fu il peggiore nella vita di Sul\u1e6d\u0101n \u1e24usayn M\u012brz\u0101. Vag\u00f2 da un posto all'altro, a volte in gravi difficolt\u00e0.\nRe del Khorasan.\nQuando Ab\u016b Sa\u02bf\u012bd M\u012brz\u0101 invase Ak Koyunlu egli fu sconfitto alla Battaglia di Qarabagh e fatto prigioniero. Uzun \u1e24asan lo consegn\u00f2 al diciannovenne timuride discendente di Sh\u0101h Rukh M\u012brz\u0101, Y\u0101dg\u0101r Mu\u1e25ammad M\u012brz\u0101 che giustizi\u00f2 Ab\u016b Sa\u02bf\u012bd M\u012brz\u0101. \nDopo la morte di Ab\u016b Sa\u02bf\u012bd, avvenne il collasso dell'Impero timuride. Approfittando dell'assenza di Ab\u016b Sa\u02bf\u012bd M\u012brz\u0101, Sul\u1e6d\u0101n \u1e24usayn M\u012brz\u0101 B\u0101yqar\u0101 entr\u00f2 nuovamente nel Khorasan e assedi\u00f2 Herat conquistandola il 24 marzo 1469 e divenendo cos\u00ec il sovrano timuride del Grande Khorasan. Anche se i figli del defunto Ab\u016b Sa\u02bf\u012bd M\u012brz\u0101 marciarono verso il Khorasan, decisero poi di desistere quando appresero che, non solo Husayn aveva consolidato il suo controllo su Her\u0101t ma che l'esercito sconfitto del loro padre si era unito a Sul\u1e6d\u0101n \u1e24usayn M\u012brz\u0101.\nConflitto con Ak Koyunlu e Y\u0101dg\u0101r Mu\u1e25ammad M\u012brz\u0101.\nNel frattempo Uzun Hasan degli Ak Koyunlu invi\u00f2 Y\u0101dg\u0101r Mu\u1e25ammad M\u012brz\u0101 a conquistare il Khurasan. \u1e24usayn sconfisse Y\u0101dg\u0101r alla Battaglia di Chenaran (15 settembre 1469) ma Uzun invi\u00f2 dei rinforzi. Uzun Hasan chiese a \u1e24usayn di consegnargli alcuni ufficiali che erano fuggiti a Herat, richiesta che \u1e24usayn rifiut\u00f2. Y\u0101dg\u0101r quindi prosegu\u00ec nel Khorasan, e \u1e24usayn non fu in grado di sostenere le sue forze a causa di diserzioni di massa, finendo per fuggire da Herat che venne occupata il 7 luglio 1470. Sei settimane pi\u00f9 tardi, tuttavia, \u1e24usayn rioccup\u00f2 la citt\u00e0, dopo aver radunato una forza fresca e sconfisse i figli di Ab\u016b Sa\u02bf\u012bd che stavano tentando di avanzare in Khorasan. Cattur\u00f2 Y\u0101dg\u0101r e lo pass\u00f2 per le armi.\nL'impero di \u1e24usayn era ora al sicuro. Non ci furono ulteriori tentativi contro di lui, e i Timuridi in Transoxiana erano troppo indeboliti dai conflitti interni per avanzare nel suo territorio. Il suo confine con la Transoxiana iniziava sulla sponda meridionale del Mar Caspio, correva a sud, poi a est attraverso il nord del Dasht-e Lut e terminava al Lago Hamun. Il suo confine con i timuridi era al fiume Oxus. Rispett\u00f2 pi\u00f9 o meno entrambi i confini, rifiutando di attraversare a nord nel tentativo di catturare la Transoxiana. Probabilmente era consapevole della minaccia uzbeka nella regione e fu abbastanza saggio da non perseguire un confine con questo popolo tribale pericoloso.\nAmministrazione.\n\u1e24usayn fu visto come \"un buon re, amante della pace e della giustizia\", e realizz\u00f2 numerose strutture, tra cui una famosa scuola; tuttavia, fu colpito da una paralisi per gli ultimi venti anni del suo regno e fu costretto a trattare con diverse rivolte e incursioni. Nel 1490 il fratellastro del figlio di \u1e24usayn, Ibr\u0101h\u012bm \u1e24usayn, tutore di Darvish 'Ali, cospir\u00f2 con il sultano Ma\u1e25m\u016bd, che in quel tempo regnava in Hisar. Ma\u1e25m\u016bd mosse contro Balkh, dove risiedeva Ibr\u0101h\u012bm, costringendo \u1e24usayn a mobilitarsi contro di lui. Alcuni anni pi\u00f9 tardi, Husayn trasfer\u00ec suo figlio maggiore, Bad\u012b\u02bf al-Zam\u0101n, da Astarabad (rinominata Gorgan nel 1937) a Balkh, ma Bad\u012b\u02bf al-Zam\u0101n si ribell\u00f2 quando a suo figlio Mu\u1e25ammad Mu\u02bemin fu negato regnare su Astarabad. \u1e24usayn sconfisse sia Mu\u1e25ammad, che fece giustiziare, sia Bad\u012b\u02bf al-Zam\u0101n, con il quale si riconcili\u00f2. Ma la tregua non resse a lungo e nel 1499 Bad\u012b\u02bf al-Zam\u0101n assedi\u00f2 Herat.\nMinaccia uzbeka.\nNel 1501 gli Uzbeki conquistarono la Transoxiana per il timuride Babur. Sotto Muhammad al-Shaybani, gli Uzbeki potevano ora minacciare il Khorasan. Soffrendo per gli effetti della malattia e dell'et\u00e0 avanzata, Husayn non si mosse anche dopo che Babur gli consigli\u00f2 di agire. Gli Uzbeki iniziarono a condurre incursioni nel Khorasan. Infine Huseyn cambi\u00f2 idea e cominci\u00f2 a marciare contro di loro, ma mor\u00ec nel 1506 poco dopo aver iniziato la sua avanzata. L'eredit\u00e0 del suo impero fu contesa tra i suoi figli Bad\u012b\u02bf al-Zam\u0101n e Muzaffar \u1e24usayn. B\u0101bur, che aveva iniziato una spedizione a sostegno di \u1e24usayn, osserv\u00f2 le lotte tra i fratelli e decise che a causa dell'impossibilit\u00e0 di difendere il territorio era bene ritirarsi. L'anno successivo, Mu\u1e25ammad Shayb\u0101n\u012b conquist\u00f2 Her\u0101t, costringendo i successori di \u1e24usayn a fuggire, mettendo cos\u00ec fine al dominio timuride in Khorasan."}
{"id": "6266337", "revid": "1869172", "url": "https://it.wikipedia.org/wiki?curid=6266337", "title": "Herrad von Landsberg", "text": "Come monaca venne istruita dalla badessa Relinda, che fu inviata all'abbazia di Hohenbourg sul Mont Sainte-Odile da Federico Barbarossa, proveniente dall'abbazia di Bergen. Herrad successe a Relinda nel governo dell'abbazia di Hohenbourg nel 1167 e vi rimase fino alla morte. Ella ebbe grande notoriet\u00e0 come autrice di un famoso manoscritto miniato, l'\"Hortus deliciarum\" (L'orto delle delizie), del quale compil\u00f2 sia il testo in lingua latina che le miniature. \u00c8 considerata la prima enciclopedia redatta da una donna."}
{"id": "6266340", "revid": "106456", "url": "https://it.wikipedia.org/wiki?curid=6266340", "title": "Herrad von Hohenbourgh", "text": ""}
{"id": "6266342", "revid": "767487", "url": "https://it.wikipedia.org/wiki?curid=6266342", "title": "Heidi (film 2005)", "text": "Heidi (\"Heidi\") \u00e8 un film del 2005 diretto da Paul Marcus.\nIl soggetto \u00e8 basato sul romanzo per ragazzi \"Heidi\" di Johanna Spyri. Il cast, oltre alla giovane Emma Bolger nei panni di Heidi, comprende anche tre grandi attori come Max von Sydow, Geraldine Chaplin e Diana Rigg voluti dal regista.\nTrama.\nSiamo in Svizzera alla fine del 1800. Heidi \u00e8 una bambina orfana e priva di qualsiasi istruzione i cui unici parenti rimasti sono la zia e il nonno. La bambina sin da piccola \u00e8 vissuta in citt\u00e0 ma ora che la zia ha trovato un lavoro a Francoforte ed \u00e8 costretta a partire, la piccola viene affidata alle cure del nonno, anziano scontroso e burbero che abita in una baita di montagna e non scende mai al villaggio. All'inizio sembra non curarsi della presenza della piccola ma, dopo che Heidi trascorre una notte intera al freddo nelle stalle, inizia a intenerirsi e a prendersi cura di lei. Heidi trascorre le sue giornate divisa tra la baita del nonno e le passeggiate al pascolo insieme al suo giovane amico Peter, il piccolo pastore del paese. Finch\u00e9 un giorno si ripresenta la zia per reclamare la piccola da portare a Francoforte con s\u00e9, per fare da piccola compagna di giochi a Clara Sessemann, la figlia paralitica di un ricco signore di Francoforte.\nProduzione.\nIl film, una coproduzione tra l'inglese Piccadilly Pictures e l'italiana Lux Vide, \u00e8 stato girato interamente in Slovenia ed in Italia \u00e8 stato distribuito direttamente in DVD dalla Storm Entertainment."}
{"id": "6266351", "revid": "124123", "url": "https://it.wikipedia.org/wiki?curid=6266351", "title": "Fortunat-Henri Caumont", "text": "Biografia.\nAbbracci\u00f2 la vita religiosa nel noviziato cappuccino di Le Mans il 15 agosto 1889 e, dopo aver studiato filosofia e teologia a Kad\u0131k\u00f6y, fu ordinato prete a Nantes il 19 dicembre 1896.\nFu inviato nella missione indiana dei cappuccini della provincia di Parigi a Rajputana, di cui divenne prefetto e superiore nel 1903. Il 22 maggio 1913 la prefettura apostolica di Rajputana fu elevata al grado di diocesi, con sede ad Ajmer, e Caumont ne fu il primo vescovo.\nMor\u00ec nel 1930, nel corso di una visita pastorale a Indore.\nSotto il suo governo, le residenze della missione salirono da 10 a 21, i missionari da 16 a 46, le scuole cattoliche da 6 a 56 e gli alunni da 464 a 1.830, i cattolici da 3.102 a 7.464. Nell'ambito di un piano per l'istruzione e l'assistenza caritativa alla popolazione, fond\u00f2 le congregazioni delle Ancelle del Signore di Ajmer e, insieme con sua sorella Maria Matilde, delle Suore Missionarie di Ajmer.\nPubblic\u00f2 vari scritti tra cui \"Au pays des Rajas: les d\u00e9buts d'une mission\", edito a Parigi nel 1906, e un libro di preghiere in lingua locale: \"Ishpr\u00e2rthn\u00e2vali\" (1925)."}
{"id": "6266352", "revid": "767487", "url": "https://it.wikipedia.org/wiki?curid=6266352", "title": "Un re allo sbando", "text": "Un re allo sbando (\"King of the Belgians\") \u00e8 un film del 2016 diretto da Peter Brosens e Jessica Woodworth.\nIl film, di produzione belga, neerlandese e bulgara, \u00e8 stato presentato alla 73\u00aa edizione del festival di Venezia, nella sezione \"Orizzonti\".\nTrama.\nNicola III, re dei Belgi, si trova in visita ufficiale a Istanbul quando una notizia irrompe: la Vallonia ha dichiarato la propria indipendenza e, pertanto, il Belgio non esiste pi\u00f9. Il sovrano ed il suo staff decidono di rientrare precipitosamente in patria onde affrontare la crisi, ma i voli vengono bloccati a causa di una tempesta solare, pertanto decidono di tentare di rientrare via terra, prima accodandosi ad un gruppo di ballerine bulgare e quindi cercando di attraversare il mare Adriatico per raggiungere l'Italia. Il viaggio, seguito da un documentarista, diventa anche l'occasione per Nicola III, persona sola e tormentata, per interrogarsi su chi sia veramente egli stesso."}
{"id": "6266357", "revid": "767487", "url": "https://it.wikipedia.org/wiki?curid=6266357", "title": "Lenny (cantante)", "text": "Biografia.\nLenny eredita l'amore per la musica da sua madre, Lenka Filipov\u00e1, una popolare cantante ceca. Comincia infatti a suonare il pianoforte a 4 anni, scrive la sua prima canzone a 11 anni e forma la sua prima band a 16 anni. Accompagna la madre in molti concerti in Australia, Canada, Europa e Asia, e partecipa all'International Songwriting Competition in America arrivando in semifinale con la sua canzone \"You\u2019re My Everything\". Nel 2013 cattura l\u2019attenzione dei media e degli addetti ai lavori durante uno showcase durante il quale Universal Music presentava i suoi nuovi talenti.\nDopo aver pubblicato il suo primo EP \"All My Love\" nel giugno del 2013, Lenny lascia Praga per trasferirsi a Londra e studiare composizione al British &amp; Irish Modern Music Institute. A dicembre dello stesso anno Lenny pubblica il suo secondo EP intitolato \"Fighter\" con il quale ottiene un grande successo di critica e pubblico. L\u2019uscita del suo primo album \"Hearts\" \u00e8 datata 2016: arriva subito dritto in testa alle classifiche degli album pi\u00f9 venduti in Repubblica Ceca, sia in fisico che in digitale, e il primo singolo estratto \"Hell.o\" entra in rotazione radiofonica in Italia nel 2017 riscuotendo un notevole successo.\nIl 20 marzo 2018 pubblica il singolo \"Enemy\"."}
{"id": "6266364", "revid": "933835", "url": "https://it.wikipedia.org/wiki?curid=6266364", "title": "Guerra contro Nabide", "text": ""}
{"id": "6266366", "revid": "827882", "url": "https://it.wikipedia.org/wiki?curid=6266366", "title": "Beyond the Unknown", "text": "Beyond the Unknown \u00e8 il secondo album in studio del gruppo musicale death metal statunitense Opprobrium, all'epoca conosciuti come Incubus, pubblicato dall'etichetta discografica Nuclear Blast nel 1990.\nIl disco.\nIl secondo disco degli Incubus fu registrato dai fratelli Moyses e Francis Howard, il primo nel ruolo di batterista, il secondo in veste di cantante, chitarrista e bassista, sebbene in quest'ultimo caso venne accreditato Mark Lavenia.\nL'album present\u00f2 sonorit\u00e0 death metal con alcune soluzioni stilistiche thrash metal simili a quelle adottate da Slayer e Kreator.\nLa copertina raffigura una figura spettrale incappucciata, con degli occhi ardenti, che si staglia tra le rovine di un cimitero. I testi delle canzoni trattano tematiche relative alla societ\u00e0 moderna, come la criminalit\u00e0 (\"Curse of the Damned Cities\") e l'aborto (\"Massacre of the Unborn\"), ma anche la dimensione spirituale (\"Beyond the Unknown\") ed elementi religiosi con riferimenti alla Bibbia (\"The Deceived Ones\").\nL'album venne registrato presso gli studi Morrisound Recording, noti per essere stati utilizzati anche da gruppi quali Morbid Angel, Death e Sepultura, e fu pubblicato dalla Nuclear Blast. In seguito fu ristampato su un unico CD, in formato digipak, assieme a \"Serpent Temptation\" nella versione del 1996. Questa uscita venne pubblicata il 15 agosto del 2000 sempre dalla Nuclear Blast e senza apportare modifiche alla copertina tranne che per l'aggiunta di \"Serpent Temptation\" nel titolo.\nNel 2008 l'etichetta discografica polacca Metal Mind Productions acquis\u00ec i diritti per una nuova pubblicazione di quest'album, tuttavia venne utilizzato il nome Opprobrium anzich\u00e9 Incubus. La ristampa usc\u00ec il 10 novembre dello stesso anno in Europa ed il successivo 20 gennaio negli Stati Uniti d'America. Per l'occasione l'album venne rimasterizzato con uno standard digitale a 24 bit su CD dorato e distribuito in edizione limitata a 1000 copie. La stessa label lo pubblic\u00f2 nuovamente, in occasione del venticinquesimo anniversario, su CD in formato digipak. Questa edizione usc\u00ec il 4 maggio 2015 in Europa ed il giorno successivo negli Stati Uniti."}
{"id": "6266367", "revid": "933835", "url": "https://it.wikipedia.org/wiki?curid=6266367", "title": "Guerra contro Antioco III e lega etolica", "text": ""}
{"id": "6266371", "revid": "709565", "url": "https://it.wikipedia.org/wiki?curid=6266371", "title": "Batman '66", "text": "Batman '66 \u00e8 una serie a fumetti pubblicata dal 2013 al 2016 negli Stati Uniti d'America dalla DC Comics basata sulla serie televisiva degli anni sessanta dedicata a Batman e Robin. Grazie a questa serie fecero la loro prima apparizione nel mondo dei fumetti dei personaggi apparsi soltanto nella serie TV, tra cui Bookworm, il Menestrello, Sandman, Olga la Regina dei cosacchi, Zelda la Grande, Shame e Marsha la Regina dei diamanti.\nStoria editoriale.\nNel 2013, la DC Comics inizi\u00f2 la pubblicazione di \"Batman '66\", che narra delle nuove storie originali ambientate nell'universo della serie TV degli anni 60. La serie era scritta da Jeff Parker e le copertine erano create da Mike Allred mentre i disegni di ogni singolo numero erano ogni volta di artisti differenti.\nNella serie appaiono anche dei personaggi mai apparsi nella serie TV (alcuni vennero creati dopo la chiusura della serie): nel n. 3 appaiono Cappuccio Rosso e Harley Quinn, nel n. 26 Poison Ivy, nel n. 27 Bane e nel n. 28 Spaventapasseri e Killer Croc. Inoltre, vennero creati nuovi veicoli e nuovi personaggi, tra cui il Bat-Jet, utilizzato per seguire Falsa Faccia sul Monte Rushmore, e un nuovo nemico chiamato Cleopatra.\nLa serie venne cancellata al n. 30 del febbraio 2016.\nNell'aprile 2014, i primi cinque numeri vennero raccolti in \"Batman '66\" (Vol. 1); in seguito vennero pubblicati altri volumi di raccolta contenenti gli altri numeri. Nel giugno 2014 venne pubblicata la miniserie crossover in sei numeri \"Batman '66 e Green Hornet\", scritta da Kevin Smith e Ralph Garman. Vennero, inoltre, pubblicati altri tre crossover con altrettante serie TV degli anni sessanta e settanta: \"Batman '66 Meets the Man From U.N.C.L.E.\" (crossover con la serie \"Organizzazione U.N.C.L.E.\"), \"Batman '66 Meets Steed and Mrs. Peel\" (crossover con \"Agente speciale\") e \"Batman '66 Meets Wonder Woman '77\" (crossover con la serie \"Wonder Woman\", interpretata da Lynda Carter).\nPubblicazione in Italia.\nLa RW Edizioni ha pubblicato in Italia solamente le versioni tradotte dei volumi raccolta nella collana DC Warner. Nel 2017, \"La Gazzetta dello Sport\" ha iniziato la pubblicazione settimanale dei singoli numeri dei fumetti, sempre editi da RW Edizioni con etichetta RW Lion, assieme ai DVD della serie televisiva."}
{"id": "6266375", "revid": "729019", "url": "https://it.wikipedia.org/wiki?curid=6266375", "title": "William O'Dwyer", "text": "Biografia.\nWilliam O'Dwyer nel 1951 ha soggiornato per 34 giorni nello Stato di Israele. Egli inoltre ha contribuito ad organizzare il primo Israel Day Parade.\n\u00c8 morto a New York il 24 novembre 1964 a 74 anni al Beth Israel Hospital, a causa di un'insufficienza cardiaca. \u00c8 stato sepolto nel Cimitero nazionale di Arlington."}
{"id": "6266377", "revid": "1185701", "url": "https://it.wikipedia.org/wiki?curid=6266377", "title": "Parigi-Camembert 1965", "text": "La Parigi-Camembert 1965, ventiseiesima edizione della corsa e valida come evento del circuito UCI categoria CB1.1, si svolse il 20 aprile 1965. Fu vinta dal francese Pierre Everaert."}
{"id": "6266412", "revid": "228587", "url": "https://it.wikipedia.org/wiki?curid=6266412", "title": "Jean Marie Bosser", "text": "Biografia.\nBiologo \u00e8 stato ricercatore presso il Laboratoire de Phan\u00e9rogamie delMuseo Nazionale di Storia Naturale di Parigi. Dal 1962 al 1963 fu direttore dell'ORSTOM (Office de la recherche scientifique et technique outre-mer, ora Istituto di Ricerca per lo Sviluppo) ad Antananarivo, in Madagascar. Insieme a Th\u00e9r\u00e9sien Cadet e Joseph Gu\u00e9ho ha contribuito alla serie \"Flora Mascarene\" pubblicato dall'Institut de recherche pour le d\u00e9veloppement (IRD), Mauritius Sugar Industry Research Institute (MSIRI), e dal Royal Botanic Gardens, Kew. Dal 1976 ha iniziato un lavoro sulla flora delle Mauritius, Riunione e Rodrigues. Bosser ha descritto numerose specie del Madagascar e delle Mascarene: Bulbophyllum labatii, Cynanchum staubii e Cynanchum guehoi. A giugno 2014, l'International Plant Names Index (IPNI) elenca 318 taxa descritti da Bosser (tra cui molte orchidee), sia come unico autore o co-autore."}
{"id": "6266416", "revid": "656701", "url": "https://it.wikipedia.org/wiki?curid=6266416", "title": "960 (numero)", "text": "Novecentosessanta (960) \u00e8 il numero naturale dopo il 959 e prima dell'961."}
{"id": "6266417", "revid": "838137", "url": "https://it.wikipedia.org/wiki?curid=6266417", "title": "Joannes Zwijsen", "text": "Biografia.\nSi form\u00f2 presso il seminario diocesano di 's-Hertogenbosch e fu ordinato prete a Malines il 20 dicembre 1817: fu vicario di Schijndel, poi parroco di Best, presso Eindhoven, e di 't Heike, la maggiore tra quelle di Tilburg.\nNel 1832 fond\u00f2 la congregazione delle Suore di Carit\u00e0 di Nostra Signora, Madre della Misericordia, per l'educazione dei bambini poveri e la cura degli infermi di Tilburg, citt\u00e0 a maggioranza cattolica.\nDal 1840 divenne uno dei principali animatori della vita ecclesiastica nei Paesi Bassi. Eletto vescovo titolare di Gera e coadiutore di 's-Hertogenbosch nel 1842, nel 1844 fond\u00f2 la congregazione dei Fratelli della Beata Maria Vergine Madre della Misericordia, che all'inizio comprendeva anche sacerdoti, per la cura degli orfani e l'istruzione dei poveri.\nDal 1847 al 1848 fu incaricato d'affari \"ad interim\" della Santa Sede presso la corte reale all'Aia.\nNel 1851 succedette a Henricus den Dubbelden come vicario apostolico di 's-Hertogenbosch; il 4 marzo 1853, in seguito alla lettera apostolica \"Ex qua die\" di papa Pio IX, che riformava l'organizzazione della Chiesa cattolica nei Paesi Bassi, fu nominato primo arcivescovo della restaurata Chiesa di Utrecht, pur essendosi egli opposto all'idea di ristabilire quella sede episcopale nel timore di arrecare offesa ai protestanti.\nDietro sua esplicita richiesta, rest\u00f2 anche amministratore apostolico della diocesi di 's-Hertogenbosch, nella cui cattedrale celebr\u00f2 il primo concilio provinciale dei Paesi Bassi dopo la restaurazione della gerarchia cattolica nella regione.\nLasci\u00f2 la guida dell'arcidiocesi di Utrecht nel 1868.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "6266421", "revid": "122128545", "url": "https://it.wikipedia.org/wiki?curid=6266421", "title": "L'ultima avventura del pirata Long John Silver", "text": "L'ultima avventura del pirata Long John Silver \u00e8 un breve romanzo dell'autore svedese Bj\u00f6rn Larsson, pubblicato in italiano nel 2013 dalla casa editrice Iperborea.\nTrama.\nIl breve romanzo riprende la storia immaginaria del pirata Long John Silver, uno dei personaggi del romanzo \"L'isola del tesoro\" di Robert Louis Stevenson, raccontata in prima persona dallo stesso Silver in un manoscritto autobiografico dei suoi ultimi giorni di vita indirizzato nuovamente a Jim Hawkins dal suo nascondiglio sulle coste orientali del Madagascar. Il racconto altro non \u00e8 che un capitolo inedito tagliato a suo tempo da Bj\u00f6rn Larsson dall'originario romanzo \"La vera storia del pirata Long John Silver\", su richiesta del proprio editore Lars Erik Sundberg che lo aveva giudicato troppo lungo."}
{"id": "6266423", "revid": "124123", "url": "https://it.wikipedia.org/wiki?curid=6266423", "title": "Camille Montagne", "text": "All'et\u00e0 di 14 anni, Montagne si arruol\u00f2 nella Marine imp\u00e9riale, e partecip\u00f2 all'invasione napoleonica d'Egitto. Nel 1802 torn\u00f2 in Francia per studiare medicina, e due anni dopo divent\u00f2 chirurgo militare. Nel 1832, all'et\u00e0 di 48 anni, si ritir\u00f2 dal servizio militare per concentrarsi sullo studio di crittogame (muschi, alghe, licheni e funghi). Nel 1853 fu eletto membro all'Accademia delle scienze francese.\nNel 1845 fu uno dei primi scienziati (con Marie-Anne Libert) a fornire una descrizione della specie Phytophthora infestans. Montagne \u00e8 noto anche per le indagini di specie micologiche del Guyane.\nContribu\u00ec a numerosi articoli: \"Archives de Botanique\" e \"Annales des Sciences naturelles\". I generi \"Montagnaea\" (DC.) e \"Montagnites\" (Fr.) commemorano il suo nome."}
{"id": "6266424", "revid": "767487", "url": "https://it.wikipedia.org/wiki?curid=6266424", "title": "Marianne Mirage", "text": "Biografia.\nAll'et\u00e0 di sette anni si avvicina al mondo dell'arte grazie al padre pittore e marinaio. Col tempo scopre un\u2019intensa passione per la musica, in particolare per le atmosfere black, soul e per le grandi voci del jazz internazionale. Durante gli studi Marianne si mantiene assiduamente come barista e coi soldi guadagnati viaggia in tutta Europa esibendosi con musicisti internazionali nei teatri e nei locali delle citt\u00e0 nelle quali si ferma come Dublino, Berlino, Londra, Parigi e Istanbul.\nNel 2012 consegue il diploma di recitazione presso il Centro Sperimentale di Cinematografia di Milano diretto da Giancarlo Giannini e la laurea in Lettere e Filosofia.\nNel 2014 Marianne Mirage pubblica il suo primo singolo \"Come quando fuori piove\" con Sugar, l\u2019etichetta discografica di Caterina Caselli, e attira subito su di s\u00e9 l\u2019attenzione dei media, tra cui Rolling Stone, che nello stesso anno l'ha voluta come performer per la festa della rivista all'Alcatraz di Milano. Successivamente Marianne si esibisce in occasione di aperture di artisti nazionali e internazionali tra cui Patti Smith, Kiesza, Baustelle, Patty Pravo, Niccol\u00f2 Fabi, Brunori Sas, Tiromancino, Raphael Gualazzi e molti altri. Nel 2015 viene scelta dall'azienda Microsoft per presentare il nuovo prodotto Surface e attraverso un\u2019applicazione innovativa Marianne suona la chitarra digitale direttamente dallo schermo del Surface.\nIl 25 marzo 2016 esce \"Quelli come me\", il disco di debutto prodotto da Max Elli e Jack Jaselli, mixato da Enrico La Falce, a cui segue un intenso tour. Da questo album vengono estratti due singoli: \"Game Over\" e \"La vie\". Con quest'ultimo brano prende parte alla quarta edizione del Summer Festival.\nNel febbraio 2017 partecipa al Festival di Sanremo 2017 con il brano \"Le canzoni fanno male\", scritto da Kaball\u00e0 e Francesco Bianconi (Baustelle), venendo eliminata la sera in cui si esibisce. Il 10 febbraio 2017 esce l'EP omonimo: \"Le canzoni fanno male\".\nNel maggio 2017 apre le date del tour italiano di Patti Smith.\nNell'ottobre 2017 pubblica il brano \"The Place\", che fa da tema per il film omonimo diretto da Paolo Genovese. La canzone, pubblicata sia nella versione italiana che in lingua inglese, \u00e8 stata scritta dalla stessa artista con gli STAG.\nNel 2019 esce il suo secondo album, sempre per Sugar. Nel 2021 pubblica da indipendente il terzo album."}
{"id": "6266425", "revid": "599013", "url": "https://it.wikipedia.org/wiki?curid=6266425", "title": "Camille Le Menn", "text": "Carriera.\nProfessionista dal 1958 al 1967, appena approdato tra i \"pro\" vinse una tappa del Crit\u00e9rium du Dauphin\u00e9 Lib\u00e9r\u00e9. Sul finire di carriera ottenne un secondo ed un terzo posto, rispettivamente nel 1966 e 1967, ai campionati nazionali su pista nella specialit\u00e0 dell'inseguimento individuale."}
{"id": "6266430", "revid": "124123", "url": "https://it.wikipedia.org/wiki?curid=6266430", "title": "Xavier Montrouzier", "text": "Abb\u00e9 Montrouzier studi\u00f2 la flora e la fauna della Melanesia in particolare la Nuova Caledonia.\nOnori.\nPlants named for him include \nAnimali chiamati in suo onore"}
{"id": "6266434", "revid": "85908126", "url": "https://it.wikipedia.org/wiki?curid=6266434", "title": "Siona Tali Lomu", "text": ""}
{"id": "6266435", "revid": "85908272", "url": "https://it.wikipedia.org/wiki?curid=6266435", "title": "Brenda Gordon", "text": ""}
{"id": "6266437", "revid": "767487", "url": "https://it.wikipedia.org/wiki?curid=6266437", "title": "The Shack", "text": "The Shack \u00e8 un film del 2017 diretto da Stuart Hazeldine con protagonista Sam Worthington.\nLa pellicola \u00e8 l'adattamento cinematografico del romanzo \"Il rifugio\" (\"The Shack\") del 2007 scritto da William P. Young.\nTrama.\nMackenzie \"Mack\" Phillips da bambino ha subito abusi fisici ed emotivi del padre ubriaco, che abusa anche di sua madre. La sua disperazione e il tentativo di difendere la madre lo portano a pianificare di avvelenare il padre con la stricnina. Da adulto ha una vita soddisfacente con sua moglie Nan e i loro tre figli: Kate, Josh e Missy. La vita di Mack \u00e8 sconvolta, tuttavia, quando la loro figlia minore Missy scompare durante un viaggio in campeggio mentre sta salvando Kate e Josh durante un incidente in canoa. La polizia stabilisce che Missy \u00e8 vittima di un serial killer dopo aver trovato il suo vestito strappato e il sangue in un capanno abbandonato. Kate si incolpa della morte di Missy a causa del suo comportamento superficiale che ha causato l'incidente in canoa in primo luogo. La tragedia deraglia la fede e la vita di Mack fino all'inizio dell'inverno, quando riceve una lettera non firmata e dattiloscritta nella sua cassetta postale. La neve circostante \u00e8 priva di tracce incriminanti. Il messaggio \u00e8 firmato \"Papa\" (che era il soprannome di Nan per Dio) e lo invita a incontrarsi in un capanno.\nPensando che questa possa essere un'opportunit\u00e0 per incontrare, catturare o uccidere il serial killer, Mack si reca l\u00ec e, trovando la casetta rovinata fredda, desolata e vuota, viene sopraffatto dalla frustrazione, dalla rabbia e da un impulso quasi irresistibile di rivolgere la pistola verso se stesso . Ma improvvisamente appare un cervo che lo fa ritornare in s\u00e9 e mentre abbandona il capanno ormai convito di non aver pi\u00f9 nulla da fare l\u00ec, incontra un misterioso giovane che lo chiama per nome e lo invita a seguirlo. Incuriosito, si mette sui suoi passi e nota che man mano la neve lascia il posto a una radura bellissima, verde e soleggiata. Qui raggiunge un capanno accogliente, ben arredato e abitato da un trio di estranei che lo invita a soggiornare nella loro casetta.\nIl trio di estranei rivela gradualmente la propria identit\u00e0: una donna afroamericana \u00e8 Dio, un uomo mediorientale \u00e8 Ges\u00f9 e una donna asiatica \u00e8 lo Spirito Santo. Lo scopo del loro invito \u00e8 innanzitutto aiutarlo a comprendere meglio la sua vita vista da un contesto molto pi\u00f9 ampio o da una prospettiva pi\u00f9 elevata. Questa realizzazione lo aiuta a liberarlo da un'inclinazione a giudicare se stesso e chiunque altro. \u00c8 da quel nuovo punto di partenza che pu\u00f2 quindi continuare il suo lungo e lento viaggio nella guarigione per se stesso e la sua famiglia e il perdono per se stesso e per coloro che hanno gravemente danneggiato lui e i suoi cari. Aiuta Papa madre a preparare il pasto e da lei scopre di non essere mai stato abbandonato, ma non \u00e8 ancora convinto di ci\u00f2. Aiuta poi lo Spirito Santo a preparare il terreno nel suo giardino per una semina, con Ges\u00f9 cammina sull'acqua dopo aver sperimentato la paura dell'affrontare le difficolt\u00e0 da solo e poi, Mack visita una grotta dove la saggezza di Dio, nella forma di una donna, Sophia gli parla e lo convince a non poter giocare a fare il giudice perch\u00e9 anche Dio che ama i suoi figli non riesce a condannarli. Una mattina, Papa - nella forma di un anziano nativo americano - lo conduce nella grotta dove si trova il corpo fisico di Missy. Insieme recuperano il suo cadavere per la sepoltura, lo mettono nella scatola e la calano a riposare in giardino. Finalmente in grado di andare oltre il suo dolore, la sua fede \u00e8 restaurata, lascia il trio e torna a casa dalla sua famiglia. Il finale differisce dal libro in cui Mack non conduce la polizia al corpo di Missy, e quindi non trovano prove forensi per identificare e condannare il suo assassino.\nPromozione.\nIl primo trailer del film viene diffuso il 1\u00ba dicembre 2016.\nDistribuzione.\nLa pellicola \u00e8 stata distribuita nelle sale cinematografiche statunitensi a partire dal 3 marzo 2017."}
{"id": "6266441", "revid": "736476", "url": "https://it.wikipedia.org/wiki?curid=6266441", "title": "Maxim Liksutov", "text": ""}
{"id": "6266480", "revid": "765509", "url": "https://it.wikipedia.org/wiki?curid=6266480", "title": "Shin Shirayuki-hime densetsu Pretear", "text": ""}
{"id": "6266484", "revid": "767487", "url": "https://it.wikipedia.org/wiki?curid=6266484", "title": "John P. O'Brien", "text": "Vita privata.\nO'Brien ha sposato Helen E. C. Madigan (c1875-1950) nel 1908 ed i loro figli sono: Gerard J. O'Brien, James A. O'Brien, Lawrence J. O'Brien, John G. O'Brien, e una figlia che ha sposato Victor E. Forker."}
{"id": "6266487", "revid": "599013", "url": "https://it.wikipedia.org/wiki?curid=6266487", "title": "Jan Kokla", "text": "Carriera.\nClub.\nInizia a giocare a calcio nel , squadra di N\u00f5mme, sobborgo di Tallinn, sua citt\u00e0 natale, militante in II Liiga, quarta serie estone. Fa il suo esordio a 16 anni, il 17 luglio 2013, nel 2\u00ba turno di Coppa d'Estonia, in casa contro l', sfida vinta per 7-1 nella quale gioca da titolare. Gioca un'altra partita in Coppa, prima di passare a gennaio 2014 al , che lo inserisce nella sua seconda squadra, in Esiliiga, seconda serie dell'Estonia. Gioca la sua prima gara il 9 marzo, rimanendo in campo 90 minuti nella seconda giornata di campionato, persa 4-2 sul campo del . Contro lo stesso avversario, il 17 settembre, nella quarta e ultima sfida fra le due compagini in campionato mette a segno il primo gol, quello del definitivo 3-0 al 50'. Il 13 luglio 2015 debutta in prima squadra, giocando titolare nel 4-0 di campionato in trasferta contro il . Il 20 ottobre dello stesso anno realizza la prima rete, quella del 16-0 al 75' nella goleada per 17-0 sul JK Retro negli ottavi di finale di Coppa estone.\nNazionale.\nInizia a giocare con le Nazionali giovanili estoni a 15 anni, nel 2012, quando gioca due amichevoli con l'Under-16. Nello stesso anno passa in Under-17, disputando 9 gare con 1 gol fino al 2013. Nel 2014 fa due apparizioni con l'Under-18. Fra 2014 e 2015 gioca 11 volte con l'Under-19, di cui 3 nelle qualificazioni all'Europeo di categoria 2016, segnando 1 gol. Il 15 novembre 2015 fa il suo esordio in Under-21, giocando titolare nella vittoria per 2-1 in trasferta a Serravalle contro San Marino, nelle qualificazioni all'Europeo 2017. Il 17 gennaio 2016 segna la prima rete, realizzando il definitivo 2-1 all'89' in un'amichevole a San Pietroburgo contro la Lettonia. Il 1\u00ba giugno dello stesso anno debutta in Nazionale maggiore, restando in campo 90 minuti nella vittoria per 2-0 in amichevole in casa a Tallinn contro Andorra.\nStatistiche.\nPresenze nei club.\n\"Statistiche aggiornate al 10 febbraio 2017\"."}
{"id": "6266489", "revid": "834", "url": "https://it.wikipedia.org/wiki?curid=6266489", "title": "Venice (Anderson .Paak)", "text": "Venice \u00e8 l'album di debutto del rapper statunitense Anderson Paak, pubblicato da Steel Wool, OBE ed Empire Distribution nel 2014."}
{"id": "6266492", "revid": "767487", "url": "https://it.wikipedia.org/wiki?curid=6266492", "title": "LEGO Ninjago - Il film", "text": "LEGO Ninjago - Il film (\"The LEGO Ninjago Movie\") \u00e8 un film del 2017 diretto da Charlie Bean. \u00c8 il secondo spin-off del film \"The LEGO Movie\", dopo \"LEGO Batman - Il film\" ed \u00e8 tratto dalla serie animata di Cartoon Network, \"\".\nTrama.\nCome spiegato da una didascalia all'inizio del film, la storia narrata non \u00e8 inseribile direttamente in quanto narrato nella serie regolare di \"LEGO Ninjago\" ma vuole raccontare la \"vera\" storia dei ninja di Ninjago da cui poi sarebbe stata tratta la leggenda che invece \u00e8 narrata nella serie animata regolare: questo lo si capisce anche dal fatto che nel film gli elementi esoterici, soprannaturali, magici e wuxia normalmente presenti nella serie sono del tutto assenti nel film; ad esempio laddove i ninja della serie regolare sono in grado di evocare dal nulla dei draghi spirituali che poi usano come cavalcature, nel film i protagonisti guidano dei mecha di loro costruzione.\nSensei Wu \u00e8 un anziano maestro di spinjitsu che deve comporre una squadra di ninja poich\u00e9 Lord (Sensei) Garmadon il suo malvagio fratello, \u00e8 tornato e minaccia tutta l'isola di Ninjago. Recluter\u00e0 un gruppo di adolescenti composto da Kai Smith, sua sorella Nya Smith e i suoi amici Jay Walker/Gordon, Zane Julian, Cole Bucket e Lloyd Montgomery Garmadon (quest'ultimo figlio di Lord Garmadon) per addestrarli ad essere ninja e ad usare lo Spinjizu. Ma un male ben pi\u00f9 grande sta arrivando e se i ninja vogliono salvare l'isola dovranno allearsi con Lord Garmadon per salvare Ninjago.\nPromozione.\nIl primo trailer del film \u00e8 stato distribuito il 9 febbraio 2017 e nello stesso giorno \u00e8 stato distribuito anche quello in italiano.\nCome per \"The LEGO Movie\" anche questo film ha avuto un videogioco tutto suo, \"The LEGO Ninjago Movie Video Game\", pubblicato contemporaneamente all'uscita del film nelle sale cinematografiche.\nDistribuzione.\nIl film \u00e8 stato distribuito nei cinema nordamericani il 22 settembre 2017, mentre in Italia \u00e8 uscito il 12 ottobre."}
{"id": "6266494", "revid": "599013", "url": "https://it.wikipedia.org/wiki?curid=6266494", "title": "Leonardo Fioravanti (surfista)", "text": " Nel 2017 diventa il primo italiano a qualificarsi alla World Surf League.\nCarriera.\nI primi anni.\nComincia a surfare all\u2019et\u00e0 di 6 anni seguendo il fratello Matteo, surfer della nazionale italiana.\nDa subito si capisce che il piccolo Leonardo ha una marcia in pi\u00f9, nel giro di tre anni compie progressi tecnici notevoli e inizia la vita da \u201csurfer vero\u201d, tra Maldive, Australia, Francia e Brasile, con qualche breve periodo nella sua Roma per studiare. All\u2019inizio della sua carriera vince l\u2019Ocean 4 teens in Italia nel 2005, il Moustik Tour 2007 a Capbreton, il campionato Under 12 in Portogallo e viene selezionato dal team azzurro per il King of the Groms.\nI primi successi.\nNel mese di marzo 2009 Leo prende parte al Red Bull Rising Camp in Australia, allenandosi con alcuni dei migliori surfer al mondo e migliorando cos\u00ec ancor pi\u00f9 la sua tecnica. Le sfide successive confermano le aspettative e Leonardo si aggiudica il primo posto al 25\u00b0 Quiksilver Maider Arosteguy (under 14), al Rip Curl Grom Search a Biarritz (under 14) e alla tappa italiana del Quiksilver King of the Groms a Marina di Massa.\nContinua i suoi notevoli risultati sportivi vincendo nel 2010 il Rip Curl Grom Search a Hossegor, arrivando in finale agli Europei under 14 a Lacanau.\nNel 2011 viaggia alle isole Reunion, negli arcipelaghi indonesiani e conferma la sua esperienza alle Hawaii avendo le prime apparizioni nei magazine e nei video surfando le iconiche onde di Pipeline e Backdoor nella North Shore di Oahu.\nNel 2012 partecipa ai campionati del mondo a Panama rappresentando il team italiano. Vince ancora il Rip Curl Grom Search e Il King of The Groms Europeo.\nLa vittoria del Campionato Junior Europeo 2013 - Under 21.\nIl 2013 \u00e8 un importantissimo anno per Leonardo, vince l\u2019International Grom Search a Bells Beach, arriva in finale degli International ISA games in Nicaragua perdendo contro Jacob Wilcox e vince varie tappe del Pro Junior del circuito professionistico Junior Europeo Under 21 aggiudicandosi il titolo di Campione Europeo Junior che gli permette accesso a tutti i WQS Europei del 2014. Nel 2013 ottiene anche una wildcard per competere nel Quiksilver Pro France che \u00e8 il suo primo evento del World Tour all\u2019et\u00e0 di 15 anni. Perde in una heat contro il pluricampione mondiale Mick Fanning.\nNel 2014 grazie alla wild card presa l\u2019anno precedente ha accesso a tutti i WQS Europei iniziando a Lacanau. Arriva in finale a Lacanau perdendo contro Tanner Gudauskas, vince in Galicia contro l\u2019uruguaiano Marco Giorgi e fa quarti di finale al Sata Pro a Madeira e ottavi di finale al Cascais Pro. Questi risultati gli permettono di entrare nei top 100 e arrivare alle Hawaii, per gli ultimi due eventi della stagione, con una chance di entrare nel word tour. Non riesce ad avere risultati sorprendenti alle Hawaii sebbene passa le prime batterie con score altissimi ad Haleiwa e Sunset. Finisce l\u2019anno al 23\u00ba posto del ranking mondiale e rimanda le sue chance di qualifica all\u2019anno successivo.\nL'infortunio e la vittoria del Mondiale 2015.\nAd Inizio 2015 nella prima gara dell\u2019anno Volcom Pro Pipeline cade e si frattura due vertebre la L1 e la L2. Questo grave infortunio, dove Leonardo ha rischiato la sedia a rotelle e l\u2019interruzione della sua giovane carriera lo ha tenuto fuori dal campo gara per 7 mesi. Durante questo periodo Leonardo \u00e8 stato operato, si \u00e8 allenato duramente lavorando sulla forza mentale e sulla forza fisica, ha potenziato il bacino, i quadricipiti e l\u2019anca, muscoli essenziali per il surf. \u00c8 tornato dopo 8 mesi in splendida forma vincendo a ottobre 2015, sulle onde di Oceanside in California, il titolo mondiale ISA under 18 rappresentando l\u2019Italia. Questo \u00e8 stato un risultato storico essendo il primo italiano nella storia a vincere un titolo di tale calibro.\nDopo l\u2019inverno hawaiano dove riesce a surfare per la prima volta le grandi onde di \u201cWaimea\u201d e \u201cAlligator \u201cspot famosissimi per il \u201cbig wave surfing\u201d e allenare le sue abilit\u00e0 in onde grandi approda al campionato WSL Junior in Portogallo in splendida forma. Passa le prime heat con score altissimi ma si ferma in semifinale contro Lucas SIlveira, brasiliano che poi si aggiudica il titolo. Nei primi due WQS della stagione a Manly e a Newcastle ottiene due secondi posti di fila che lo piazzano al primo posto del ranking mondiale WQS\nPrimo Italiano a qualificarsi alla World Surf League.\nIl 2017 \u00e8 sicuramente un anno da ricordare. Leonardo ottiene l'accesso alla World Surf League. \u00c8 il primo italiano a raggiungere il campionato mondiale di surf (senza considerare Federico Pilurzu che di nascita era stato il primo italiano ad arrivare alla massima competizione del surf, ma correndo per la Costa Rica). \nBisser\u00e0 questo traguardo anche nel dicembre 2018 grazie ad una grande prestazione alla Vans World Cup of Surfing svoltasi alle Hawaii.\nLa spalla slogata a met\u00e0 stagione 2019 \u00e8 ormai un ricordo per Leonardo, che da due mesi \u00e8 tornato in ottima forma ed ha guadagnato un grandioso terzo posto al Quiksilver Pro France, tappa n. 9 sulle 11 in programma nel CT. Il secondo posto ad Haleiwa gli permette di fare un balzo eccezionale in classifica, di ben 138 posizioni, salto che lo posiziona al N\u00b036 del ranking QS.\nTokyo 2020 e la vittoria al Sydney Pro Surf.\nHa ottenuto la qualificazione ai Giochi olimpici di , dove il surf \u00e8 diventato disciplina olimpica per la prima volta, grazie alla riallocazione delle quote. \nPrima dello stop anche della World Surf League, Leonardo centra a marzo la vittoria pi\u00f9 grande della sua carriera con un primo posto al Sydney Pro Surf.\nPalmares.\n2020\n2019\n2018\n2017\n2016\n2015\n2014\n2013\n2012\n2010"}
{"id": "6266496", "revid": "287204", "url": "https://it.wikipedia.org/wiki?curid=6266496", "title": "Chiesa di Santa Illuminata", "text": "La chiesa di Santa Illuminata \u00e8 una chiesa di Montefalco (PG). Fu fatta costruire dagli Agostiniani della congregazione di Lombardia nel 1491 sul luogo del duecentesco \"reclusorio di Damiano\", cos\u00ec chiamato dal nome del fondatore che vi segreg\u00f2 le figlie Giovanna e Chiara, la futura santa.\nL'armonioso edificio rinascimentale con facciata in laterizio \u00e8 preceduto da un piccolo porticato che protegge il portale d'ingresso, con architrave datato 1500, sormontato da un affresco di Francesco Melanzio raffigurante la \"Madonna della Misericordia\".\nInterno.\nL'interno \u00e8 ad unica navata, con tre nicchie per lato ricavate nello spessore della muratura e volta a botte e presenta interessanti affreschi piuttosto rovinati dall'umidit\u00e0. Nella prima nicchia di destra nella parte superiore si pu\u00f2 vedere l\"Eterno benedicente\", alla maniera di Tiberio d'Assisi, mentre nella parte inferiore \"Martirio di Santa Caterina e quattro santi\", affresco di maestro umbro affine allo Spagna. Nella seconda nicchia di destra vi \u00e8 l\"'Incoronazione di Maria Assunta e quattro santi\" del 1507, mentre nella terza si trova la \"Madonna con Bambino, Santi e Risurrezione\" del 1515, affreschi di Francesco Melanzio.\nA destra del presbiterio \u00e8 presente \"Cristo nel sarcofago tra Maria e Maddalena\", sempre del Melanzio e risalente al 1509, mentre nella seconda nicchia si vedono lo \"Spirito Santo con Angeli osannanti\", un \"Presepio\", l\"'Epifania\", la \"Fuga in Egitto\" e \"San Martino e San Nicola da Tolentino\", del 1508 e attribuiti allo stesso Melanzio. Nella prima nicchia di sinistra c'\u00e8 una \"Madonna col Bambino in trono, angeli in un roseto e per l'aria, otto santi\", opera di Bernardino Mezzastris del 1507."}
{"id": "6266500", "revid": "599013", "url": "https://it.wikipedia.org/wiki?curid=6266500", "title": "Perle Morroni", "text": "Carriera.\nClub.\nDopo aver disputato i campionati giovanili con il Paris Saint-Germain, nella stagione 2014-2015 ha fatto il suo esordio con la prima squadra in campionato. Nel corso della stagione successiva ha fatto anche il suo esordio in UEFA Champions League. Ai primi di gennaio 2018 \u00e8 stata ceduta in prestito fino a fine stagione al . Con la squadra spagnola conquista la Coppa della Regina 2018 prima di rientrare nel PSG.\nNell'estate 2021, dopo sette anni passati al PSG, si \u00e8 trasferita all'.\nNazionale.\nMorroni entra nel giro delle nazionali giovanili femminili della Francia nel 2013, inserita in rosa nella formazione Under-16, quindi passando nello stesso anno alla Under-17 con la quale ha disputato il campionato europeo di categoria di Inghilterra 2014, qualificata alla fase finale ed eliminata alla fase a gironi. Nel 2016 ha fatto parte della che ha vinto il campionato europeo di categoria, realizzando due reti.\nNel 2020 il commissario tecnico Corinne Diacre la convoca in occasione del Turnoi de France dove debutta con la maglia della nazionale maggiore il 7 marzo, nell'incontro vinto 1-0 col rilevando Amel Majri all'81', per poi giocare da titolare l'incontro successivo, pareggiato 3-3 con i ."}
{"id": "6266503", "revid": "2091899", "url": "https://it.wikipedia.org/wiki?curid=6266503", "title": "Daniel Delany", "text": "Biografia.\nNato in Irlanda, all'et\u00e0 di 16 anni espatri\u00f2 clandestinamente a Parigi per prepararsi al sacerdozio e fu ordinato prete nel 1770; per alcuni anni rimase in Francia come insegnante nel collegio di Saint-Omer, ma nel 1776 rientr\u00f2 in patria dove, mentre erano ancora in vigore le \"Penal Laws\" che limitavano la libert\u00e0 di culto per i cattolici, organizz\u00f2 scuole domenicali per bambini e adulti a Tullow.\nIl 13 maggio 1783 fu eletto vescovo titolare di Dausara e coadiutore di Kildare e Leighlin, dove nel 1785 istitu\u00ec una confraternita del Santissimo Sacramento tra i cui membri reclutava insegnanti per le sue scuole domenicali di catechismo.\nIl 18 settembre 1787 succedette a James O'Keeffe come vescovo diocesano: per garantire il buon funzionamento delle sue scuole domenicali, nel 1807 fond\u00f2 la congregazione delle suore di Santa Brigida e nel 1808 quella dei fratelli di San Patrizio.\nGenealogia episcopale.\nLa genealogia episcopale \u00e8:"}
{"id": "6266504", "revid": "729019", "url": "https://it.wikipedia.org/wiki?curid=6266504", "title": "Rete tranviaria di Baltimora", "text": "La rete tranviaria di Baltimora (in inglese conosciuta come \"Baltimore Light Rail\", IPA: ) \u00e8 la rete di tranvie a servizio della citt\u00e0 di Baltimora e dei suoi sobborghi, nello Stato del Maryland. Aperta nel 1992 ed estesa successivamente nel 1997, si compone di tre linee e 33 stazioni, per una lunghezza totale di 48,3\u00a0km.\n\u00c8 gestita dall'azienda Maryland Transit Administration (MTA). Nel centro citt\u00e0 le linee corrono lungo le strade cittadine mentre in periferia dispongono di un percorso riservato, ricavato dal sedime delle ormai chiuse \"Northern Central Railway\", \"Baltimore and Annapolis Railroad\" e \"Washington, Baltimore and Annapolis Electric Railway\".\nLa rete.\nLa tranvia \u00e8 attiva sette giorni su sette, con un servizio ridotto nei fine settimana. Le frequenze variano dai 15 minuti dei giorni feriali ai 30 minuti delle ore di morbida dei giorni festivi."}
{"id": "6266539", "revid": "767487", "url": "https://it.wikipedia.org/wiki?curid=6266539", "title": "Joseph V. McKee", "text": "Biografia.\nMcKee si \u00e8 sposato con Cornelia Kraft il 27 novembre 1918."}
{"id": "6266543", "revid": "287204", "url": "https://it.wikipedia.org/wiki?curid=6266543", "title": "Tetney", "text": "Tetney \u00e8 una cittadina di 1.725 abitanti della contea del Lincolnshire, in Inghilterra."}
{"id": "6266544", "revid": "1305772", "url": "https://it.wikipedia.org/wiki?curid=6266544", "title": "That Part", "text": "That Part (stilizzato come THat Part) \u00e8 un singolo del rapper statunitense Schoolboy Q, che vede la partecipazione di Kanye West, prodotto da Cardo, Yung Exclusive, Cubeatz, Sounwave. Pubblicato il 13 maggio 2016, il singolo \u00e8 estratto dall'album \"Blank Face LP\".\n\"That Part\" ha raggiunto la posizione numero 40 nella \"Billboard\" Hot 100."}
{"id": "6266545", "revid": "922800", "url": "https://it.wikipedia.org/wiki?curid=6266545", "title": "THat Part", "text": ""}
{"id": "6266546", "revid": "1543377", "url": "https://it.wikipedia.org/wiki?curid=6266546", "title": "Repubblica Ceca ai XXIII Giochi olimpici invernali", "text": "La Repubblica Ceca ha partecipato ai XXIII Giochi olimpici invernali, che si sono svolti dal 9 al 28 febbraio 2018 a PyeongChang in Corea del Sud, con una delegazione composta da 95 atleti pi\u00f9 una riserva nel bob.\nBiathlon.\nMaschile.\nLa Repubblica Ceca ha diritto a schierare 5 atleti in seguito ad aver terminato tra la sesta e la ventesima posizione del ranking maschile per nazioni della Coppa del Mondo di biathlon 2017.\nFemminile.\nLa Repubblica Ceca ha diritto a schierare 6 atlete in seguito ad aver terminato tra le prime 5 posizioni del ranking femminile per nazioni della Coppa del Mondo di biathlon 2017.\nBob.\nLa Repubblica Ceca ha qualificato nel bob quattro equipaggi: due nel bob a due maschile e altrettanti nel bob a quattro maschile per un totale di nove atleti.\nCombinata nordica.\nLa Repubblica Ceca ha qualificato nella combinata nordica un totale di quattro atleti.\nHockey su ghiaccio.\nTorneo maschile.\nLa Repubblica Ceca ha diritto a partecipare al torneo maschile di hockey su ghiaccio in seguito ad aver concluso nelle prime otto posizioni nel ranking IHHF nel 2016.\nPattinaggio di figura.\nLa Repubblica Ceca ha qualificato nel pattinaggio di figura un atleta in seguito ai Campionati mondiali di pattinaggio di figura 2017.\nIn seguito al 2017 CS Nebelhorn Trophy la Repubblica Ceca ha qualificato altri quattro atleti, portando la delegazione del pattinaggio di figura ad un numero complessivo di cinque atleti, tre uomini e due donne.\nSalto con gli sci.\nLa Repubblica Ceca ha qualificato nel salto con gli sci cinque atleti, tutti uomini.\nShort track.\nLa Repubblica Ceca ha qualificato nello short track un atleta.\nSlittino.\nLa Repubblica Ceca aveva qualificato nello slittino un totale di cinque atleti: uno nel singolo uomini e quattro nel doppio. Successivamente la Federazione Internazionale Slittino ha destinato un posto anche nel singolo femminile, tra gli otto previsti in totale tra tutte le discipline, per permettere l'ammissione nella gara a squadre."}
{"id": "6266550", "revid": "793215", "url": "https://it.wikipedia.org/wiki?curid=6266550", "title": "Birthday Song", "text": "Birthday Song \u00e8 un brano musicale registrato dal rapper statunitense 2 Chainz e pubblicato il 24 agosto 2012 come secondo singolo estratto dal suo album di debutto in studio \"Based on a T.R.U. Story\" (2012). La canzone, che presenta la collaborazione con il rapper statunitense Kanye West, \u00e8 stata prodotta da Sonny Digital, West, BWheezy, Anthony Kilhoffer, Lifted e Mike Dean.\nVideo Musicale.\nIl video musicale \u00e8 stato pubblicato il 30 agosto 2012, ed \u00e8 diretto da Andreas Nilsson.\nClassifiche.\nLa canzone ha debuttato al numero 91 della Billboard Hot 100."}
{"id": "6266552", "revid": "125880065", "url": "https://it.wikipedia.org/wiki?curid=6266552", "title": "Fabio Ilacqua", "text": "Biografia.\nNato a Varese da una famiglia di origine meridionale, padre siciliano e madre calabrese, dopo il liceo artistico A. Frattini di Varese studia all'Accademia di belle arti di Brera.\nCome cantautore vince nel 2007 il festival Musicultura con il brano \"La citt\u00e0 giardino\" e incide il suo primo album, \"Ballata del dopocena\", di cui pubblica anche il primo singolo omonimo. \nCome autore ha vinto il Festival di Sanremo 2016 nella sezione \"Nuove Proposte\" con il brano \"Amen\", cantato da Francesco Gabbani, aggiudicandosi il premio dedicato a Sergio Bardotti per il miglior testo. Vincer\u00e0 anche l'anno successivo nella categoria \"Campioni\" con \"Occidentali's Karma\". \nHa collaborato come autore con interpreti come Paola Turci, Marco Mengoni, Mina, Adriano Celentano, Red Canzian, Loredana Bert\u00e9, Massimo Ranieri, Simona Molinari.\nNel 2021 arrangia l'album \"Unica\" di Ornella Vanoni, prodotto da Mauro Pagani, con la quale duetta in \"La mia parte\" . \nNello stesso anno partecipa all'album omaggio a Francesco Guccini, , cantando con Mauro Pagani \"Canzone delle domande consuete\".\nNel 2022 \u00e8 autore di Lettera di l\u00e0 dal mare, di cui cura anche l'arrangiamento, interpretata da Massimo Ranieri al Festival di Sanremo 2022. Il brano ha vinto il prestigioso \"premio della critica Mia Martini.\"\nVita privata.\nIlacqua svolge l'attivit\u00e0 di agricoltore, coltivando terreni nella frazione di Casbeno di Varese. \u00c8 anche pittore e vive in grande riservatezza, senza neppure possedere un telefono cellulare.\nCanzoni.\n\u00c8 autore di diversi brani, alcuni dei quali sono:"}
{"id": "6266556", "revid": "88740", "url": "https://it.wikipedia.org/wiki?curid=6266556", "title": "Flora dei monti Iblei", "text": "La flora dei monti Iblei riguarda le formazioni erbacee e arbustive dei monti Iblei, siti sulla parte sud-orientale dell'isola di Sicilia.\nAree boschive.\nUn tempo il suolo degli Iblei era completamente ricoperto da foreste sempreverdi e caducifogli. L'antropizzazione, con conseguente uso agricolo e pastorale del terreno, ha nei millenni notevolmente ridotto la superficie forestale; ciononostante ancora oggi \u00e8 possibile osservare sugli Iblei una notevole presenza vegetativa di grande rilevanza paesaggistica e naturalistica. L'ecosistema degli Iblei \u00e8 caratterizzato dalla macchia mediterranea, il cui climax prevalente qui \u00e8 dato dai boschi di leccio (\"Quercus ilex\") e di \"Oleo-Quercetum virgilianae\" (quest'ultima da non confondere con la \"Quercus pubescens\"). I due tipi di bosco a loro volta presentano differenze in base all'altitudine e al tipo di terreno su cui sorgono. Il leccio va suddiviso in: \"Pistacio-Quercetum ilicis\", presente nella fascia termomediterranea e sui versanti pi\u00f9 freschi delle cave iblee; \"Doronico-Quercetum ilicis\", presente nei fondovalle dei suoli carbonatici, dove vi \u00e8 molta umidit\u00e0 (quest'associazione \u00e8 nota solo per gli Iblei, composta da \"Doronicum orientale, Festuca exaltata, Hedera helix, Geranium robertianum\" e altre mesofile); \"Roso sempervirentis-Quercetum ilicis\", presente nelle zone molto ombreggiate e con clima mesomediterraneo umido. I boschi di quercia virgiliana invece si suddivino in: quercia virgiliana con lentisco, ideale nel clima termomediterraneo subumido, caratterizzata principalmente da alberi d'ulivo misti a lentisco insieme al \"Prasium majus\" (l'aromatico t\u00e8 siciliano) e al \"Rhamnus alaternus\" che predilige i terreni calcarei; quercia virgiliana con nespolo germanico, che oltre a presentare la mesofila comune nespola, nel suo strato erbaceo permette l'osservazione del clinopodio dei boschi subsp. \"arundanum\", della fienarola moniliforme e del citisio trifloro, questo tipo di querceto si trova nei terreni vulcanici degli Iblei siti nella fascia mesomediterranea subumida o umida, alterna presenza di \"Quercus ilex, Quercus amplifolia\" e \"Fraxinus ornus\" (associazione esclusiva delle vulcaniti degli Iblei); quercia virgiliana con alloro (\"Lauro-Quercetum virgilianae\"), sita sulle pi\u00f9 alte zone degli Iblei (tra i 700 e 900 metri), in un clima decisamente pi\u00f9 fresco e umido, qui \u00e8 il \"Laurus nobilis\" a caratterizzare il querceto, ovvero la pianta aromatica dell'alloro dalla quale prende il nome il monte Lauro.\nInfine meno presente risulta la quercia da sughero, situata solamente nella parte sud-occidentale degli Iblei, quando \u00e8 caratterizzata da un suolo arenaceo-sabbioso e presenta specie termo-xerofile come la palma nana e l'ulivo, e nella parte settentrionale degli Iblei quando presenta un terreno di vulcaniti (associazione esclusiva di questo lembo degli Iblei); la quercia da sughero in passato venne appositamente impiantata e diffusa per la commercializzazione del sughero. Va inoltre fatto presente che nella fascia bioclimatica termomediterranea inferiore secca sembra essere del tutto assente, in qualsiasi forma, la quercia di tipo caducifoglie (ovvero con la perdita periodica delle foglie).\nNei terreni pi\u00f9 xerici e marnosi la quercia lascia il posto al pino d'Aleppo: le propaggini sud-occidentali degli Iblei, nel ragusano, ospitano l'ultima area spontanea di questa specie in Sicilia, all'interno della Riserva naturale orientata Pino d'Aleppo.\nFormazioni erbacee e arbustive.\nLa prateria mediterranea e una bassa gariga (che per le sue peculiarit\u00e0 alle volte \u00e8 assimilabile alla frigana tipica del Mediterraneo orientale) sono le conformazioni che maggiormente caratterizzano le aree climatiche pi\u00f9 temperate degli Iblei. Dove l'area boschiva termina, comincia la steppa o prateria mediterranea, con piante che qui hanno trovato il loro habitat ideale per prosperare. L'ulivo (\"Olea europaea\") e il carrubbo (\"Ceratonia siliqua\") formano la macchia ad \"Oleo-Ceratonion\" che assolutamente predomina le zone pi\u00f9 soleggiate degli Iblei. Il carrubbo, se pur ben presente anche nel lato orientale, domina maggiormente quello occidentale: a tal proposito si pensi che il ragusano da solo ospita ben il 72% dell'intera superficie nazionale adibita a questa singola coltura; cos\u00ec come la palma nana (\"Chamaerops humilis\"), che \u00e8 l'unica palma indigena d'Italia e d'Europa, domina maggiormente la costa iblea del siracusano (la penisola della Maddalena a Siracusa ospita una delle pi\u00f9 vaste concentrazioni di palma nana del Mediterraneo); con l'associazione di mirto (\"Myrtus communis\"), lentisco (\"Pistacia lentiscus\") e spinaporci (\"Sarcopoterium spinosum\"). Come informa Cicerone, prima che l'isola producesse grandi quantit\u00e0 di cereali era proprio la palma nana con le sue radici a sfamare la popolazione. Anche gli agrumi, come il limone (\"Citrus limon\") e l'arancio (\"Citrus sinensis\"), vi prosperano abbondanti, prediligendo i bassorilievi (ad esempio il siracusano ha la pi\u00f9 vasta superficie limonicola d'Europa e tra le maggiori di Sicilia per la variet\u00e0 d'arancia rossa). Il fico (\"Ficus carica\"), la vite (\"Vitis vinifera\") e il mandorlo (\"Prunus dulcis\") sono altre tre piante che da millenni caratterizzano il temperato suolo ibleo. Tra le piante pi\u00f9 rappresentative degli Iblei si segnalano il balsamico timo (\"Thymus\" nella variet\u00e0 \"Thymbra capitata\") e rosmarino (\"Rosmarinus officinalis\") la cui combinazione, \"Rosmarinus-Thymetum capitati\", si ritrova abbondante sui terreni calcarei degli Iblei; il timo \u00e8 inoltre la pianta che pi\u00f9 d'ogni altra ha reso famosi gli Iblei nella letteratura fin da epoche antichissime, in quanto alimento base del celebrato miele ibleo:\nNon di meno vi cresce copioso anche l'origano selvatico (\"Origanum\"), detto origano dei monti Iblei (dal greco: \"oros-ganos\", ovvero \u00abgioia della montagna\u00bb), che si distingue dagli altri origani per avere un aroma pi\u00f9 intenso. Numerose altre piante aromatiche hanno reso l'aria degli Iblei profumata: vari di menta (\"Mentha\"), la salvia fruticosa (tipo di salvia presente solo in alcune zone del Mediterraneo, tra cui gli Iblei), la lavanda (\"Lavandula\"), molto diffusa nell'area iblea, il cappero (\"Capparis spinosa\") detto ibleo che predilige le zone rocciose a ridosso delle coste (medio collinare), mostrando delle curiose infiorescenze bianche e lilla e un sapore pi\u00f9 dolce e aromatico rispetto ai capperi che crescono in altri luoghi, la liquirizia (\"Glycyrrhiza glabra\") e molte altre specie di piante aromatiche che nei secoli hanno conferito all'aria iblea la nomina di essere particolarmente profumata:\nProprio Melilli (la cui area si trova nell'odierno triangolo industriale che ha causato non pochi danni all'ecosistema ibleo orientale) era il luogo in cui cresceva la canna da zucchero (\"Saccharum officinarum\"), impiantata verso il X secolo e in seguito esportata proprio da qui in America.\nLa complessit\u00e0 degli Iblei si rivela nella grande variet\u00e0 della sua flora: endemismi provenienti da altre parti del Mediterraneo si sono qui acclimatati, divenendo tipici in Sicilia quasi esclusivamente in questo luogo; \u00e8 il caso del platano orientale (\"Platanus orientalis\") che a parte piccoli areali nell'Italia meridionale si incontra principalmente nella cave iblee, parte dominante dei boschi molto umidi; la ferula nodosa (\"Ferulago nodosa\"), originaria della Grecia e di Creta, ha trovato nella parte orientale degli Iblei (come nella valle dell'Anapo) la sua unica zona spontanea in Italia e vi cresce peraltro abbondante, sito nelle praterie steppiche; l'aristolochia sempreverde (\"Aristolochia altissima \"), presente solo nell'Algeria settentrionale e nei fondovalle della Sicilia orientale.\nEndemismi iblei.\nUno degli endemismi pi\u00f9 interessanti degli Iblei riguarda la rara pianta del papiro egiziano (\"Cyperus papyrus\") il cui arrivo tra gli Iblei, l'esatta comparsa, rimane tutt'oggi controverso e avvolto dal mistero. Ha trovato il suo habitat ideale lungo le sponde del fiume Ciane, in una minima parte costiera degli Iblei orientali, dove si trova attualmente la maggiore colonia spontanea di papiro in Europa.\nMeritevoli di attenzione sono inoltre le piante esclusive di questi luoghi: l'ortica rupestre (\"Urtica rupestris Guss\") \u00e8 un endemismo degli Iblei orientali situato nel sottobosco delle leccete, risalente alla paleo-flora terziaria, pu\u00f2 essere accomunata solamente con l\"Urtica morifolia\" delle isole Canarie; l'elicriso degli Iblei (\"Helichrysum hyblaeum\") presente nelle praterie steppiche iblee e i perpetuini delle rupi (\"Helichrysum scandens\"); il trachelio siciliano (\"Trachelium lanceolatum\"), altro paleo-endemismo degli Iblei orientali che cresce sulle pareti calcaree; la rara \"Zelkova sicula\" che cresce unicamente tra Buccheri e Melilli; e poi ancora il \"Limonium syracusanum\"; il \"Myosotis humilis\".\nFunghi e tartufi degli Iblei.\nI monti Iblei annoverano numerosi tipi di funghi, divisi in base al terreno e alla vegetazione nella quale crescono: nelle cave maggiori (Anapo, Cava grande, Irminio e via discorrendo in base alla grandezza) con l'associazione di alberi come il gi\u00e0 citato platano orientale, salice (\"Salix\"), oleandro (\"Nerium oleander\"), pioppo (\"Populus alba\" e \"Populus nigra\") e diversi altri arbusti, si rinvengono funghi di natura saprofite e parassite: \"Mycena inclinata; Cyclocybe aegerita; Pleurotus ostreatus; Trametes versicolor; Hypholoma fasciculare; Polyporus ciliatus; Polyporus badius; Marasmius rotula; Armillaria mellea\" e qualche altro; tra questi il pi\u00f9 noto \u00e8 il fungo del platano orientale: \"Ceratocystis fimbriata\", conosciuto in ambito locale come \u00abflagello della Valle dell'Anapo\u00bb.\nMolto noto \u00e8 il cosiddetto \u00abfungo di carrubbo\u00bb (\"Laetiporus sulphureus\"), raro ma al contempo parte integrante del territorio ibleo. Il castagno (\"Castanea\") e il nocciolo (\"Corylus avellana\") sono rari tra gli Iblei ma nelle aree ridotte dove crescono, vi si pu\u00f2 osservare il \"Rustroemia echinophila\" che vive sui ricci di castagno e su qualche altra specie. Nei terreni caratterizzati dalla steppa e dalla garriga, compresi quelli vulcanici del Lauro, vi si trovano tipi di funghi ricercati come il \"Pleurotus eryngii\". Nella fitta macchia mediterranea non mancano i prelibati porcini neri (\"Boletus aereus\"), insieme ai \"Boletus luridus e Boletus queletii;\" diverse variet\u00e0 dell\"'Amanita\" (\"ovoidea, vaginata, vittadinii\"); il gallinaccio (\"Cantharellus cibarius\" variet\u00e0 \"alborufescens\"), il \"Tricholoma terreum\" e altri ancora tra commestibili e non commestibili. Numerosi i funghi parassiti della macchia. Nei boschi si ritrovano centinaia di specie fungine e nel loro insieme ben rappresentano la flora micologica mediterranea, avvicinandosi particolaermente a quella del nord-Africa.\nDal primo decennio del XXI secolo si ha la certezza che anche sugli Iblei vi crescono i tartufi. Il comprensorio ibleo \u00e8 stato definito un territorio altamente tartufigeno. I tartufi si rinvengono pi\u00f9 nel lato siracusano, ma non mancano nemmeno in quello ragusano. Gli Iblei rappresentano un campo sperimentale in materia poich\u00e9 fino a qualche anno fa si credeva erroneamente che il fenomeno tartufigeno potesse riguardare solo alcune regioni del centro-nord Italia come il Piemonte o le Marche, ma gli interessanti rinvenimenti tra gli Iblei hanno ormai sancito il fenomeno anche per il sud Italia. Tra i tartufi rinvenuti lo scorzone nero o tartufo estivo (\"Tuber aestivum\") \u00e8 il pi\u00f9 diffuso, tuttavia \u00e8 stata accertata la presenza del nero pregiato (\"Tuber melanosporum\"), anche se \u00e8 piuttosto raro, e poi il tartufo bianchetto (\"Tuber borchii\"), il \"Tuber brumale\" e molti altri tipi."}
{"id": "6266557", "revid": "436907", "url": "https://it.wikipedia.org/wiki?curid=6266557", "title": "Losing Sleep", "text": ""}
{"id": "6266558", "revid": "1993636", "url": "https://it.wikipedia.org/wiki?curid=6266558", "title": "Trattato di Resht", "text": "Il trattato di Resht venne siglato tra l'Impero russo e l'Impero safavide di Persia a Rasht il 21 gennaio 1732. Secondo i termini del trattato la Russia avrebbe dovuto rinunciare alle proprie pretese ed a qualsiasi territorio a sud del fiume Kura. Questo comport\u00f2 la restituzione ai persiani delle province di Gilan, Mazandaran e Astrabad, conquistate da Pietro il Grande negli anni 1720 al termine della guerra russo-persiana. Le citt\u00e0 iraniane di Derbent, Tarki, Ganja, ecc. a nord del Kura vennero restituite nel giro dei tre anni successivi. In cambio, i persiani ora \"de facto\" governati dal generale Nader Shah garantirono dei privilegi commercianti ai mercanti russi e promisero di restaurare al trono Vakhtang VI al trono di Cartelia, ora esiliato in Russia dagli ottomani. I provvedimenti vennero confermati nel 1735 dal trattato di Ganja, in base al quale furono restituiti anche tutti i territori a nord del fiume Kura."}
{"id": "6266559", "revid": "933835", "url": "https://it.wikipedia.org/wiki?curid=6266559", "title": "Guerra romano-seleucide", "text": ""}
{"id": "6266561", "revid": "144796", "url": "https://it.wikipedia.org/wiki?curid=6266561", "title": "Guerra russo-persiana (1722-23)", "text": ""}
{"id": "6266562", "revid": "767487", "url": "https://it.wikipedia.org/wiki?curid=6266562", "title": "Donald Curtis", "text": "Biografia.\nHa iniziato la sua carriera nel 1940 ed ha proseguito fino al 1967, ricoprendo ruoli in oltre cento pellicole. Tra questi, vi \u00e8 quello del film \"I dieci comandamenti\" nel 1956. \u00c8 morto nel 1997, a 82 anni."}
{"id": "6266563", "revid": "933835", "url": "https://it.wikipedia.org/wiki?curid=6266563", "title": "Guerre contro Giugurta", "text": ""}
{"id": "6266565", "revid": "1649409", "url": "https://it.wikipedia.org/wiki?curid=6266565", "title": "James Anthony Walsh", "text": "Biografia.\nMonsignor James Anthony Walsh nacque a Cambridge, Massachusetts, il 24 febbraio 1867 da James Walsh e Hanna (nata Shea).\nFormazione e ministero sacerdotale.\nDopo aver completato la sua istruzione elementare nelle scuole pubbliche, frequent\u00f2 la Boston College High School dove, in attivit\u00e0 extrascolastiche, svilupp\u00f2 una passione per il giornalismo. Inizi\u00f2 gli studi universitari al Boston College ma li interruppe per studiare contabilit\u00e0. Trasferito all'Harvard College come \"studente speciale\", complet\u00f2 gli studi al seminario \"San Giovanni\" di Brighton.\nIl 20 maggio 1892 fu ordinato presbitero per l'arcidiocesi di Boston nella cattedrale della Santa Croce a Boston. In seguito fu curato della chiesa di San Patrizio a Roxbury dove diresse sodalizi e organizzazioni per giovani uomini e donne della parrocchia. Nel 1903 venne nominato direttore diocesano della Societ\u00e0 per la propagazione della fede.\nSpinto dal desiderio di occuparsi delle missioni, si rec\u00f2 in Europa e nel 1902 visit\u00f2 i seminari della Societ\u00e0 Missionaria di San Giuseppe di Mill Hill e della Societ\u00e0 per le Missioni Estere di Parigi.\nTornato negli Stati Uniti, incontr\u00f2 Thomas Frederick Price, con il quale decise di aprire un seminario per la formazione del clero missionario: nel 1907 fond\u00f2 la rivista missionaria \"The Field Afar\", una pubblicazione mensile sulle missioni estere della Chiesa cattolica, e nel 1911, con l'approvazione dell'episcopato statunitense e della Congregazione di Propaganda Fide, fond\u00f2 la Societ\u00e0 per le Missioni Estere degli Stati Uniti d'America, con sede a Maryknoll, presso New York.\nWalsh fu il primo superiore generale della congregazione e resse l'istituto fino al 1935. Nel 1912 contribu\u00ec a fondare il ramo femminile dell'istituto.\nMinistero episcopale.\nIl 20 aprile 1933 papa Pio XI lo nomin\u00f2 vescovo titolare di Siene. Ricevette l'ordinazione episcopale il 29 giugno successivo nella cappella del palazzo di Propaganda Fide a Roma dal cardinale Pietro Fumasoni Biondi, prefetto della Congregazione di Propaganda Fide, coconsacranti l'arcivescovo metropolita di Cincinnati John Timothy McNicholas e il vescovo ausiliare di New York John Joseph Dunn.\nMor\u00ec a Ossining il 14 aprile 1936 all'et\u00e0 di 69 anni.\nI suoi insegnamenti da prete diedero agli studenti un forte incoraggiamento a seguire i loro sogni nella vita. Oltre ai suoi articoli pubblicati su \"The Field Afar\", lasci\u00f2 numerosi scritti: \"Choral Sodality Handbook\" (1898-1955), \"A Modern Martyr\" (1907), \"Thoughts From Modern Martyrs\" (1908), \"Observations In The Orient\" (1919) e \"In The Homes Of Martyrs\" (1922).\n\u00c8 sepolto nella cripta della cappella del seminario del suo ordine a Ossining.\nGenealogia episcopale.\nLa genealogia episcopale \u00e8:"}
{"id": "6266595", "revid": "125873375", "url": "https://it.wikipedia.org/wiki?curid=6266595", "title": "Astra Linux", "text": "Astra Linux \u00e8 una distribuzione sviluppata in Russia derivata da Debian GNU/Linux. \u00c8 ideato per essere un sistema operativo utilizzato dall'esercito russo, altre forze armate e dai servizi segreti. Esso fornisce la protezione dei dati fino al livello di \"top secret\" del grado russo delle informazioni classificate. \u00c8 stato ufficialmente certificato dal Ministero della Difesa russo, dal Servizio federale per la tecnica e controllo delle esportazioni.\nIl creatore del sistema operativo \u00e8 Scientific/Manufacturing Enterprise RusBitTech che \u00e8 l'applicazione di soluzioni in base al decreto del governo russo \u21162299-\u0440 del 17/10/2010 che ordina le autorit\u00e0 federali e le istituzioni di bilancio ad implementare l'uso del software libero.\nI rilasci del sistema operativo prendono il nome dall'eroe della citt\u00e0 della Russia e CSI. Vi \u00e8 un rilascio per \"general purpose\" nome in codice \"Oryol\" finalizzato a \"raggiungere piccole e medi obiettivi di business\". Altre uscite sono contrassegnate ad \"usi speciali\" - il \"Smolensk\" per x86-64 PC, \"Tula\" per hardware di rete, \"Novorossiysk\" per i dispositivi mobili ARM e \"Murmansk\" per mainframe IBM System z.\nSi \u00e8 dichiarato che le licenze Astra Linux corrispondono alle leggi russe e internazionali e \"non in contraddizione con lo spirito e le richieste di licenza GPL\". Il sistema utilizza i pacchetti .deb.\nAstra Linux Special Edition viene utilizzato in Russia al Centro nazionale per il controllo della difesa.\nCi sono trattative per implementare l'utilizzo di massa di Astra Linux in numerose istituzioni statali della Repubblica di Crimea - l'utilizzo legittimo di altri sistemi operativi popolari \u00e8 discutibile a causa delle sanzioni internazionali durante la crisi ucraina.\nInoltre ci sono piani in materia di cooperazione di RusBitTech e Huawei."}
{"id": "6266606", "revid": "1305772", "url": "https://it.wikipedia.org/wiki?curid=6266606", "title": "Hakuba (disambigua)", "text": "Hakuba pu\u00f2 indicare:"}
{"id": "6266607", "revid": "124123", "url": "https://it.wikipedia.org/wiki?curid=6266607", "title": "Victor Leydet (partigiano)", "text": "Era nipote del deputato Victor Leydet e figlio del prefetto Edmond Francis Leydet. Laureato in lettere, comp\u00ec il dottorato di ricerca in diritto con una tesi discussa nel 1938 presso l'Universit\u00e0 di Parigi.\nNel 1939 fu arruolato come sergente nel 110\u00ba Reggimento Fanteria, quindi nel 55\u00ba Reggimento Fanteria Alpina. Fu prigioniero di guerra nel campo di Longvic nel 1940. Rilasciato, fu capo di gabinetto del prefetto di Digione, quindi prefetto a Tarbes e, in seguito, negli Alti Pirenei dal 1943. Fu sospeso dall'incarico nel 1945, sospettato dal Comitato di Liberazione di aver collaborato con le autorit\u00e0 tedesche, fu reintegrato dopo il non luogo a procedere. Fu direttore della societ\u00e0 generale di sorveglianza nel 1946. Durante il periodo come prefetto a Tarbes forn\u00ec documenti agli ebrei per evitare la deportazione.\nIl suo nominativo \u00e8 inserito nella rete dei servizi segreti del servizio storico della difesa francese."}
{"id": "6266627", "revid": "1305772", "url": "https://it.wikipedia.org/wiki?curid=6266627", "title": "Bel Air (Lana Del Rey)", "text": "Bel Air \u00e8 una canzone della cantautrice americana Lana Del Rey, contenuta nel suo terzo EP, \"Paradise\". Il brano, scritto da Lana Del Rey e Dan Heath, \u00e8 stato prodotto da quest'ultimo.\nIl brano e il videoclip.\nUn video promozionale per l'album Paradise, dal titolo \"Bel Air\", fu pubblicato su YouTube giorno 8 novembre 2012. Filmato da Kyle Newman, il video comprendeva delle scene tagliate dal videoclip di \"Summertime Sadness\" in cui Lana, piroettando su uno sfondo fumoso e colorito di blu, verde e viola monocromatici, \u00e8 mostrata come una creatura celeste. Nonostante non si serva del lip-synching, si sente la Del Rey cantare i versi: \"Roses, Bel Air, take me there/ I\u2019ve been waiting to meet you/ Palm trees, in the light, I can see, late at night/ Darling I\u2019m willing to greet you/ Come to me, baby\". \"Rolling Stone\" ha elogiato il cambiamento di personaggio che Lana Del Rey ha esibito nel videoclip della ballata notando una differenza significativa rispetto ai suoi soliti alter ego: cantante lounge, First Lady Onassis-Kennedy, e \"ragazza del moto club\". La critica Amy Sciarretto di \"PopCrush\" ha definito il video \"barboso\", \"una forma d'arte\", e ha paragonato il lavoro della Del Rey ai film neo-noir.Spinner di AOL ha detto: \"Ecco come immaginiamo il primo incontro tra Lana Del Rey e il regista del video di \"Bel Air\". Regista: Lana, puoi stare ferma l\u00ec in mezzo al fumo per un po' e guardare occasionalmente la cinepresa? Lana: OK. Regista: Maginifico!\" MTV asserisce l'ovvio parallelo tra il titolo della canzone ed il programma televisivo \"Willy il Principe di Bel Air\". Facendo notare che la Del Rey era \"splendida\" nel video, \"Vibe\" ha detto che \"...decisamente terrebbe occupato per qualche ora chi \u00e8 ossessionato da Lana.\"\nNella descrizione del video, la cantante ha riportato: \u00abI lost my reputation, i forgot my truth. But i have my beauty and i have my youth. 'TROPICO' the film, coming next year.\u00bb \"Spinner\" rispose confuso al pensiero ambiguo, dichiarando di non capire cosa intendesse. Fino al 21 novembre 2012, il video per \"Bel Air\" ha accumulato oltre 3 milioni di visualizzazioni su YouTube. Dopodich\u00e9 \u00e8 stato reso privato.\nUso nei media.\nInsieme a \"Paradise\", Del Rey present\u00f2 un cortometraggio intitolato \"Tropico\" che include le canzoni \"Body Electric\", \"Gods and Monsters\", e \"Bel Air\". filmato nel giugno 2013 e diretto da Anthony Mandler, Il corto \u00e8 stato caricato su YouTube e su VEVO attraverso il canale ufficiale della cantante, il 6 dicembre 2013.\nAccoglienza della critica.\nLeah Collins di \"Canada.com\" ha definito \"Bel Air\" un valzer angoscioso sulla scia di Enya. Invece \"The Huffington Post\" ha screditato sia \"Bel Air\" che \"Yayo\" come \"superflue\". Insoddisfatto da altre canzoni contenute in \"Paradise\", \"Digital Spy\" scrive che in \"Bel Air\", Lana Del Rey fa finalmente la cosa giusta."}
{"id": "6266631", "revid": "59785", "url": "https://it.wikipedia.org/wiki?curid=6266631", "title": "Comuni di Cipro del Nord", "text": "I comuni di Cipro del Nord (in turco: \"belediye\") costituiscono la suddivisione territoriale di secondo livello del Paese, dopo i distretti."}
{"id": "6266632", "revid": "2208340", "url": "https://it.wikipedia.org/wiki?curid=6266632", "title": "S\u014dj\u014db\u014d", "text": "Nel folclore e nella mitologia giapponese, \u00e8 il sovrano che governa i vari regni dei \"tengu\" stanziati sul monte Kurama.\nCaratteristiche.\nGeneralmente raffigurato come un anziano eremita dai lunghi capelli bianchi e dal naso (o becco) straordinariamente lungo, S\u014dj\u014db\u014d \u00e8 solito portare con s\u00e9 un ventaglio fatto di sette piume, simbolo della sua posizione di vertice all'interno della comunit\u00e0 \"tengu\", divinit\u00e0 minori che vivono nelle montagne o nelle foreste giapponesi.\nLeggenda.\nNoto per la sua straordinaria forza, secondo la leggenda avrebbe insegnato a Minamoto no Yoshitsune l'uso della spada, oltre ad avergli tramandato le sue conoscenze sulla magia. In alcuni villaggi giapponesi, la sua figura viene utilizzata come spauracchio per i bambini che si avventurano di notte da soli nelle foreste."}
{"id": "6266636", "revid": "110157", "url": "https://it.wikipedia.org/wiki?curid=6266636", "title": "Kerkdriel", "text": "Kerkdriel \u00e8 un villaggio dei Paesi Bassi appartenente alla provincia della Gheldria, parte del comune di Maasdriel."}
{"id": "6266642", "revid": "110157", "url": "https://it.wikipedia.org/wiki?curid=6266642", "title": "Chiesa di Santa Maria delle Grazie a Campi", "text": "La chiesa di Santa Maria delle Grazie, detta anche della Madonna della Neve, era un edificio religioso rupestre situato nella parte settentrionale del castello di Campi a Norcia.\nLa piccola chiesa fu completamente distrutta durante il terremoto del 26 ottobre 2016.\nStoria e descrizione.\nOccupava la sommit\u00e0 del colle (a circa 711 ) dove In epoca moderna sorgeva \"Campi Vecchio\", il nucleo pi\u00f9 antico di un insediamento che con \"Campi Nuovo\", sorto pi\u00f9 a valle, ripeteva lo schema \"castello-borgo\". Nel medioevo la denominazione era inversa: \"Campi Vecchio\" per l'agglomerato a valle, dove sorgeva la chiesa di San Salvatore, e \"Campi Nuovo\" per il castello; in effetti precedentemente, per oltre un millennio, la vita si era svolta nella piana, dove sorgeva una \"Civitas Campli\" sabina, poi romana e infine medievale. \nNell'et\u00e0 moderna i due nuclei si distanziarono notevolmente per l'effetto di un maggiore sviluppo del borgo verso i luoghi sottostanti e il castello di Campi rimase spopolato nella parte alta, diventando \"Campi Vecchio\".\nLa chiesa rest\u00f2 l'unica costruzione superstite in cima al paese, testimonianza di una passata pi\u00f9 densa edificazione. Non si conosce la sua origine, sulla facciata un architrave riportava incisa la data 1630, ma si ritiene che sia stata eretta precedentemente.\nEra stata una delle otto chiese comprese all'interno del castello insieme a due conventi, ormai diruti, delle orsoline e dei Minori francescani.\nEsternamente era un piccolo edificio con tetto a capanna, la facciata semplice con un unico portale e, sulla destra, un campanile a vela a due fornici.\nL\u2019interno era a navata unica con tre altari: sul maggiore si trovava una tela raffigurante \"Madonna con Bambino\"; gli altri due erano dedicati a San Gaetano e San Carlo, celebrati in due dipinti che gi\u00e0 da tempo erano stati trafugati. Numerosi e continui saccheggi infatti nel corso degli anni avevano reso l'interno della chiesa molto spoglio.\nVi si celebrava la Santa Messa il 2 luglio, giorno in cui la Chiesa cattolica celebra la festivit\u00e0 della Madonna delle Grazie."}
{"id": "6266646", "revid": "108804239", "url": "https://it.wikipedia.org/wiki?curid=6266646", "title": "Distintivo per combattimenti ravvicinati", "text": "il distintivo per combattimenti ravvicinati (in tedesco Nahkampfspange), \u00e8 stato un distintivo onorifico della Germania Nazista, istituito il 25 novembre 1942, assegnato per importanti atti di valore nei combattimenti ravvicinati ai militari della Wehrmacht durante la seconda guerra mondiale.\nVersioni.\nIl premio \u00e8 stato organizzato in tre classi per il conferimento: bronzo, per 15 atti di valore in combattimento ravvicinato, argento per 25 azioni ravvicinate e oro per 50 fatti d'arme.\nLa classe d'oro \u00e8 stata spesso considerata di valore superiore persino rispetto alla Croce di Cavaliere della Croce di Ferro da quanto era difficile riuscire ad ottenerla, tant'\u00e8 che veniva conferita solitamente dagli alti ranghi del Reich come Himmler o Hitler stesso.\nNel 1944, data l'impellente crescita di bisogno di conferimento per il corpo militare, si cre\u00f2 una onorificenza speciale per la Luftwaffe, che non differiva per\u00f2 con questa se non nell'aspetto della medaglia.\nAi sensi della legge sui titoli, ordini e decorazioni del 26 luglio 1957 promulgata dalla Repubblica Federale di Germania la decorazione pu\u00f2 essere utilizzata, qualora conferita, sotto rimozione del simbolo nazista dal distintivo.\nDescrizione.\nL'aspetto \u00e8 caratterizzato da un motivo centrale di fronde di quercia ospitante l'emblema nazionale dell'aquila nazista che sormonta una baionetta ed una stielhandgranate 24 incrociate fra loro.\nIl premio veniva indossato sopra il taschino sinistro della divisa."}
{"id": "6266669", "revid": "256896", "url": "https://it.wikipedia.org/wiki?curid=6266669", "title": "Regione metropolitana di Sorocaba", "text": ""}
{"id": "6266671", "revid": "287204", "url": "https://it.wikipedia.org/wiki?curid=6266671", "title": "Menieres", "text": ""}
{"id": "6266672", "revid": "37401", "url": "https://it.wikipedia.org/wiki?curid=6266672", "title": "Middle Liddel", "text": ""}
{"id": "6266673", "revid": "37401", "url": "https://it.wikipedia.org/wiki?curid=6266673", "title": "Big Liddell", "text": ""}
{"id": "6266674", "revid": "37401", "url": "https://it.wikipedia.org/wiki?curid=6266674", "title": "Great Liddell", "text": ""}
{"id": "6266675", "revid": "37401", "url": "https://it.wikipedia.org/wiki?curid=6266675", "title": "Little Liddell", "text": ""}
{"id": "6266679", "revid": "1305772", "url": "https://it.wikipedia.org/wiki?curid=6266679", "title": "Cola (Lana Del Rey)", "text": "Cola \u00e8 un brano musicale della cantautrice statunitense Lana Del Rey, terza traccia del suo terzo EP, \"Paradise\", scritta da Lana Del Rey e Rick Novels\nDescrizione.\n\"Cola\" \u00e8 stata scritta da Elizabeth Grant e Rick Nowels. Quando le fu chiesto quali fossero le origini della canzone, lei spieg\u00f2: \u00abIl mio fidanzato [Barrie-James O'Neill] \u00e8 scozzese, lui trova le ragazze americane molto esotiche. Una volta mi disse: 'Voi ragazze americane andate in giro come se la vostra figa sapesse di Pepsi-Cola, come se vi copriste con una bandiera americana per dormire.' Ci trova tutte molto patriottiche.\u00bb. La canzone, prodotta da Nowels, \u00e8 stata co-prodotta dal team di produzione DK. L'arrangiamento comprende una batteria elettronica a cura di Kieron Menzies, il quale \u00e8 stato anche produttore esecutivo. La canzone \u00e8 stata registrata presso The Green Building a Santa Monica, con la post-produzione di Chris Garcia e Jordan Stilwell John Davis infine miss\u00f2 la traccia presso il the Metropolis Mastering a Londra. La traccia era originariamente intitolata con il secondo titolo di \"(Pussy\", in base a quanto testimoniano il database della American Society of Composers, Authors and Publishers (ASCAP) edHarry Fox Agency.\nIn seguito al rilascio di \"Ride\" il 25 settembre 2012, Lana Del Rey pubblic\u00f2 un trailer contenente l'anteprima di alcune canzoni dell'EP \"Paradise\". Nella breve clip canta \u00ab\"My pussy tastes like Pepsi Cola/My eyes are wide like cherry pies.\"\u00bb. Nel trailer e nella prima edizione della tracklist, \"Cola\" \u00e8 riportata con il titolo alternativo \"Pussy\", che venne eliminato dalla tracklist definitiva. Il 14 novembre 2012, Digital Spy annunci\u00f2 che Lana Del Rey avrebbe rilasciato la canzone come secondo singolo dell'EP. Lei disse che la casa discografica era dubbiosa al riguardo. Questa infine scelse a sorpresa di pubblicare \"Dark Paradise\" come ultimo singolo estratto da \"Born to Die\".\nAccoglienza.\n\"Cola\" ha ricevuto critiche miste. \"Hindustan Times\" ha criticato l'anteprima della canzone, dicendo che dava prova del fatto che lei fosse ormai a corto di idee e che il brano suonasse stranamente simile alle altre dell'album. Robert Copsey di \"Digital Spy\" ha notato che gli hook sono eleganti ma non compromettono l'immagine sfacciata della cantante. Notando quanto ritmicamente simili siano le altre tracce in \"Paradise,\" \"Slant Magazine\" dice: \u00ab\"Cola\" \u00e8 diversa, portando la pop-art della Del Rey ad un'estrema femme fatality nel regno dell'impudenza, ma anche mandando in frantumi un alter ego che gi\u00e0 esiste in una sala degli specchi.\u00bb.\nSuccesso commerciale.\nIl brano si \u00e8 classificato inizialmente in Irlanda, in cui \u00e8 arrivato alla posizione numero 99 prima ancora che il rilascio ufficiale del singolo fosse annunciato. Ha debuttato alla UK Singles Chart al numero 120 nella settimana del 18 novembre 2012. Con il rilascio \"Paradise\", varie tracce di dell'EP trovarono posto nella \"Billboard \"Top Rock Songs chart, tra cui \"Cola\", collocata alla 22."}
{"id": "6266682", "revid": "1430665", "url": "https://it.wikipedia.org/wiki?curid=6266682", "title": "Emilio De Rossignoli", "text": ""}
{"id": "6266683", "revid": "15756", "url": "https://it.wikipedia.org/wiki?curid=6266683", "title": "Distintivo di paracadutista", "text": "Il distintivo di paracadutista della Luftwaffe (in tedesco Fallschirmsch\u00fctzenabzeichen der Luftwaffe), promosso dal comandante della Luftwaffe il Reichsmarschall Hermann G\u00f6ring e istituito il 5 novembre 1936, \u00e8 stato un distintivo onorifico della Germania Nazista assegnato ai fallschirmj\u00e4ger, i paracadutisti, dell'aeronautica nazista.\nVersioni.\nAi sensi della legge sui titoli, ordini e decorazioni del 26 luglio 1957 promulgata dalla Repubblica Federale di Germania la decorazione pu\u00f2 essere utilizzata, qualora conferita, sotto rimozione della svastica dal distintivo.\nDescrizione.\nProtetta da una corona ovale di fronde di quercia a destra e alloro a sinistra il distintivo ha nel suo centro un'aquila nazista, aquila che tiene quindi tra le sue grinfie una svastica, rivolta in picchiata verso sinistra.\nIl premio veniva indossato sulla parte inferiore del taschino sinistro della divisa, sotto la Croce di Ferro di I Classe, o grado equivalente, in caso di aggiudicazione."}
{"id": "6266684", "revid": "1281965", "url": "https://it.wikipedia.org/wiki?curid=6266684", "title": "Distintivo dei paracadutisti", "text": ""}
{"id": "6266704", "revid": "765341", "url": "https://it.wikipedia.org/wiki?curid=6266704", "title": "Ala\u015fa", "text": "Ala\u015fa \u00e8 un comune dell'Azerbaigian situato nel distretto di Astara. Conta una popolazione di 396 abitanti.\nCollegamenti esterni.\nAla\u015fa su GEOnet Names Server"}
{"id": "6266715", "revid": "765341", "url": "https://it.wikipedia.org/wiki?curid=6266715", "title": "Artupa", "text": "Artupa \u00e8 un comune dell'Azerbaigian situato nel distretto di Astara.\nCollegamenti esterni.\nArtupa su GEOnet Names Server"}
{"id": "6266719", "revid": "765341", "url": "https://it.wikipedia.org/wiki?curid=6266719", "title": "Asxanak\u0259ran", "text": "Asxanak\u0259ran \u00e8 un comune dell'Azerbaigian situato nel distretto di Astara. Conta una popolazione di 1.066 abitanti.\nCollegamenti esterni.\nAsxanak\u0259ran su GEOnet Names Server"}
{"id": "6266720", "revid": "1573940", "url": "https://it.wikipedia.org/wiki?curid=6266720", "title": "Bala \u015eaha\u011fac", "text": "Bala \u015eaha\u011fac, o Balaca \u015eaha\u011fac, \u00e8 un comune dell'Azerbaigian situato nel distretto di Astara."}
{"id": "6266721", "revid": "765341", "url": "https://it.wikipedia.org/wiki?curid=6266721", "title": "Burzub\u0259nd", "text": "Burzub\u0259nd \u00e8 un comune dell'Azerbaigian situato nel distretto di Astara. Conta una popolazione di 978 abitanti.\nCollegamenti esterni.\nBurzub\u0259nd su GEOnet Names Server"}
{"id": "6266722", "revid": "1305772", "url": "https://it.wikipedia.org/wiki?curid=6266722", "title": "\u00c7ayoba", "text": "\u00c7ayoba \u00e8 un comune dell'Azerbaigian situato nel distretto di Astara. Conta una popolazione di 1.224 abitanti."}
{"id": "6266723", "revid": "765341", "url": "https://it.wikipedia.org/wiki?curid=6266723", "title": "Deqadi", "text": "Deqadi \u00e8 un comune dell'Azerbaigian situato nel distretto di Astara.\nCollegamenti esterni.\nDeqadi su GEOnet Names Server"}
{"id": "6266724", "revid": "765341", "url": "https://it.wikipedia.org/wiki?curid=6266724", "title": "Dolu (Azerbaigian)", "text": "Dolu \u00e8 un comune dell'Azerbaigian situato nel distretto di Astara. Conta una popolazione di 343 abitanti.\nCollegamenti esterni.\nDolu su GEOnet Names Server"}
{"id": "6266725", "revid": "765341", "url": "https://it.wikipedia.org/wiki?curid=6266725", "title": "D\u00fcrriy\u0259", "text": "D\u00fcrriy\u0259 \u00e8 un comune dell'Azerbaigian situato nel distretto di Astara. Conta una popolazione di 697 abitanti.\nCollegamenti esterni.\nD\u00fcrriy\u0259 su GEOnet Names Server"}
{"id": "6266727", "revid": "767487", "url": "https://it.wikipedia.org/wiki?curid=6266727", "title": "\u018fr\u00e7ivan", "text": "\u018fr\u00e7ivan \u00e8 un comune dell'Azerbaigian situato nel distretto di Astara. Conta una popolazione di 8.084 abitanti.\nCollegamenti esterni.\n\u018fr\u00e7ivan su GEOnet Names Server"}
{"id": "6266728", "revid": "765341", "url": "https://it.wikipedia.org/wiki?curid=6266728", "title": "Hamo\u015fam", "text": "Hamo\u015fam \u00e8 un comune dell'Azerbaigian situato nel distretto di Astara. Conta una popolazione di 1.750 abitanti.\nCollegamenti esterni.\nHamo\u015fam su GEOnet Names Server"}
{"id": "6266729", "revid": "765341", "url": "https://it.wikipedia.org/wiki?curid=6266729", "title": "Kijoba", "text": "Kijoba \u00e8 un comune dell'Azerbaigian situato nel distretto di Astara. Conta una popolazione di 4.412 abitanti.\nCollegamenti esterni.\nKijoba su GEOnet Names Server"}
{"id": "6266730", "revid": "765341", "url": "https://it.wikipedia.org/wiki?curid=6266730", "title": "Kokolos", "text": "Kokolos \u00e8 un comune dell'Azerbaigian situato nel distretto di Astara. Conta una popolazione di 3.505 abitanti.\nCollegamenti esterni.\nKokolos su GEOnet Names Server"}
{"id": "6266731", "revid": "1573940", "url": "https://it.wikipedia.org/wiki?curid=6266731", "title": "Kolatan (Astara)", "text": "Kolatan \u00e8 un comune dell'Azerbaigian situato nel distretto di Astara."}
{"id": "6266732", "revid": "765341", "url": "https://it.wikipedia.org/wiki?curid=6266732", "title": "Marz\u0259s\u0259", "text": "Marz\u0259s\u0259 \u00e8 un comune dell'Azerbaigian situato nel distretto di Astara. Conta una popolazione di 449 abitanti.\nCollegamenti esterni.\nMarz\u0259s\u0259 su GEOnet Names Server"}
{"id": "6266733", "revid": "765341", "url": "https://it.wikipedia.org/wiki?curid=6266733", "title": "Ma\u015fxan", "text": "Ma\u015fxan \u00e8 un comune dell'Azerbaigian situato nel distretto di Astara. Conta una popolazione di 2.518 abitanti.\nCollegamenti esterni.\nMa\u015fxan su GEOnet Names Server"}
{"id": "6266734", "revid": "765341", "url": "https://it.wikipedia.org/wiki?curid=6266734", "title": "M\u0259scidm\u0259h\u0259ll\u0259", "text": "M\u0259scidm\u0259h\u0259ll\u0259 \u00e8 un comune dell'Azerbaigian situato nel distretto di Astara. Conta una popolazione di 1.046 abitanti.\nCollegamenti esterni.\nM\u0259scidm\u0259h\u0259ll\u0259 su GEOnet Names Server"}
{"id": "6266735", "revid": "765341", "url": "https://it.wikipedia.org/wiki?curid=6266735", "title": "Miki (Azerbaigian)", "text": "Miki \u00e8 un comune dell'Azerbaigian situato nel distretto di Astara. Conta una popolazione di 935 abitanti.\nCollegamenti esterni.\nMiki su GEOnet Names Server"}
{"id": "6266736", "revid": "2006282", "url": "https://it.wikipedia.org/wiki?curid=6266736", "title": "Motolayataq", "text": "Motolayataq \u00e8 un comune dell'Azerbaigian situato nel distretto di Astara. Conta una popolazione di 1.108 abitanti."}
{"id": "6266737", "revid": "765341", "url": "https://it.wikipedia.org/wiki?curid=6266737", "title": "Ojak\u0259ran", "text": "Ojak\u0259ran \u00e8 un comune dell'Azerbaigian situato nel distretto di Astara. Conta una popolazione di 1.750 abitanti.\nCollegamenti esterni.\nOjak\u0259ran su GEOnet Names Server"}
{"id": "6266738", "revid": "1305772", "url": "https://it.wikipedia.org/wiki?curid=6266738", "title": "Ovala", "text": "Ovala \u00e8 un comune dell'Azerbaigian situato nel distretto di Astara. Conta una popolazione di 258 abitanti."}
{"id": "6266739", "revid": "765341", "url": "https://it.wikipedia.org/wiki?curid=6266739", "title": "P\u0259lik\u0259\u015f", "text": "P\u0259lik\u0259\u015f \u00e8 un comune dell'Azerbaigian situato nel distretto di Astara. Conta una popolazione di 1.587 abitanti.\nCollegamenti esterni.\nP\u0259lik\u0259\u015f su GEOnet Names Server"}
{"id": "6266740", "revid": "765341", "url": "https://it.wikipedia.org/wiki?curid=6266740", "title": "Pens\u0259r", "text": "Pens\u0259r \u00e8 un comune dell'Azerbaigian situato nel distretto di Astara. Conta una popolazione di 4.702 abitanti.\nCollegamenti esterni.\nPens\u0259r su GEOnet Names Server"}
{"id": "6266741", "revid": "1573940", "url": "https://it.wikipedia.org/wiki?curid=6266741", "title": "Qap\u0131\u00e7\u0131m\u0259h\u0259ll\u0259", "text": "Qap\u0131\u00e7\u0131m\u0259h\u0259ll\u0259 \u00e8 un comune dell'Azerbaigian situato nel distretto di Astara."}
{"id": "6266742", "revid": "765341", "url": "https://it.wikipedia.org/wiki?curid=6266742", "title": "Rin\u0259", "text": "Rin\u0259 o anche Reyna, \u00e8 un comune dell'Azerbaigian situato nel distretto di Astara. Conta una popolazione di 925 abitanti.\nCollegamenti esterni.\nRin\u0259 also (Reyna su GEOnet Names Server"}
{"id": "6266743", "revid": "1573940", "url": "https://it.wikipedia.org/wiki?curid=6266743", "title": "R\u00fcd\u0259k\u0259nar (Astara)", "text": "R\u00fcd\u0259k\u0259nar \u00e8 un comune dell'Azerbaigian situato nel distretto di Astara."}
{"id": "6266744", "revid": "1573940", "url": "https://it.wikipedia.org/wiki?curid=6266744", "title": "\u015ea\u011flaz\u00fcz\u0259", "text": "\u015ea\u011flaz\u00fcz\u0259 \u00e8 un comune dell'Azerbaigian situato nel distretto di Astara."}
{"id": "6266745", "revid": "765341", "url": "https://it.wikipedia.org/wiki?curid=6266745", "title": "\u015eaha\u011fac", "text": "\u015eaha\u011fac \u00e8 un comune dell'Azerbaigian situato nel distretto di Astara. Conta una popolazione di 4.300 abitanti.\nCollegamenti esterni.\n\u015eaha\u011fac su GEOnet Names Server"}
{"id": "6266746", "revid": "765341", "url": "https://it.wikipedia.org/wiki?curid=6266746", "title": "S\u0259nc\u0259r\u0259di", "text": "S\u0259nc\u0259r\u0259di \u00e8 un comune dell'Azerbaigian situato nel distretto di Astara. Conta una popolazione di 1.849 abitanti.\nCollegamenti esterni.\nS\u0259nc\u0259r\u0259di su GEOnet Names Server"}
{"id": "6266747", "revid": "765341", "url": "https://it.wikipedia.org/wiki?curid=6266747", "title": "\u015e\u0259m\u0259t\u00fck", "text": "\u015e\u0259m\u0259t\u00fck \u00e8 un comune dell'Azerbaigian situato nel distretto di Astara. Conta una popolazione di 462 abitanti.\nCollegamenti esterni.\n\u015e\u0259m\u0259t\u00fck su GEOnet Names Server"}
{"id": "6266748", "revid": "765341", "url": "https://it.wikipedia.org/wiki?curid=6266748", "title": "Sel\u0259k\u0259ran", "text": "Sel\u0259k\u0259ran \u00e8 un comune dell'Azerbaigian situato nel distretto di Astara. Conta una popolazione di 886 abitanti.\nCollegamenti esterni.\nSel\u0259k\u0259ran su GEOnet Names Server"}
{"id": "6266750", "revid": "765341", "url": "https://it.wikipedia.org/wiki?curid=6266750", "title": "S\u0259r\u0259k", "text": "S\u0259r\u0259k \u00e8 un comune dell'Azerbaigian situato nel distretto di Astara. Conta una popolazione di 1.603 abitanti.\nCollegamenti esterni.\nS\u0259r\u0259k su GEOnet Names Server"}
{"id": "6266751", "revid": "767487", "url": "https://it.wikipedia.org/wiki?curid=6266751", "title": "S\u0131m", "text": "S\u0131m \u00e8 un comune dell'Azerbaigian situato nel distretto di Astara. Conta una popolazione di 582 abitanti.\nCollegamenti esterni.\nS\u0131m su GEOnet Names Server"}
{"id": "6266752", "revid": "765341", "url": "https://it.wikipedia.org/wiki?curid=6266752", "title": "Sipiy\u0259part", "text": "Sipiy\u0259part \u00e8 un comune dell'Azerbaigian situato nel distretto di Astara. Conta una popolazione di 616 abitanti.\nCollegamenti esterni.\nSipiy\u0259part su GEOnet Names Server"}
{"id": "6266753", "revid": "765341", "url": "https://it.wikipedia.org/wiki?curid=6266753", "title": "S\u0131qalonu", "text": "S\u0131qalonu \u00e8 un comune dell'Azerbaigian situato nel distretto di Astara. Conta una popolazione di 403 abitanti.\nCollegamenti esterni.\nS\u0131qalonu su GEOnet Names Server"}
{"id": "6266754", "revid": "765341", "url": "https://it.wikipedia.org/wiki?curid=6266754", "title": "Siyaku", "text": "Siyaku \u00e8 un comune dell'Azerbaigian situato nel distretto di Astara. Conta una popolazione di 1.281 abitanti.\nCollegamenti esterni.\nSiyaku su GEOnet Names Server"}
{"id": "6266755", "revid": "765341", "url": "https://it.wikipedia.org/wiki?curid=6266755", "title": "\u015eiy\u0259k\u0259ran", "text": "\u015eiy\u0259k\u0259ran \u00e8 un comune dell'Azerbaigian situato nel distretto di Astara. \nCollegamenti esterni.\n\u015eiy\u0259k\u0259ran su GEOnet Names Server"}
{"id": "6266756", "revid": "765341", "url": "https://it.wikipedia.org/wiki?curid=6266756", "title": "Siy\u0259t\u00fck", "text": "Siy\u0259t\u00fck \u00e8 un comune dell'Azerbaigian situato nel distretto di Astara. Conta una popolazione di 982 abitanti.\nCollegamenti esterni.\nSiy\u0259t\u00fck su GEOnet Names Server"}
{"id": "6266757", "revid": "765341", "url": "https://it.wikipedia.org/wiki?curid=6266757", "title": "\u015e\u00fcmr\u00fcd", "text": "\u015e\u00fcmr\u00fcd \u00e8 un comune dell'Azerbaigian situato nel distretto di Astara. Conta una popolazione di 729 abitanti.\nCollegamenti esterni.\n\u015e\u00fcmr\u00fcd su GEOnet Names Server"}
{"id": "6266758", "revid": "765341", "url": "https://it.wikipedia.org/wiki?curid=6266758", "title": "Supariba\u011f", "text": "Supariba\u011f \u00e8 un comune dell'Azerbaigian situato nel distretto di Astara. Conta una popolazione di 1.052 abitanti.\nCollegamenti esterni.\nSupariba\u011f su GEOnet Names Server"}
{"id": "6266759", "revid": "765341", "url": "https://it.wikipedia.org/wiki?curid=6266759", "title": "\u015euvi (Astara)", "text": "\u015euvi \u00e8 un comune dell'Azerbaigian situato nel distretto di Astara. Conta una popolazione di 1.072 abitanti.\nCollegamenti esterni.\n\u015euvi su GEOnet Names Server"}
{"id": "6266760", "revid": "765341", "url": "https://it.wikipedia.org/wiki?curid=6266760", "title": "T\u0259ng\u0259rud", "text": "T\u0259ng\u0259rud \u00e8 un comune dell'Azerbaigian situato nel distretto di Astara. Conta una popolazione di 3.298 abitanti.\nCollegamenti esterni.\nTangerud su GEOnet Names Server"}
{"id": "6266761", "revid": "765341", "url": "https://it.wikipedia.org/wiki?curid=6266761", "title": "Toradi", "text": "Toradi \u00e8 un comune dell'Azerbaigian situato nel distretto di Astara. Conta una popolazione di 820 abitanti.\nCollegamenti esterni.\nToradi su GEOnet Names Server"}
{"id": "6266762", "revid": "765341", "url": "https://it.wikipedia.org/wiki?curid=6266762", "title": "T\u00fcl\u0259k\u00fcvan", "text": "T\u00fcl\u0259k\u00fcvan \u00e8 un comune dell'Azerbaigian situato nel distretto di Astara. Conta una popolazione di 1.296 abitanti.\nCollegamenti esterni.\nT\u00fcl\u0259k\u00fcvan su GEOnet Names Server"}
{"id": "6266763", "revid": "765341", "url": "https://it.wikipedia.org/wiki?curid=6266763", "title": "Vaqo", "text": "Vaqo \u00e8 un comune dell'Azerbaigian situato nel distretto di Astara. Conta una popolazione di 1.598 abitanti.\nCollegamenti esterni.\nVaqo su GEOnet Names Server"}
{"id": "6266764", "revid": "765341", "url": "https://it.wikipedia.org/wiki?curid=6266764", "title": "Z\u00fcng\u00fcl\u0259\u015f", "text": "Z\u00fcng\u00fcl\u0259\u015f \u00e8 un comune dell'Azerbaigian situato nel distretto di Astara. Conta una popolazione di 554 abitanti.\nCollegamenti esterni.\nZ\u00fcng\u00fcl\u0259\u015f su GEOnet Names Server"}
{"id": "6266765", "revid": "599013", "url": "https://it.wikipedia.org/wiki?curid=6266765", "title": "Anbabu", "text": ""}
{"id": "6266767", "revid": "599013", "url": "https://it.wikipedia.org/wiki?curid=6266767", "title": "Avyarud", "text": ""}
{"id": "6266768", "revid": "599013", "url": "https://it.wikipedia.org/wiki?curid=6266768", "title": "Azaru", "text": ""}
{"id": "6266770", "revid": "1573940", "url": "https://it.wikipedia.org/wiki?curid=6266770", "title": "\u015e\u0259vqo", "text": "\u015e\u0259vqo \u00e8 un comune dell'Azerbaigian situato nel distretto di Astara."}
{"id": "6266779", "revid": "599013", "url": "https://it.wikipedia.org/wiki?curid=6266779", "title": "Bagchilyar", "text": ""}
{"id": "6266780", "revid": "599013", "url": "https://it.wikipedia.org/wiki?curid=6266780", "title": "Balbau", "text": ""}
{"id": "6266781", "revid": "599013", "url": "https://it.wikipedia.org/wiki?curid=6266781", "title": "Bili (Azerbaigian)", "text": ""}
{"id": "6266782", "revid": "599013", "url": "https://it.wikipedia.org/wiki?curid=6266782", "title": "Binab\u0259y", "text": ""}
{"id": "6266783", "revid": "599013", "url": "https://it.wikipedia.org/wiki?curid=6266783", "title": "Bio (Azerbaigian)", "text": ""}
{"id": "6266784", "revid": "599013", "url": "https://it.wikipedia.org/wiki?curid=6266784", "title": "Bursut", "text": ""}
{"id": "6266786", "revid": "599013", "url": "https://it.wikipedia.org/wiki?curid=6266786", "title": "\u00c7\u00fck\u0259\u015f", "text": ""}
{"id": "6266787", "revid": "599013", "url": "https://it.wikipedia.org/wiki?curid=6266787", "title": "\u00c7uva\u015f", "text": ""}
{"id": "6266788", "revid": "599013", "url": "https://it.wikipedia.org/wiki?curid=6266788", "title": "D\u0259stor", "text": ""}
{"id": "6266789", "revid": "599013", "url": "https://it.wikipedia.org/wiki?curid=6266789", "title": "Diqo", "text": ""}
{"id": "6266790", "revid": "599013", "url": "https://it.wikipedia.org/wiki?curid=6266790", "title": "Dylmady", "text": ""}
{"id": "6266791", "revid": "37401", "url": "https://it.wikipedia.org/wiki?curid=6266791", "title": "Trivium", "text": ""}
{"id": "6266792", "revid": "599013", "url": "https://it.wikipedia.org/wiki?curid=6266792", "title": "\u018fkb\u0259rm\u0259hl\u0259", "text": ""}
{"id": "6266793", "revid": "599013", "url": "https://it.wikipedia.org/wiki?curid=6266793", "title": "Gilakeran", "text": ""}
{"id": "6266794", "revid": "599013", "url": "https://it.wikipedia.org/wiki?curid=6266794", "title": "Gil\u0259parqo", "text": ""}
{"id": "6266795", "revid": "599013", "url": "https://it.wikipedia.org/wiki?curid=6266795", "title": "Gil\u0259\u015f\u0259", "text": ""}
{"id": "6266796", "revid": "599013", "url": "https://it.wikipedia.org/wiki?curid=6266796", "title": "G\u00fclyatan", "text": ""}
{"id": "6266798", "revid": "599013", "url": "https://it.wikipedia.org/wiki?curid=6266798", "title": "H\u0259jo", "text": ""}
{"id": "6266799", "revid": "599013", "url": "https://it.wikipedia.org/wiki?curid=6266799", "title": "H\u0259sin", "text": ""}
{"id": "6266800", "revid": "599013", "url": "https://it.wikipedia.org/wiki?curid=6266800", "title": "Klinbi", "text": ""}
{"id": "6266801", "revid": "599013", "url": "https://it.wikipedia.org/wiki?curid=6266801", "title": "L\u0259l\u0259k\u0259pe\u015ft\u0259", "text": ""}
{"id": "6266802", "revid": "599013", "url": "https://it.wikipedia.org/wiki?curid=6266802", "title": "Li\u0259zi", "text": ""}
{"id": "6266803", "revid": "599013", "url": "https://it.wikipedia.org/wiki?curid=6266803", "title": "Lobir", "text": ""}
{"id": "6266804", "revid": "599013", "url": "https://it.wikipedia.org/wiki?curid=6266804", "title": "Lomin", "text": ""}
{"id": "6266805", "revid": "599013", "url": "https://it.wikipedia.org/wiki?curid=6266805", "title": "L\u00f6v\u0259yin", "text": ""}
{"id": "6266806", "revid": "599013", "url": "https://it.wikipedia.org/wiki?curid=6266806", "title": "Noyabud", "text": ""}
{"id": "6266807", "revid": "599013", "url": "https://it.wikipedia.org/wiki?curid=6266807", "title": "Qalad\u0259hn\u0259", "text": ""}
{"id": "6266808", "revid": "83531", "url": "https://it.wikipedia.org/wiki?curid=6266808", "title": "Qam\u0131\u015foba", "text": "Qam\u0131\u015foba,Qam\u0131\u015fovka, \u00e8 un comune dell'Azerbaigian situato nel distretto di Astara."}
{"id": "6266809", "revid": "599013", "url": "https://it.wikipedia.org/wiki?curid=6266809", "title": "Qanqala\u015f", "text": ""}
{"id": "6266810", "revid": "599013", "url": "https://it.wikipedia.org/wiki?curid=6266810", "title": "Rivadila", "text": ""}
{"id": "6266811", "revid": "599013", "url": "https://it.wikipedia.org/wiki?curid=6266811", "title": "S\u0259k\u0259\u015fam", "text": ""}
{"id": "6266812", "revid": "599013", "url": "https://it.wikipedia.org/wiki?curid=6266812", "title": "S\u0259liva", "text": ""}
{"id": "6266813", "revid": "599013", "url": "https://it.wikipedia.org/wiki?curid=6266813", "title": "Shua (Azerbaigian)", "text": ""}
{"id": "6266814", "revid": "599013", "url": "https://it.wikipedia.org/wiki?curid=6266814", "title": "S\u0131h\u0259k\u0259ran", "text": ""}
{"id": "6266815", "revid": "599013", "url": "https://it.wikipedia.org/wiki?curid=6266815", "title": "Sipiya\u0259lf\u0259tik", "text": ""}
{"id": "6266816", "revid": "1514393", "url": "https://it.wikipedia.org/wiki?curid=6266816", "title": "Sipiyy\u0259d", "text": ""}
{"id": "6266817", "revid": "599013", "url": "https://it.wikipedia.org/wiki?curid=6266817", "title": "\u015e\u0131xarx\u0131", "text": ""}
{"id": "6266818", "revid": "599013", "url": "https://it.wikipedia.org/wiki?curid=6266818", "title": "\u015e\u0131x\u0131mpe\u015ft\u0259", "text": ""}
{"id": "6266819", "revid": "599013", "url": "https://it.wikipedia.org/wiki?curid=6266819", "title": "\u015e\u0131xm\u0259hl\u0259", "text": ""}
{"id": "6266820", "revid": "599013", "url": "https://it.wikipedia.org/wiki?curid=6266820", "title": "Siyake\u015f", "text": ""}
{"id": "6266821", "revid": "599013", "url": "https://it.wikipedia.org/wiki?curid=6266821", "title": "\u015euva\u015f", "text": ""}
{"id": "6266822", "revid": "599013", "url": "https://it.wikipedia.org/wiki?curid=6266822", "title": "Tangov", "text": ""}
{"id": "6266823", "revid": "599013", "url": "https://it.wikipedia.org/wiki?curid=6266823", "title": "Taxtak\u0259ran", "text": ""}
{"id": "6266824", "revid": "599013", "url": "https://it.wikipedia.org/wiki?curid=6266824", "title": "Unuz", "text": ""}
{"id": "6266825", "revid": "599013", "url": "https://it.wikipedia.org/wiki?curid=6266825", "title": "Vaqadi", "text": ""}
{"id": "6266826", "revid": "599013", "url": "https://it.wikipedia.org/wiki?curid=6266826", "title": "V\u0259l\u0259parqo", "text": ""}
{"id": "6266827", "revid": "599013", "url": "https://it.wikipedia.org/wiki?curid=6266827", "title": "V\u0259n\u0259\u015fik\u0259\u015f", "text": ""}
{"id": "6266828", "revid": "599013", "url": "https://it.wikipedia.org/wiki?curid=6266828", "title": "V\u0259zn\u0259\u015f", "text": ""}
{"id": "6266829", "revid": "599013", "url": "https://it.wikipedia.org/wiki?curid=6266829", "title": "V\u0131l\u0259\u015f\u0259", "text": ""}
{"id": "6266831", "revid": "1514393", "url": "https://it.wikipedia.org/wiki?curid=6266831", "title": "Vovlada", "text": ""}
{"id": "6266832", "revid": "599013", "url": "https://it.wikipedia.org/wiki?curid=6266832", "title": "X\u0131\u00e7aso", "text": ""}
{"id": "6266833", "revid": "599013", "url": "https://it.wikipedia.org/wiki?curid=6266833", "title": "R\u0131qloba", "text": ""}
{"id": "6266835", "revid": "536159", "url": "https://it.wikipedia.org/wiki?curid=6266835", "title": "Tropicana (marchio)", "text": ""}
{"id": "6266838", "revid": "536159", "url": "https://it.wikipedia.org/wiki?curid=6266838", "title": "Tropicana Products", "text": ""}
{"id": "6266866", "revid": "1573940", "url": "https://it.wikipedia.org/wiki?curid=6266866", "title": "Oratorio della Beata Vergine della Mercede", "text": "L'oratorio della Beata Vergine della Mercede, popolarmente indicato anche come della Madonna del Paneto, \u00e8 un piccolo edificio sacro risalente I primi anni del XVIII secolo sito a Giacciano, frazione del comune sparso di Giacciano con Baruchella, in provincia di Rovigo.\nSorto per offrire ai fedeli un luogo per venerare l'immagine sacra della Madonna della Mercede, popolarmente \u00e8 detta del paneto per la caratteristica iconografica della statua che impreziosisce l'altare, recante nella mano destra due pani.\nStoria.\n\u00c8 noto che fin da 1703 gli abitanti di Giacciano utilizzavano un'immagine della Madonna della Mercede, popolarmente indicata come Madonna dei Sabbioni, nelle ricorrenze sacre e nelle processioni che partivano nella localit\u00e0 dove era sito \"il gelso con immagine appesa\".\nBen presto la volont\u00e0 popolare di erigere un edificio venne accolta, iniziando a costruire dal 1716 un oratorio, semplice nella pianta a navata unica ma impreziosito nella facciata da elementi architettonici neoclassici che viene terminato un anno pi\u00f9 tardi.\nL'originale immagine, in carta, viene sostituita da una statua su iniziativa di un certo Baratella da Giacciano. La singolare iconografia che vede la Madonna col Bambino tenere nella mano destra due pani si deve probabilmente ricordare che la precedente venne con quello barattata con un vendimmagini. La stessa \u00e8 inoltre citata come Madonna del capitello in quanto, rimossa dal gelso, veniva appesa a un Pilastrello quando vi era necessit\u00e0 di trasportarla nella chiesa parrocchiale di Sant'Ippolito Martire. L'attuale statua rimase sempre nell'oratorio tranne nel 1810 quando si rese necessario in restauro dell'edificio e per questo spostata brevemente nella parrocchiale."}
{"id": "6266867", "revid": "228587", "url": "https://it.wikipedia.org/wiki?curid=6266867", "title": "City Hall", "text": ""}
{"id": "6266870", "revid": "85912817", "url": "https://it.wikipedia.org/wiki?curid=6266870", "title": "Stazione della metropolitana di Londra", "text": ""}
{"id": "6266887", "revid": "122246", "url": "https://it.wikipedia.org/wiki?curid=6266887", "title": "Nazionale Under-20 di pallavolo maschile della Serbia", "text": "La nazionale Under-20 di pallavolo maschile della Serbia \u00e8 una squadra europea composta dai migliori giocatori di pallavolo della Serbia con un'et\u00e0 inferiore di 20 anni ed \u00e8 posta sotto l'egida della Federazione pallavolistica della Serbia.\nDal 1992 fino al 2003 ha rappresentato la Repubblica Federale di Jugoslavia e dal 2003 al 2006 ha rappresentato la Serbia e Montenegro."}
{"id": "6266893", "revid": "1718925", "url": "https://it.wikipedia.org/wiki?curid=6266893", "title": "Abu Sa'id Mirza", "text": "Biografia.\nAb\u016b Sa\u02bf\u012bd era il pronipote di Tamerlano, nipote di Miran Shah (suo nonno) e di Ulugh Beg (suo zio) e il nonno di Babur, figlio di suo figlio Umar Sheikh Mirza, il fondatore dell'impero Moghul in Asia del Sud. Da giovane la sua ascendenza fece di lui il cardine nella lotta secolare per quanto rimaneva dell'impero di Tamerlano tra i discendenti di Tamerlano, gli Kara Koyunlu e gli Ak Koyunlu (1405-1510).\nRadun\u00f2 un esercito, ma non riusc\u00ec a prendere Samarcanda o Bukhara (1448-1449) e si stabil\u00ec a Yasi conquistando gran parte del Turkestan nel 1450. Nel giugno del 1451 conquist\u00f2 Samarcanda con, l'aiuto degli uzbeki turchi sotto Abul-Khayr Khan, assicurandosi cos\u00ec il dominio della parte orientale dell'impero di Tamerlano, la Transoxiana. Combatt\u00e9 una guerra inconcludente contro Mirza Abul-Qasim Babur bin Baysonqor del Khorasan nel 1454 e approfitt\u00f2 della cattura di suo cugino Jahan Shah di Herat nel 1457 per conquistare la citt\u00e0 nel 1458, acquisendo cos\u00ec il resto del cuore dell'impero di Tamerlano e diventare il pi\u00f9 potente dei principi timuridi nel centro dell'Asia. Sconfisse un'alleanza di altri tre principi timuridi nella Battaglia di Sarakhs, nel marzo 1459, e conquist\u00f2 l'Iran orientale e la maggior parte dell'Afghanistan a partire dal 1461, accordandosi con Jahan Shah per dividersi tra loro l'Iran; quando il capo turcomanno Uzun Hasan attacc\u00f2 e uccise Jahan Shah, Abu Sa'id respinse l'offerta di pace di Uzun Hasan e rispose alle richiesta di aiuto del figlio di Shah Jahan.\nL'11 febbraio 1469 venne catturato da Uzun Hasan, nella sfortunata Battaglia di Qarabagh (nel moderno Azerbaigian) durante una campagna contro Ak Koyunlu, e consegnato a Yadgar Muhammad Mirza il 17 febbraio 1469, che lo fece giustiziare, apparentemente come ripicca per l'esecuzione, da parte di Abu Sa'id, della nonna di Yadgar Muhammad Mirza regina Gawhar Shad che aveva complottato contro di lui.\nAbu Sa'id aveva realizzato diverse alleanze politiche durante il suo regno, comprese quelle con gli uzbeki, i Kara Koyunlu turkmeni e diverse figure Sufi. Cerc\u00f2 anche di dare sostegno al santuario di Khwaja Ahmad Yasavi a Yasi."}
{"id": "6266904", "revid": "653210", "url": "https://it.wikipedia.org/wiki?curid=6266904", "title": "New York City Hall", "text": ""}
{"id": "6266925", "revid": "1226", "url": "https://it.wikipedia.org/wiki?curid=6266925", "title": "John Victor Shea", "text": ""}
{"id": "6266926", "revid": "110157", "url": "https://it.wikipedia.org/wiki?curid=6266926", "title": "L'attentatore", "text": "L'attentatore (titolo originale \"Diamondhead\") \u00e8 un romanzo del 2009 di Patrick Robinson, il primo di una serie che ha per protagonista il comandante Mackenzie Bedford.\nTrama.\nHenri Fouche, un ambizioso politico francese, probabile futuro presidente, \u00e8 a capo di una multinazionale che ha creato una terribile arma, nome in codice Diamondhed, messa subito al bando dalle Nazioni Unite. Tuttavia i missili Diamondhed sono venduti di contrabbando in Iran e questi li rivende a gruppi di ribelli attivi in Medio Oriente, causando stragi tra le truppe statunitensi in Afghanistan e in Iraq\nIn Iraq, nei pressi di Baghdad, un reparto americano subisce un'imboscata. Perdono la vita 20 soldati tra Rangers e SEALs. Il capitano di corvetta Mackenzie Bedford assiste impotente alla dipartita di alcuni amici e individua dal suo punto d'osservazione il gruppo di ribelli responsabile della strage; senza pensarci li uccide, tutti e dodici, anche se si stavano arrendendo.\nL'ufficiale \u00e8 processato da una corte marziale, pi\u00f9 per motivi politici che per la gravit\u00e0 del suo gesto. Alla fine \u00e8 assolto dall'accusa di omicidio ma \u00e8 condannato per insubordinazione ed \u00e8 costretto a congedarsi dalla Marina.\nTornato a casa l'ex SEAL trova una situazione ancora peggiore.\nIl figlio Tommy soffre di una rara malattia che potrebbe farlo morire in pochi mesi. L'unica speranza \u00e8 un costoso intervento da effettuare in una clinica privata in Svizzera. Il nuovo datore di lavoro di Bedford, un armatore di navi da guerra, gli fa una strana proposta, vale a dire eliminare un politico francese che, se eletto presidente, potrebbe mandare in bancarotta la sua compagnia, la quale fornisce navi da guerra per la marina francese. All'inizio Badford non accetta, ma successivamente vede una fotografia dell'uomo e lo riconosce: \u00e8 Henri Fouche, il trafficante d'armi che in Iraq ha venduto i missili Diamondhed che hanno ucciso i suoi compagni (per qualche minuto lo aveva visto insieme al gruppo di ribelli che il capitano di corvetta avrebbe poi eliminato). A questo punto accetta l'incarico, soprattutto per salvare la vita del figlio, ma anche per vendicare i tanti soldati americani morti per l'avidit\u00e0 di questo trafficante d'armi.\nHa cos\u00ec inizio una guerra silenziosa e brutale, ambientata tra Irlanda, Regno Unito e Francia, tra Bedford ed il servizio di sicurezza del politico francese, formato da mercenari ben armati e privi di scrupoli. Miracolosamente Bedford riesce nell'intento senza farsi uccidere o arrestare dalle autorit\u00e0. Il finale \u00e8 quasi un lieto fine da favola. Con la morte di Henri Fouche le autorit\u00e0 francesi chiudono la multinazionale e ne mettono agli arresti i dirigenti, le forze armate americane distruggono con un attacco aereo in Iran i missili Diamondhed rimasti e ovviamente la famiglia Bedford pu\u00f2 cominciare una nuova vita."}
{"id": "6266927", "revid": "2184720", "url": "https://it.wikipedia.org/wiki?curid=6266927", "title": "Mani nelle mani", "text": "Mani nelle mani \u00e8 un singolo del cantautore italiano Michele Zarrillo, pubblicato nel febbraio 2017, in concomitanza della sua partecipazione al Festival di Sanremo 2017, dove si classifica alla 11\u00aa posizione.La canzone, scritta dallo stesso Zarrillo insieme a Giampiero Artegiani, \u00e8 contenuta nell'album \"Vivere e rinascere\"."}
{"id": "6266931", "revid": "1501558", "url": "https://it.wikipedia.org/wiki?curid=6266931", "title": "Tayichiud", "text": "I Tayichiud, detti anche Tai-giuti o Taichiti (alfabeto cirillico mongolo: \u0422\u0430\u0439\u0447\u0443\u0443\u0434, Taichuud), furono una delle tre principali trib\u00f9 della confederazione Khamag Mongol in Mongolia durante il XII secolo.\nStoria.\nI Tayichiud vivevano nel sud del territorio della Transbajkalia e nella provincia mongola del Dornod. Nonostante i Khiyad-Borjigin e i Tayichiud fossero imparentati avendo una discendenza comune da Bondodjar Mong, all'epoca erano rivali per la conquista del Khamag Mongol. Sebbene Kabul Khan dei Borjigin avesse sette figli, design\u00f2 Ambaghai, figlio di Sengum Bilge dei Tayichiud, come suo successore. Cos\u00ec Ambaghai Khan divenne il secondo Khan dei Khamag Mongol. Al governo dei mongoli si alternarono membri delle trib\u00f9 Borjigin e Tayichiud, fino a quando, alla morte di Yesugei dei Borjigin, quarto Khan dei Mongoli e padre di Gengis Khan, nato Temujin. Taigutei, dei Tayichiud, usurp\u00f2 allora il comando ed esili\u00f2 Temujin stesso e la sua famiglia, formata dalla madre Hoelun, dai suoi altri quattro figli, dalla seconda moglie di Yesugei e dai due figli di quest'ultima. Anni dopo, i Tayichiud avrebbero catturato e preso prigioniero Temujin, il quale per\u00f2 sarebbe riuscito a scappare. Tempo dopo, Temujin si alle\u00f2 con Toghrul, Khan dei Kereiti, e poco dopo, a seguito della distruzione del Tatari, i due eserciti combinati attaccarono e sconfissero i Tayichiud, e nella battaglia cadde lo stesso Taigutei.\nI Tayichiud erano rivali dei Naiman e di diverse altre trib\u00f9. Ne \"La Storia Segreta dei Mongoli\", erano considerati nemici acerrimi di Gengis Khan. Come alleati dei Jadirat di Djamuka e dei Kereiti, lo avrebbero poi sconfitto aspramente, ma non in maniera decisiva.\nNonostante il clan Tayichiud fu distrutto da Gengis, i suoi discendenti che gli si arresero ottennero prestigio in parte dell'impero mongolo. Jebe (nato Jurgaadai), che aveva dato il colpo di grazia ai Jurchen durante la conquista mongola della dinastia Jin, nel 1219, e sconfitto i Kypchak ed i loro alleati europei nella battaglia di Kalka nel 1223, era del clan Besud dei Tayichiud. Baiju, il comandante dei Tammachi in Persia, era anche lui appartenente al clan Besud del Tayichiud. Chilaun, uno dei quattro compagni di Gengis Khan, era dei Suldus, un sotto-clan dei Tayichiud. Il suo discendente Chupan raggiunse l'apice della sua carriera durante il regno dell'Ilkhan Abu Sa'id ed ebbe il titolo di comandante in capo di tutte le forze dei kanati mongoli da parte della corte della dinastia Yuan nel 1327. Nel Khanato Chagatai, un altro aristocratico, Buyan Suldus, rovesci\u00f2 il Qara'unas in Transoxiana nel 1359, ma venne poi giustiziato dal Kan del Chagatai, Tughluq Temur, nel 1362.\nPersone che portano il cognome Tayichiud o Taichiud sono presenti al giorno d'oggi in Mongolia e Kalmykia."}
{"id": "6266932", "revid": "628767", "url": "https://it.wikipedia.org/wiki?curid=6266932", "title": "Foreste di conifere e miste del Mediterraneo", "text": "Le foreste di conifere e miste del Mediterraneo sono una ecoregione terrestre della ecozona paleartica appartenente al bioma delle foreste di conifere temperate (codice ecoregione: PA0513) che si sviluppa per circa 23.400\u00a0km\u00b2 in modo distribuito nel nord-Africa fra Tunisia, Algeria e Marocco.\nL'ecoregione fa parte dell'ecoregione globale denominata Foreste miste montane dell'Europa mediterranea, inclusa nella lista Global 200.\nLo stato di conservazione \u00e8 considerato in pericolo critico.\nTerritorio.\nL'ecoregione interessa le quote medio-alte dei monti dell'Atlante ed i monti del Rif. In particolare comprende la catena del Rif con la sua massima elevazioe nel monte Tidirhin (2.448\u00a0m), i monti del Medio Atlante con la vetta Bou Naceur (3.340\u00a0m), i monti dell'Atlante Telliano (2.308\u00a0m). e dell'Atlante Sahariano (2.328\u00a0m). nel nord dell'Algeria, ed i monti Kroumerie e Mogod nel nord-ovest della Tunisia.\nL'ecoregione \u00e8 caratterizzata da una piovosit\u00e0 media annua di 1.000\u00a0mm, ma in certe aree di alta quota pu\u00f2 variare tra 1.600 e 2.000\u00a0mm. La neve cade spesso durante l'inverno e le temperature medie minime sono sotto lo zero (-5 a 0\u00a0\u00b0C).\nFlora.\nLa copertura forestale della regione si diversifica in funzione dell'altezza rispetto al mare: \nLe specie di alberi dominanti delle foreste di conifere montane \u00e8 l'endemico cedro dell'Atlante (\"Cedrus atlantica\"), che forma normalmente boschi misti con il leccio (\"Quercus ilex\" subsp. \"ballota\") e meno frequentemente con specie di querce caducifoglie \"(Quercus faginea, Quercus canariensis)\". Le foreste di cedro dell'Atlante si estendono oltre 150\u00a0km\u00b2 nelle montagne del Rif e 1.000\u00a0km\u00b2 nel Medio Atlante. Nel Tellien Atlas, formano popolazioni molto sparse che si estendono per 300\u00a0km\u00b2.\nAlcune specie relitte e alberi in via di estinzione occupano qualche centinaio di ettari in aree sparse, fra cui foreste di abeti endemici (\"Abies numidica\") nelle montagne algerine Djebel Babor e Tababort e \"Abies pinsapo marocana\" nelle montagne del Rif; foreste di pini \"Pinus nigra\" subsp \"mauretanica\" nel Rif marocchino e algerino Djurdjura, e \"Pinus pinaster\" subsp. \"hamiltonii\" var. \"maghrebiana\" nel Rif e Medio Atlante.\nLe foreste di cedro dell'Atlante sono caratterizzate dalla presenza di un numero significativo di specie arboree e arbustive del mediterraneo euro-siberiane, che raggiungono qui il loro limite meridionali di distribuzione. Queste includono \"Taxus baccata\", \"Sorbus aria\", \"Sorbus torminalis\", \"Acer opalus\" subsp . \"granatensis\", \"Acer campestre\", \"Acer monspessulanum\", \"Prunus mahaleb\", \"Prunus domestica\" subsp. \"insititia\", \"Ilex aquifolium\", \"Betula pendula\" subsp. \"fontqueri\", \"Populus tremula\", \"Lonicera etrusca\" e \"Lonicera arborea\". Boschi di ginepro \"(Juniperus thurifera)\", appaiono in alcune cime elevate del Medio Atlante marocchino e dei monti Aur\u00e8s algerini. Al di sopra della vegetazione arborea, che raggiunge 2.700 m. in Marocco e 2.100 m. in Algeria, la vegetazione \u00e8 molto ricca di specie endemiche, dominate da arbusti spinosi di \"Astragalus boissieri, Astragalus numidicus, Vella mairei, e Arenaria pungens\" e prati di \"Festuca algeriensis\" e \"Festuca deserti\".\nI querceti misti sono dominanti a media e bassa quota da \"Quercus canariensis\", che cresce prevalentemente su substrati silicei in climi umidi. Questa specie forme vaste foreste nell'Atlante Telliano e monti Kroumerie al confine settentrionale tra l'Algeria e la Tunisia. Si trova anche nel Medio Atlante e dell'Alto Atlante dove forma piccoli boschetti nelle valli umide. Altre specie di querce caducifoglie raramente formano grandi estensioni. Ad esempio le foreste di \"Quercus faginea\" e \"Quercus pyrenaica\" che sono ampiamente distribuite nella penisola iberica, occupano solo circa 250\u00a0km2 in alcune zone delle montagne del Rif. Le foreste di \"Quercus afares\", una specie endemica che cresce nelle montagne Kabylie in Algeria e le montagne Krumerie in Tunisia coprono solo circa 100\u00a0km2 in totale. Un'altra specie di querce rare ed endemiche, \"Quercus lusitanica\", si trova solo sulle cime ventose di elevazioni medie che caratterizzano entrambi i lati dello Stretto di Gibilterra, e lungo tutta la montagne costiere atlantiche della Penisola iberica. \"Pinus pinaster\" subsp. \"hamiltonii\" var. \"maghrebiana\" caratterizza boschi misti di querce e pini diffusi alle basse quote della costiera algerina dei monti della Cabilia in un clima umido e caldo.\nI querceti misti sono caratterizzati da piccoli alberi ed arbusti che comprendono: \"Laurus nobilis, Arbutus unedo, Erica arborea, Ilex aquifolium, Phillyrea latifolia, Phillyrea angustifolia, Viburnum tinus, Cytisus villosus,\" e \"Myrtus communis\".\nFauna.\nLa diversit\u00e0 della fauna di questa regione pu\u00f2 essere considerata tra le pi\u00f9 significative del Paleartico. Queste zone sono state l'ultimo rifugio del leone dell'Atlante (\"Panthera leo leo\"), che sopravvisse in natura fino al 1930. Tuttavia, nelle foreste di conifere \u00e8 ancora presente un certo numero di mammiferi rari ed endemici, come la bertuccia (\"Macaca sylvanus\"), in pericolo di estinzione, e gli ultimi esemplari di leopardo berbero (\"Panthera pardus panthera\"). Tra le altre specie qui presenti, di origine paleartica, africana o pi\u00f9 strettamente nordafricana, vi sono il gatto selvatico del Maghreb (\"Felis silvestris lybica\"), la volpe rossa (\"Vulpes vulpes\"), lo sciacallo dorato (\"Canis aureus\"), il riccio algerino (\"Atelerix algirus\"), il cinghiale (\"Sus scrofa\") e la puzzola (\"Mustela putorius\").\nLe vaste foreste miste di \"Quercus canariensis\" e \"Q. suber\" dell'Atlante telliano e delle montagne della Crumiria, al confine tra Algeria e Tunisia, ospitano le ultime popolazioni rimaste dell'unica specie africana di cervo, \"Cervus elaphus barbarus\". Un tempo questa specie minacciata era ampiamente diffusa nelle foreste di conifere e di latifoglie dal Marocco alla Libia. Queste foreste di querce costituiscono anche l'ultimo rifugio del serval (\"Leptailurus serval\"), che \u00e8 stato quasi completamente estirpato dalla regione mediterranea.\nL'ecosistema delle foreste miste di conifere e di latifoglie ospita due specie di uccelli endemiche, il picchio muratore algerino (\"Sitta ledanti\"), minacciato di estinzione, diffuso sul Djebel Babor e in poche altre zone di foresta algerine, e il picchio di Levaillant (\"Picus vaillantii\"), fino a poco tempo fa considerato una semplice sottospecie del picchio verde (\"Picus viridis\"). Le foreste forniscono anche un \"habitat\" adatto ad alcuni rapaci, come l'aquila reale (\"Aquila chrysaetos\"), l'aquila di Bonelli (\"A. fasciata\"), l'aquila minore (\"Hieraaetus pennatus\"), il nibbio reale (\"Milvus milvus\") e la poiana codabianca (\"Buteo rufinus\"). Queste foreste costituiscono le propaggini meridionali dell'areale di alcune specie di uccelli paleartici, come il picchio rosso minore (\"Dryobates minor\") e il picchio rosso maggiore (\"Dendrocopos major\"). I laghi situati sulle montagne del Rif e di Algeciras, su entrambi i lati dello stretto di Gibilterra, e sul Medio Atlante sono di fondamentale importanza per gli uccelli migratori che vanno e vengono tra l'Europa settentrionale e l'Africa.\nTra gli invertebrati delle foreste di conifere umide, particolarmente varia \u00e8 la biodiversit\u00e0 delle farfalle, tra le quali si contano anche alcune specie endemiche come la \"Pseudochazara atlantis\", presente soprattutto sul Djebel Lakraa, la \"Cigaritis zohra\" e la \"Plebejus martini\".\nSu alcune regioni montuose dove crescono foreste di conifere e di querce vivono alcuni rettili endemici, come la lucertola di Lataste (\"Timon pater\"), il \"Chalcides montanus\", l'ofisauro di Koelliker (\"Ophisaurus koellikeri\") e la vipera di montagna (\"Vipera monticola\"). Tra gli anfibi, le specie pi\u00f9 caratteristiche di questa ecoregione sono presenti anche in ecosistemi forestali simili - foreste di montagna miste di conifere e di latifoglie - dell'Europa mediterranea meridionale. Tra esse ricordiamo la salamandra pezzata (\"Salamandra salamandra\"), l'alite ostetrico (\"Alytes obstetricans\") e la raganella mediterranea (\"Hyla meridionalis\").\nPopolazione.\nLa popolazione rurale in questa ecoregione \u00e8 alto ed \u00e8 in crescita nelle aree protette e nei territori ciscosstanti\nConservazione.\nLo sfruttamento del legname di queste aree \u00e8 iniziato in tempi molto antichi, come riportato da Strabone, Erodoto e Plinio. Lo sfruttamento \u00e8 proseguito nel medio Evo in cui Fes fu un importante centro per il legname fino al XII secolo. Nei tempi moderni la deforestazione \u00e8 proseguita e si calcola che un quarto delle foreste del Marocco (circa 10.000\u00a0km\u00b2) siano svaniti tra il 1940 e il 1982. In Algeria, molto pi\u00f9 che in Marocco o in Tunisia, le conseguenze ambientali della colonizzazione, hanno determinato una enorme deforestazione. Anche sulle montagne tunisine la copertura forestale si \u00e8 ridotta di un terzo tra il 1919 e il 1970.\nNella regione si trovano diverse aree naturali protette e parchi nazionali, che mancano tuttavia di efficaci piani di gestione."}
{"id": "6266936", "revid": "122493276", "url": "https://it.wikipedia.org/wiki?curid=6266936", "title": "Sudsakorn Sor Klinmee", "text": "Biografia.\nSudsakorn Sor Klinmee \u00e8 uno dei migliori atleti della Thailandia la cui fama \u00e8 presto cresciuta a livello internazionale. Il suo alias di fighter Sudsakorn proviene da una delle pi\u00f9 antiche leggende thailandesi secondo la quale, figlio di una sirena, il piccolo Sudsakorn \u00e8 un bambino prodigio che intraprende un pericoloso viaggio in groppa al suo Cavallo-Drago per riuscire a trovare il padre mai conosciuto. L'appellativo Sor Klinmee invece \u00e8 il nome della palestra con cui \u00e8 cresciuto, in Thailandia infatti \u00e8 d'uso fra i combattenti portare il nome della palestra con cui sono legati.\nNato a Pattaya come Som Klinmee, \u00e8 soprannominato e conosciuto come \u00ab O \u00bb dal popolo thailandese. Sudsakorn ha iniziato a praticare Muay Thai all'et\u00e0 di soli 6 anni, allenato dal patrigno Yaak e da suo cugino pi\u00f9 grande Rambaa Somdet M16 gi\u00e0 all'epoca molto conosciuto nell'ambiente Thailandese e che diventer\u00e0 poi uno dei migliori atleti di sempre. \nSudsakorn negli anni si sposta di palestra in palestra, passando per la Sit Or Gym, la Sitjaipetch e l'RMB. Intanto compiva la sua prima esperienza internazionale stabilendosi per tre mesi in Irlanda, dove si allena, insegna e combatte. Si sposter\u00e0 poi in Francia dove combatte con i migliori atleti nella categoria 64-70\u00a0kg. \nQuando a fine di una gloriosa carriera Tappaya Sit Or, fratello minore della madre, decide di ritirarsi dal ring, apre la palestra Sor Klinmee e Sudsakorn decide di stabilirsi con lo zio.\nNel 2009 arriva per la prima volta in Italia, dove seguito da Filippo Cinti partecipa ai gal\u00e0 pi\u00f9 prestigiosi come Oktagon e Thai Boxe Mania guadagnando un successo dopo l'altro.\nNel 2011 firma un contratto con il Thai Fight Group, la maggiore e pi\u00f9 famosa compagnia di Muay Thai con sede a Bangkok, diventando uno dei loro maggiori esponenti e amatissimo dal loro pubblico.\nNel 2012 si sposa con la sua ex moglie di nazionalit\u00e0 italiana che si stabilir\u00e0 in Thailandia con lui. La coppia divorzia ufficialmente nel 2022.\nNella primavera del 2013 inizia il primo torneo Kard Chueck di Thai Fight che viene trasmesso sulla tv nazionale thailandese, assieme ad altri 32 atleti provenienti da tutto il mondo. Nel dicembre dello stesso anno, arrivato in finale, vince contro il fortissimo thailandese Sayok Pumpanmuang portando a casa la prestigiosa cintura e la coppa reale che gli viene consegnata dalla principessa thailandese Ubolratana Rajakanya in persona.\nNegli ultimi anni ha iniziato una serie di relazioni con la Cina, dove spesso disputa incontri nei gala pi\u00f9 rinomati ed \u00e8 diventato testimonial ufficiale di due grandi palestre, una in Nanjing e l'altra in Wuhan.\nInfine nel 2018 apre a Pattaya la Sudsakorn Arena Stadium e la Sudsakorn Muay Thai Gym.\nCarriera.\nDurante il suo soggiorno in Irlanda batte ben due volte il rinomato campione inglese Robert Storey (All'epoca Sudsakorn pesava 61\u00a0kg). Durante il secondo match, trasmesso in onda dal canale Eurosport, Robert Storey si frattura un braccio a causa di un fortissimo calcio circolare di Sudsakorn, ma l'inglese riuscir\u00e0 comunque a terminare tutti e 5 i round.\nNel 2006 Sudsakorn vince contro Slovak Egon Herzing portando a casa il titolo di campione della WMC S1 World Muay Thai Championship nella classe -64\u00a0kg. Combattevano al prestigioso evento King's Cup che si tiene ogni anno il 5 dicembre in onore dell'ormai defunto re di Thailandia Bhumibol Adulyadej.\nLo stesso anno combatte uno dei match pi\u00f9 belli della sua carriera contro il thailandese Ouadang Soukilatougsong alla quale porta via il titolo di Campione WPMF World Professional Muaythai Federation.\nNel 2007 vince contro Kaosanit Sopanpai, diventando Campione di TV7. Il torneo TV7 is svolgeva ogni domenica a Bangkok e riuniva assieme tutti i campioni con almeno 3 vincite consecutive presso i maggiori stadi di Muay Thai di Bangkok quali il Rajadamnern, il Lumpinee e l'Omnoi.\nL'incontro pi\u00f9 tosto di quell'anno per\u00f2 lo disputa contro il terribile thailandese Kongfa Bergmun, vincendo la cintura del Fairtex Thepprasit Stadium di Pattaya.\nNel 2010 partecipa al prestigioso torneo Isuzu Cup. Sudsakorn dopo tre vittorie \u00e8 in cima alla classifica vincendo anche contro il fortissimo Khem Sitsongpeenong ed \u00e8 chiaro a tutti che sar\u00e0 lui il vincitore del torneo ma verr\u00e0 squalificato con l'accusa di aver violato le regole dell'organizzazione combattendo in Italia contro Giorgio Petrosyan durante il periodo di validit\u00e0 del torneo Isuzu Cup.\nNel 2012 vince la cintura del TK2 World Max combattendo a Marsiglia contro il francese Cedric Castagna.\nAffronta il bravissimo francese Mickeal Piscitello il 19 settembre 2012 combattendo al Thai Fight di Lione. L'incontro viene stoppato a causa di un piccolissimo taglio sulla fronte che sollev\u00f2 molte lamentele da parte dei fan. L'anno dopo, il 26 gennaio 2013, Sudsakorn si aggiudica per\u00f2 la rivincita allo Yokkao Extreme di Milano. Piscitello perde ai punti ma subisce un conteggio al primo round.\nIl 19 aprile 2013 combatte al Thai Fight di Pattaya dove stender\u00e0 al tappeto l'avversario cambogiano Ong Phearak con un eccezionale gomito girato a pochi secondi dall'inizio del primo round. Sar\u00e0 uno dei KO pi\u00f9 spettacolari di sempre.\nDurante maggio dello stesso anno, si sposta a Samut Prakan dove prende parte al primo reality show thailandese di Kard Chueck a cui partecipano 32 atleti provenienti da tutto il mondo. Sudsakorn \u00e8 il capo del Black Team, mentre il White Team avversario \u00e8 capitanato dal temibile Sayok Pumpanmuang. I due thailandesi si scontreranno poi nella finale di dicembre dove Sudsakorn vince ai punti alla fine del quarto round, portando a casa la prima cintura in assoluto di Kard Chueck Thai Fight Champion.\nNel 2014 affronta il famoso monaco shaolin Yi Long vincendo all'unanimit\u00e0. Il fighter cinese indispettito dall'esito dell'incontro rifiuter\u00e0 poi qualsiasi proposta per una rivincita fra i due.\nNel 2015 perde la finale del torneo di Thai Fight contro Youssef Boughanem subendo ben due conteggi alla prima ripresa. Solo dopo la fine del match alle domande dei giornalisti che chiedono cosa gli fosse accaduto sul ring Sudsakorn spiegher\u00e0 di esser stato male la notte prima ma di non aver voluto disdire l'incontro pi\u00f9 importante dell'anno costituendo per tutti un grandissimo esempio di professionalit\u00e0. Si solleveranno poi voci di un avvelenamento.\nNel 2017 a Yala, Thailandia, realizza il record pi\u00f9 veloce della storia della muay thai realizzando un KO dopo soli 9 secondi con un terribile pugno di rimessa che butta gi\u00f9 l'avversario."}
{"id": "6266937", "revid": "1305772", "url": "https://it.wikipedia.org/wiki?curid=6266937", "title": "The Fighter (Keith Urban)", "text": "The Fighter \u00e8 un singolo del cantante australiano Keith Urban, pubblicato il 6 febbraio 2017 come quinto estratto dal nono album in studio \"Ripcord\".\nDescrizione.\nIl brano \u00e8 stato scritto e prodotto dallo stesso interprete con Busbee e vede la partecipazione vocale della cantante statunitense Carrie Underwood. \u00c8 composto in chiave di Si minore ed ha un tempo di 132 battiti per minuto.\nPremi e riconoscimenti.\n\"The Fighter\" ha vinto un CMT Music Awards nel 2017 come \"Video collaborativo dell'anno\" e un ACM Award l'anno successivo. \u00c8 stato inoltre candidato per un CMA Award e per un Teen Choice Award nella categoria \"Miglior brano country\".\nVideo musicale.\nIl videoclip, diretto da John Urbano, \u00e8 stato reso disponibile per ventiquattro ore il 12 febbraio 2017, per poi essere ricaricato il 16 del medesimo mese in modo permanente.\nEsibizioni dal vivo.\nKeith Urban e Carrie Underwood si sono esibiti con \"The Fighter\", nel corso del 2017, ai Grammy Awards, agli ACM Awards e ai CMT Music Awards.\nSuccesso commerciale.\nNella settimana dell'8 luglio 2016 \"The Fighter\" \u00e8 salita dall'11\u00aa alla 10\u00aa posizione della Country Airplay, classifica radiofonica redatta dalla rivista \"Billboard\", grazie ad un'audience pari a 30 milioni di ascoltatori, diventando rispettivamente la trentottesima e la ventiseiesima top ten consecutiva di Keith Urban e Carrie Underwood ed espandendo cos\u00ec il loro record di averne accumulato il maggior numero consecutivamente nella classifica. Nella Billboard Hot 100 ha raggiunto il 38\u00ba posto, regalando a Urban la sua ventesima top forty in classifica e a Underwood la sua ventunesima (la prima da \"Something in the Water\" del 2014).\nNella ARIA Singles Chart il singolo \u00e8 arrivato alla 19\u00aa posizione nel luglio 2016, divenendo la terza top twenty del cantante nel paese e il secondo ingresso in classifica per la cantante, nonch\u00e9 il miglior piazzamento mai raggiunto da quest'ultima."}
{"id": "6266938", "revid": "124949513", "url": "https://it.wikipedia.org/wiki?curid=6266938", "title": "Universit\u00e0 di Liverpool", "text": "L'Universit\u00e0 di Liverpool (in inglese: \" University of Liverpool\") \u00e8 un'universit\u00e0 pubblica del Regno Unito, situata a Liverpool, in Inghilterra; nota per essere una delle sei \"red brick university\", le universit\u00e0 fondate nel XIX secolo nelle maggiori citt\u00e0 britanniche.\nStoria.\nFondazione.\nL'Universit\u00e0 \u00e8 stata fondata nel 1881 come \"University College Liverpool\", ammettendo i suoi primi studenti nel 1882. Nel 1884 divenne parte della Victoria University. Nel 1894 Oliver Lodge, professore presso l'Universit\u00e0, diede una dimostrazione delle propriet\u00e0 fisiche delle onde hertziane e, prima di Guglielmo Marconi, offr\u00ec una prova che esse potevano essere utilizzate per il telegrafo senza fili. Ma fece uso di correnti a bassa frequenza, che non erano pratiche e avevano un raggio di trasmissione troppo limitato. La Liverpool University Press fu fondata nel 1899, rendendola la terza pi\u00f9 antica editrice universitaria in Inghilterra. Agli studenti di questo periodo erano stati assegnati diplomi esterni dall'Universit\u00e0 di Londra.\nLo status di universit\u00e0.\nIn seguito alla \"Royal Charter\" e ad un Act of Parliament nel 1903 il college divenne un'universit\u00e0 indipendente con il diritto di conferire i propri diplomi con la denominazione \"Universit\u00e0 di Liverpool\". Gli anni seguenti videro importanti sviluppi all'universit\u00e0, tra cui la scoperta di Charles Scott Sherrington della sinapsi e il lavoro di William Blair-Bell sulla chemioterapia nel trattamento del cancro. . Nel XXI secolo i fisici, gli ingegneri e i tecnici dell'Universit\u00e0 di Liverpool sono stati coinvolti nella costruzione del Large Hadron Collider presso il CERN.\nStruttura.\nL'ateneo si compone di tre facolt\u00e0 organizzate in trentacinque strutture complessive tra dipartimenti e scuole."}
{"id": "6266939", "revid": "1924342", "url": "https://it.wikipedia.org/wiki?curid=6266939", "title": "Body like a Back Road", "text": "Body like a Back Road \u00e8 un singolo del cantante statunitense Sam Hunt, pubblicato nel febbraio 2017 da MCA Nashville. La canzone \u00e8 stata scritta da Sam Hunt, Zach Crowell, Shane McAnally and Josh Osborne."}
{"id": "6266943", "revid": "767487", "url": "https://it.wikipedia.org/wiki?curid=6266943", "title": "Montevallo (album)", "text": "Montevallo \u00e8 il primo album in studio del cantante di musica country statunitense Sam Hunt, pubblicato il 27 ottobre 2014 da MCA Nashville."}
{"id": "6266948", "revid": "1529788", "url": "https://it.wikipedia.org/wiki?curid=6266948", "title": "Migos", "text": "I Migos sono un trio hip hop statunitense proveniente da Lawrenceville (Georgia) formatosi nel 2008. Il gruppo \u00e8 composto da tre rapper, Quavo, Offset e Takeoff.\nIl trio ha debuttato con il singolo \"Versace\" nel 2013, contenuto nel mixtape \"Y.R.N.\" Grazie al successo riscontrato, sono stati pubblicati altri singoli, come \"Fight Night\" (2014), \"Look at my dab\" (2015) e tre singoli che sono entrati nella Top 10 della Billboard Hot 100: \"Bad and Boujee\" (2016) con la collaborazione di Lil Uzi Vert, \"MotorSport\" (2017) con la collaborazione di Nicki Minaj e Cardi B e \"Stir Fry\" (2017). Le tracce si sono posizionate rispettivamente al primo, sesto e ottavo posto nella Billboard.\nL'album con cui il trio ha debuttato nel 2015 \u00e8 stato \"Young Rich Nation\", distribuito dalle etichette statunitensi Quality Control Music e 300 Entertainment. Il secondo album ufficiale, \"Culture\", pubblicato nel 2017, ha raggiunto la prima posizione nella Billboard 200. In seguito, nel febbraio 2017, i Migos hanno firmato per Capitol Records e Motown. A gennaio 2018 i Migos hanno pubblicato il terzo album ufficiale, \"Culture II\", che ha nuovamente raggiunto la prima posizione nella Billboard 200.\nIl gruppo \u00e8 gestito dal manager Coach K e collabora con artisti come Travis Scott, 2 Chainz o Gucci Mane e con produttori tra cui Zaytoven o Murda Beatz.\nBiografia.\nIl gruppo \u00e8 stato fondato nel 2008 dai membri Quavo (Quavious Keyate Marshall), Offset (Kiari Kendrell Cephus) e Takeoff (Kirsnick Khari Ball), imparentati tra loro: Offset \u00e8 cugino di Quavo, che \u00e8 zio di Takeoff. I tre sono nati in Georgia: Quavo ad Athens, Offset e Takeoff a Lawrenceville, nella contea di Gwinnett, dov'\u00e8 poi cresciuto anche Quavo. Il padre di Quavo \u00e8 morto nel 1995, quando egli aveva quattro anni, mentre gli altri due componenti del gruppo hanno perso il padre qualche anno dopo; i tre sono stati cos\u00ec cresciuti dalla madre di Takeoff, ed hanno iniziato a rappare in terza media, pubblicando il primo mixtape non ufficiale \"Crunk Boy\". Nel 2009 hanno formato il primo gruppo: il Polo Club.\nStoria del gruppo.\nGli inizi (2011-2012).\nI Migos hanno iniziato la propria carriera musicale nel 2008, ma il gruppo ha pubblicato il primo mixtape \"Juug Season\", solamente il 25 agosto 2011. Il progetto, composto da diciassette tracce, \u00e8 stato reso disponibile come download digitale indipendente. Poco tempo dopo, il 1 giugno 2012, il secondo mixtape indipendente \"No Label\" \u00e8 stato pubblicato. Anch'esso \u00e8 composto da diciassette tracce e inoltre vanta della collaborazione dell'artista Mango Foo.\nLa svolta, \"Versace\" e \"Y.R.N.\" (2013).\nIl successo dei primi mixtape ha catturato l\u2019attenzione del produttore Zaytoven, assieme al quale, nel 2013, hanno deciso di pubblicare il singolo \"Versace\", che ha rapidamente raggiunto la novantanovesima posizione nella Billboard Hot 100. Il singolo ha raggiunto anche la trentunesima posizione nella classifica statunitense Hot R&amp;B/Hip-Hop Songs, la ventitreesima posizione nella classifica Hot Rap Songs e l\u2019undicesima posizione nella classifica statunitense Top Heatseekers. La rivista statunitense XXL ha incluso il singolo nella classifica delle migliori cinque canzoni hip-hop del 2013. Inoltre, la traccia ha ottenuto la terza posizione nella classifica di XXL: \u201cThe 25 Best Songs of 2013\", la quarta posizione nella classifica della piattaforma multimediale Complex: \u201cThe 50 Best Songs of 2013\u201d, la quinta posizione nella classifica della rivista musicale statunitense SPIN: \u201cThe 50 Best Songs of 2013\u201d, la trentottesima posizione nella classifica della rivista online statunitense Pitchfork: \u201cThe Top 100 Tracks of 2013\u201d e la sessantanovesima posizione nella classifica della rivista musicale statunitense Rolling Stone: \u201cThe 100 Best Songs of 2013\u201d. Il video musicale ufficiale \u00e8 stato pubblicato nel settembre 2013 e conta pi\u00f9 di 30 milioni di visualizzazioni. Lo stesso anno, il rapper canadese di successo mondiale Drake ha pubblicato un remix della canzone, aggiungendo una strofa.\nA giugno 2013, i Migos hanno distribuito il mixtape\n\"Young Rich Niggas (Y. R. N.)\", che ha segnato definitivamente la svolta del gruppo. L\u2019album vanta di collaborazioni con artisti come Gucci Mane, Future e Soulja Boy ed \u00e8 composto da diciotto tracce. Il mixtape ha raggiunto la settantaquattresima posizione nella classifica statunitense Top R&amp;B/Hip-Hop Album e ha accumulato pi\u00f9 di 500.000 download. Inoltre, \u00e8 stato classificato come terzo mixtape dell\u2019anno 2013 da Rolling Stones ed \u00e8 stato nominato il ventisettesimo album dell\u2019anno e il sesto hip-hop da SPIN. Il 15 giugno 2013 i Migos sono stati ospitati dalla stazione radio rap Hot 107.9 e ad ottobre dello stesso anno si sono esibiti nello show di XXL \u201cShow and Prove\u201d.\nIl 3 agosto 2013 il trio ha pubblicato il mixtape \"Streets on Lock\" insieme al rapper Rich the Kid, che per\u00f2 non ha ottenuto molto successo. Pochi mesi dopo, ad ottobre, il gruppo ha pubblicato il mixtape \"Streets on Lock 2\", nuovamente accompagnati da Rich the Kid.\nI mixtape e \"Yung Rich Nation\" (2014-2015).\nDopo il successo originato da Y.R.N., il 25 febbraio 2014 i Migos hanno pubblicato il secondo mixtape, \"No Label II\". Il disco \u00e8 stato preceduto dal singolo \"Ounces\", uscito il 17 dicembre 2013. Il mixtape \u00e8 costituito da venticinque tracce e vanta la collaborazione dei rapper Meek Mill, Rich Homie Quan e Machine Gun Kelly e dei produttori Murda Beatz, Metro Boomin e Zaytoven. L'album ha ricevuto critiche positive, ma non quanto il suo predecessore. Il singolo \"First Night\", incluso nel progetto, ha per\u00f2 raggiunto la sessantanovesima posizione nella classifica Billboard Hot 100. Nel giugno 2014, il mixtape \u00e8 stato rimasterizzato includendo le collaborazioni con gli artisti Young Thug e Jermaine Dupri.\nIl 20 aprile 2014 il gruppo ha pubblicato il mixtape \"Streets on Lock 3\", sempre insieme al Rich the Kid. Nello stesso anno, i Migos hanno pubblicato un altro progetto: \"Rich Nigga Timeline\", il terzo mixtape del gruppo, costituito da diciotto tracce, uscito il 5 novembre 2014. Anche se \u00e8 stato nominato dalla rivista Rolling Stones il settimo album Hip-Hop dell'anno, \u00e8 stato probabilmente il progetto del gruppo che ha riscontrato meno successo.\nIl 5 febbraio 2015 i Migos hanno pubblicato il singolo \"One Time\", di cui \u00e8 uscito il video musicale su YouTube il 23 marzo. Il singolo ha raggiunto la trentaquattresima posizione nella classifica statunitense Hot R&amp;B/Hip-Hop Songs. Il 18 aprile, poco prima di un concerto che si sarebbe svolto alla Georgia Southern University, il trio \u00e8 stato incarcerato per possesso di marijuana e altre sostanze stupefacenti e possesso di armi da fuoco in una zona scolastica. Quavo e Takeoff sono stati subito rilasciati su cauzione, mentre il terzo membro, Offset, \u00e8 stato rilasciato circa otto mesi dopo. Questo avvenimento ha ritardato l'uscita del primo album in studio che ha visto la luce solo il 31 luglio 2015. \"Yung Rich Nation\", costituito da quindici tracce, include le collaborazioni con gli artisti Young Thug e Chris Brown e i produttori Zaytoven, Murda Beatz e Honorable C.N.O.T.E. L'album ha ricevuto critiche positive, posizionandosi alla sessantasettesima posizione sul sito statunitense Metacritic, alla diciassettesima nella classifica Billboard Hot 200 e alla terza nella classifica Top Rap Albums.\nIl 17 settembre dello stesso anno, i Migos hanno pubblicato il quinto mixtape del gruppo, \"Back To The Bando\". Costituito da quindici tracce, il progetto include il singolo che ha definitivamente reso famoso il gruppo: \"Look At My Dab\". La traccia ha raggiunto l'ottantasettesima posizione nella classifica statunitense Billboard Hot 100. Inoltre, ha avuto un grande impatto culturale e la mossa \"Dab\" \u00e8 diventata un fenomeno di livello mondiale. Un mese dopo hanno anche pubblicato il mixtape \"Streets on Lock 4\" sempre insieme a Rich the Kid.\n\"Culture\" e \"Culture II\" (2016-presente).\nIl 18 gennaio 2016 i Migos hanno pubblicato il sesto mixtape \"Y.R.N. 2 (Young Rich Niggas 2)\". L'album, contenente dieci tracce, \u00e8 il seguito del mixtape con cui ha debuttato il gruppo, \"Young Rich Niggas\". Il disco, per\u00f2, non ha avuto altrettanto successo.\nMesi dopo, il 28 ottobre 2016, i Migos hanno pubblicato il singolo \"Bad and Boujee\" con la collaborazione del rapper Lil Uzi Vert e prodotto da Metro Boomin. Il singolo \u00e8 arrivato primo nella classifica Billboard Hot 100, ed \u00e8 stato il primo singolo del gruppo ad arrivare in prima posizione negli Stati Uniti. In seguito sono stati pubblicati i singoli \"T-Shirt\" e \"Slippery\", rispettivamente il 14 febbraio e il 16 maggio 2017. Il singoli hanno preceduto il secondo album in studio, \"Culture\". L'album, il cui titolo era inizialmente \"No Label 3\", poi cambiato nel titolo ufficiale di oggi, \u00e8 composto da tredici tracce. All'interno del disco sono presenti le collaborazioni con DJ Khaled, Gucci Mane, 2 Chainz, Travis Scott e Lil Uzi Vert e le produzioni di Metro Boomin, Murda Beatz, Zaytoven, OG Parker e Cassius Jay. L'album ha ricevuto molte critiche positive. Ha raggiunto l'ottava posizione nella \"Billboard 50 Best Albums of 2017\", la quindicesima nella classifica della rivista inglese Clash, \"Clash Albums of the Year 2017\", la settima nella classifica della rivista Complex, \"The Best Albums of 2017\", la quarantaduesima posizione nella classifica \"Top 50 Albums of 2017\" della rivista statunitense online Consequence of Sound e la settima nella classifica \"Exclaim! Top 10 Hip-Hop Albums of 2017\" della rivista canadese Exclaim!. Inoltre, ha raggiunto la ventitreesima posizione nella classifica \"The 50 best albums of 2017\" della rivista Fact, la settima posizione nella classifica \"HipHopDX's Best Rap Albums of 2017\" della rivista HipHopDX, la tredicesima posizione nella classifica \"The 100 Best Albums of 2017\" della rivista musicale Noisey, la diciannovesima posizione nella classifica \"The 50 Best Albums of 2017\" della rivista americana Pitchfork, la quinta posizione nella classifica della rivista Rap-Up \"Rap-Up's 20 Best Albums of 2017\", la nona posizione nella classifica \"50 Best Albums of 2017\" della rivista americana Rolling Stones, l'undicesima posizione nella classifica \"50 Best Albums of 2017\" della rivista Spin e la trentatreesima posizione nella classifica \"50 Best Albums of 2017\" della rivista Stereogum. L'album \u00e8 stato certificato disco di platino.\nIl 30 maggio i Migos hanno pubblicato il singolo \"Too Hotty\", che ha preceduto la compilation \"Quality Control: Control The Streets vol. 1\", uscita il 19 dicembre 2017.\nQualche mese dopo, precisamente il 27 ottobre 2017, il gruppo ha pubblicato il singolo \"MotorSport\", con la collaborazione delle rapper Nicki Minaj e Cardi B. La canzone, prodotta da Murda Beatz, ha raggiunto la sesta posizione nella Billboard Hot 100. Il brano \u00e8 stato seguito dai singoli \"Stir Fry\", prodotto da Pharell Williams e \"Suparstars\", prodotto da Honorable C.N.O.T.E., pubblicati rispettivamente il 20 dicembre 2017 e il 22 gennaio 2018. Pochi giorni dopo, il 26 gennaio, \u00e8 stato pubblicato il sequel di \"Culture\", \"Culture II\". Il 7 dicembre 2017 pubblicano il singolo \"Danger\" singolo in collaborazione con il disc jockey Marshmello. Il brano fa parte della colonna sonora del film \"Bright\". Il terzo album in studio del gruppo \u00e8 costituito da 24 tracce e vanta delle collaborazioni con i rapper Cardi B, Nicki Minaj, Big Sean, Drake, Travis Scott, 2 Chainz, 21 Savage, Gucci Mane, Ty Dolla Sign e Post Malone. Anche le critiche di questo disco sono state positive: l'album ha raggiunto la prima posizione nella classifica statunitense Billboard Hot 100 e nella classifica statunitense Top R&amp;B/Hip-Hop Albums..\nNel 2019 esce \"My Family\" singolo realizzato con Karol G' Snoop Dogg e Rock Mafia ed estratto dalla colonna sonora del film d'animazione \"La Famiglia Addams\".\nL'11 giugno 2021 viene pubblicato \"Culture III\", terzo capitolo della saga nonch\u00e9 quarto album in studio del gruppo. Il disco, composto da diciannove tracce, presenta artisti come Drake, Cardi B, Polo G, Future, Justin Bieber, Juice Wrld, Pop Smoke e YoungBoy Never Broke Again come ospiti.\nControversie legali.\nPrima della fama.\nNel 2013 Offset \u00e8 stato incarcerato nella Prigione della contea di DeKalb in Georgia per aver violato la libert\u00e0 vigilata che aveva ricevuto a causa di condanne per furto con scasso e furto.\nL'incidente al concerto alla Georgia Southern University.\nIl 18 aprile 2015 i Migos avrebbero dovuto esibirsi in un concerto alla Hanner Fieldhouse, vicino alla Georgia Southern University, a Statesboro, in Georgia. Lo spettacolo sarebbe dovuto iniziare alle sette di sera ma, a causa di un contrattempo, il trio si \u00e8 presentato solamente alle nove. I Migos avevano pianificato di esibirsi per un minimo di quarantacinque minuti, ma sono stati costretti dal Dipartimento di Polizia di Statesboro a lasciare il palco dopo mezz'ora di concerto perch\u00e9 \u00e8 stato rilevato un forte odore di marijuana proveniente dal furgone del gruppo.\nDopo alcune investigazioni, la polizia ha arrestato il gruppo e i dodici membri dello staff per possesso di marijuana ed altre sostanze stupefacenti, possesso di armi da fuoco all'interno di una zona scolastica. Qualche giorno dopo, il 20 aprile Quavo, Takeoff e sei membri dello staff sono stati rilasciati mentre Offset ed altri sei membri sono rimasti in prigione. Come conseguenza dell'arresto, il gruppo ha posticipato l'inizio del tour mondiale a luglio e l'uscita del primo album ufficiale. Otto mesi dopo, il 4 dicembre 2015 Offset e gli altri sei membri sono stati rilasciati.\nQuestioni legali.\nIl 17 marzo 2016, Offset \u00e8 stato arrestato per guida con una patente sospesa ad Atlanta, ma \u00e8 stato rilasciato il giorno successivo senza essere stato accusato. Offset da allora ha affermato che la sua licenza non \u00e8 mai stata sospesa e la polizia lo ha detenuto senza una causa probabile.\nIl 7 luglio 2017, a Takeoff \u00e8 stato chiesto di lasciare un volo da Atlanta a Des Moines, Iowa, dopo che si era rifiutato di spostare la sua borsa di Louis Vuitton dal pavimento a un cassone sopraelevato prima del decollo.\nNel marzo 2018, l'Armory Avenue di Washington ad Albany, New York, ha fatto causa al gruppo per aver presumibilmente incitato una rivolta nella sede nel 2015, quando sei persone sono state pugnalate. Un organizzatore di concerti che ha subito lesioni facciali ha anche citato in giudizio la band e il locale.\nNel 2017, il rapper XXXTentacion ha affermato che il gruppo lo aveva ferito al petto dopo avergli tirato fuori una pistola. Nel 2019, Offset \u00e8 stato visto in un video all'interno di un negozio Target a Sandy Springs, in Georgia, dove presumibilmente aveva lanciato l'iPhone di un fan. La polizia di Sandy Springs ha emesso un mandato di arresto per Offset per danni alla propriet\u00e0."}
{"id": "6266970", "revid": "1444345", "url": "https://it.wikipedia.org/wiki?curid=6266970", "title": "Yung Rich Nation", "text": "Yung Rich Nation \u00e8 il primo album in studio del gruppo musicale statunitense Migos, pubblicato il 31 luglio 2015."}
{"id": "6266974", "revid": "827882", "url": "https://it.wikipedia.org/wiki?curid=6266974", "title": "Sons of the Silent Age", "text": "Sons of the Silent Age \u00e8 un brano musicale composto e registrato dal cantautore britannico David Bowie e facente parte del suo album \"Heroes\" del 1977.\nIl brano.\nSecondo quanto riportato da Brian Eno, il pezzo fu l'unica canzone composta prima dell'inizio delle sessioni di registrazione in studio, mentre tutte le altre tracce dell'album furono il risultato di improvvisazioni e sperimentazioni eseguite all'Hansa by the Wall. Bowie stesso indic\u00f2 che \"Sons of the Silent Age\" in un primo momento era stata presa in considerazione come title track del disco, al posto di \"Heroes\".\nLa canzone accosta gelide atmosfere sintetiche a un ritornello accattivante. Il testo \u00e8 stato interpretato come una rivisitazione in terza persona delle tematiche della misantropia patologica esplorate da Bowie nel suo precedente album \"Low\" (\"\u00abPacing their rooms just like a cell\u2019s dimensions\u00bb\"), e un riferimento ai personaggi di una sua canzone del 1970, \"The Supermen\" (\"\u00abThey never die they just go to sleep one day\u00bb\"), inclusa nell'album \"The Man Who Sold the World\". Lo scrittore Nicholas Pegg ha suggerito che il verso: \"\u00abPlatforms, blank looks, no books\u00bb\" (\"piattaforme, sguardi vuoti, niente libri\") possa essere un'allusione al regime nazista.\nEsecuzioni dal vivo.\nBowie esegu\u00ec dal vivo in concerto la canzone durante il Glass Spider Tour del 1987. In questa versione della canzone, il ritornello \u00e8 cantato dal chitarrista Peter Frampton."}
{"id": "6266980", "revid": "767487", "url": "https://it.wikipedia.org/wiki?curid=6266980", "title": "No Lie", "text": "No Lie \u00e8 un singolo del rapper statunitense 2 Chainz, pubblicato nel 2012 e interpretato insieme al rapper canadese Drake. Il brano \u00e8 estratto dall'album di debutto di 2 Chainz, ossia \"Based on a T.R.U. Story\"."}
{"id": "6266982", "revid": "1924342", "url": "https://it.wikipedia.org/wiki?curid=6266982", "title": "No Lie (Sean Paul)", "text": "No Lie \u00e8 un singolo del rapper giamaicano Sean Paul, pubblicato il 18 novembre 2016 come primo estratto dal settimo album in studio \"\".\nDescrizione.\nIl brano, che vede la partecipazione della cantante britannica Dua Lipa, \u00e8 stato incluso nella riedizione del primo album in studio di quest'ultima, \"Dua Lipa: The Complete Edition\".\nVideo musicale.\nNel gennaio 2017 viene pubblicato il video del brano, che vede Paul e Lipa intenti a ballare in diversi luoghi nei quali sono presenti degli specchi.\nTracce.\nTesti di Sean Paul Henriques, Andrew Jackson, Emily Warren, Jamie Sanderson e Philip Kembo, eccetto dove indicato."}
{"id": "6266983", "revid": "287204", "url": "https://it.wikipedia.org/wiki?curid=6266983", "title": "Salvatore Cortese", "text": "Biografia.\nSalvatore Cortese nacque nel 1933 a Napoli. Alla fine degli anni \u201950 Cortese aveva insieme ai fratelli una ditta che si chiamava f.lli Cortese snc e si occupava di assistenza per attrezzature da bar. Fu Passalacqua \u2013 torrefattore napoletano -, a chiedere a Cortese un\u2019idea per eliminare la famosa grattata di ghiaccio e passare ad una macchina pi\u00f9 efficiente dal punto di vista dell\u2019igiene e della manutenzione.\nNel 1961, su richiesta del suo cliente, progett\u00f2 il primo granitore verticale con completa esposizione del prodotto, segnando il passaggio dalla produzione manuale della granita a quella meccanica e poi elettronica. La macchina fu chiamata Royal (6 o 12 in base alla capacit\u00e0). Si componeva di un impianto frigo su cui poggiava una piastra refrigerata chiusa da un contenitore circolare dotato di rubinetto. Al suo interno vi erano due pale mosse da altrettanti motori. Uno girava molto lentamente e aveva il compito di raschiare il ghiaccio che si formava per congelamento del prodotto (succo di limone, arancia, fragola, etc) con una percentuale di zucchero. L'altro girava in senso opposto e aveva il compito di mescolare il prodotto e contemporaneamente aiutarne la fuoriuscita dal rubinetto. La portata innovativa consisteva nel fatto che la macchina permetteva di produrre, esporre e nello stesso tempo distribuire la granita.\nNel 1983 con brevetto del 30.05.1983 lanci\u00f2 \u201cMach\u201d, il primo granitore orizzontale. L\u2019innovazione consisteva nella capacit\u00e0 prodotta maggiore (2 litri in pi\u00f9 per ogni vasca) e nella riduzione del 50% dello spazio occupato sul banco del bar. Mach, inoltre, con un solo motore (invece di due) riusciva a erogare, produrre e miscelare grazie a un\u2019elica senza fine all'interno della vasca. Il prodotto si formava sempre all'interno della vasca che ghiacciava il prodotto. Con Mach nascono i primi stampi per la produzione industriale.\nNel 1989 Salvatore Cortese rilev\u00f2 dai fratelli la societ\u00e0 Elmeco, (Elettromeccanica Cortese) e prosegu\u00ec nella sua opera di innovatore del settore.\nNel 1993, scaduto il brevetto alcuni concorrenti passarono immediatamente dal modello verticale a quello orizzontale con una variante. In questo modo venne riconosciuta la validit\u00e0 del brevetto a livello mondiale.\nNel 1995 con brevetto NA95A00038del 08.02.1995 Cortese lanci\u00f2 una nuova macchina, il First Class: primo granitore a trasmissione Verticale che sfrutta un meccanismo di ingranaggi verticale e orizzontale che permette il movimento del prodotto in modo indiretto con una semplificazione degli aspetti legati all\u2019igiene e un azzeramento dei costi di manutenzione. Ancora oggi Elmeco rimane l'unica azienda a produrre questo modello."}
{"id": "6266984", "revid": "767487", "url": "https://it.wikipedia.org/wiki?curid=6266984", "title": "Il canto della vita (romanzo)", "text": "Il canto della vita (\"Songmaster\") \u00e8 un romanzo di genere science fantasy del 1980 di Orson Scott Card.\nStoria editoriale.\nL'origine del romanzo \u00e8 nel racconto \"Mikal's Songbird\" pubblicato sulla rivista \"Analog Science Fiction and Fact\" nel maggio 1978. Il racconto ebbe particolare successo e venne anche inserito tra i finalisti del premio Nebula per il miglior racconto, pertanto Card scelse di riprenderne la trama, ampliandola e farne un romanzo.\nTrama.\nNel futuro, in un'epoca in cui l'imperatore Mikal ha riunito l'intera galassia sotto il proprio dominio, alcune persone vengono istruite fin da piccoli tramite la \"Casa dei Canti\" del pianeta Tew. Queste persone apprendono come diventare \"Usignoli\", ovvero persone che tramite il proprio canto possono amplificare le sensazioni positive e negative degli esseri umani. Il romanzo segue le vicende dello studente Ansset e delle persone che lo circondano."}
{"id": "6266990", "revid": "31886", "url": "https://it.wikipedia.org/wiki?curid=6266990", "title": "Balk (Paesi Bassi)", "text": "Balk \u00e8 un villaggio di circa 3.800 abitanti del nord-est dei Paesi Bassi, facente parte della provincia della Frisia e situato lungo il corso del fiume Luts, nella regione del Gaasterland. Dal punto di vista della municipalit\u00e0 di De Friese Meren/De Fryske Marren amministrativo, si tratta di una frazione del comune di De Friese Meren/De Fryske Marren; precedentemente aveva fatto parte della munipalit\u00e0 di Gaasterland (fino al 1983) e dopo la soppressione di quest'ultima, della municpalit\u00e0 di Gaasterl\u00e2n-Sleat/Gaasterland-Sloten (fino al 2014), di cui era il capoluogo.\nGeografia fisica.\nIl villaggio di Balk si trova nella parte sud-occidentale della provincia della Frisia, a sud-ovest del villaggio di Sloten e dello Slotermeer e a nord-est di Oudemirdum.\nOrigini del nome.\nIl toponimo \"Balk\", attestato anticamente come \"balc\" (1491), \"Balka\" (1501), \"Balck\" (seconda met\u00e0 del XVI secolo) deriva da un termine antico che indicava un lungo ponte in legno (v. anche sotto).\nStoria.\nDalla fondazione ai giorni nostri.\nLa localit\u00e0 sorse nel XIII o XVI secolo lungo un ponte sul fiume Luts che collegava le localit\u00e0 di Harich e Wijckel.\nTra il XV e il XVIII secolo, Balk si svilupp\u00f2 grazie al commercio del burro, di cui era uno dei maggiori produttori della zona assieme a Sloten.\nNel 1585, la localit\u00e0 fu saccheggiata da truppe spagnole provenienti da Groninga.\nBalk divenne un villaggio a s\u00e9 stante solo nel XIX secolo. Fino ad allora era compreso nel territorio del villaggio di Harich.\nMonumenti e luoghi d'interesse.\nBalk vanta 33 edifici classificati come rijksmonumenten e 12 edifici classificati come gemeentelijke monumenten.\nArchitetture religiose.\nIt Breah\u00fbs.\nTra i principali edifici religiosi di Balk, figura la Breah\u00fbs o chiesa protestante, costruita nel 1728 su progetto dell'architetto R. Saegman e situata nella Van Swinderenstraat.\nLudgeruskerk.\nAltro edificio religioso di Balk \u00e8 la Ludgeruskerk, costruita nel 1883 su progetto dell'architetto W.V.A. Tepe.\nEx-Chiesa protestante.\nAltro edificio storico di Balk \u00e8 l'ex-chiesa protestante: eretta nel 1849 e rifatta nel 1920, \u00e8 stata trasformata nel 1977 in una discoteca.\nArchitetture civili.\nMunicipio nella Raadhuistraat.\nAltro edificio storico \u00e8 l'ex- municipio nella Raadhuisstraat, risalente al 1615 ca."}
{"id": "6266995", "revid": "486946", "url": "https://it.wikipedia.org/wiki?curid=6266995", "title": "University of Liverpool", "text": ""}
{"id": "6266996", "revid": "256896", "url": "https://it.wikipedia.org/wiki?curid=6266996", "title": "Est\u00e1dio Nacional Man\u00e9 Garrincha", "text": ""}
{"id": "6266997", "revid": "125998810", "url": "https://it.wikipedia.org/wiki?curid=6266997", "title": "Foreste di conifere montane dei Carpazi", "text": "Le foreste di conifere montane dei Carpazi sono una ecoregione terrestre della ecozona paleartica appartenente al bioma delle foreste di conifere temperate (codice ecoregione: PA0513) che si sviluppa per circa 125.000\u00a0km\u00b2 nell'Europa centro-orientale lungo la catena montuosa dei Carpazi.\nL'ecoregione fa parte dell'ecoregione globale denominata Foreste miste montane dell'Europa mediterranea, inclusa nella lista Global 200.\nLo stato di conservazione \u00e8 considerato vulnerabile.\nTerritorio.\nL'ecoregione si sviluppa per circa 1500\u00a0km di lunghezza formando un arco a cavallo dei Carpazi largo tra i 100 e 200\u00a0km che inizia presso il confine fra la Repubblica Ceca, Slovacchia e Polonia ed arriva fino alle gole delle Porte di ferro attraversando l'Ucraina occidentale e la Romania centrale.\nIl clima della regione carpatica \u00e8 moderatamente freddo e umido, con temperatura e precipitazioni fortemente correlati con l'elevazione. Le posizioni pi\u00f9 calde sono ai piedi dei Carpazi in Romania con una temperatura media annua superiore a 10\u00a0\u00b0C, mentre la zona pi\u00f9 fredda si trova nelle aree elevate dei monti Tatra con temperatura media annuale di circa -2\u00a0\u00b0C.\nFlora.\nLa vegetazione dei Carpazi \u00e8 fortemente diversificata:\nFauna.\nI Carpazi ospitano popolazioni consistenti di alcuni grandi predatori (carnivori e rapaci), e costituiscono l'unico rifugio di notevoli estensioni per queste specie in tutta l'Europa centrale e occidentale. Qui vivono alcune migliaia di orsi bruni (\"Ursus arctos\"), pi\u00f9 di quattromila lupi (\"Canis lupus\") e probabilmente pi\u00f9 di un migliaio di linci (\"Lynx lynx\"). I Carpazi sono inoltre uno degli ultimi rifugi europei del gatto selvatico (\"Felis silvestris\") e un sito di nidificazione dell'aquila reale (\"Aquila chrysaetos\"). Sono inoltre l'unica catena montuosa in Europa sulla quale vaga libera una popolazione di bisonte europeo (\"Bison bonasus\").\nConservazione.\nTra i fattori che minacciano attualmente l'ecoregione vi sono: l'inquinamento atmosferico e idrico, gli abbattimenti degli alberi (specialmente con disboscamenti incontrollati), lo sviluppo di vaste stazioni sciistiche e centri turistici e le proposte per l'organizzazione di eventi sportivi pi\u00f9 importanti. Numerosi corsi d'acqua sono interrotti dagli impianti idroelettrici. I progetti per la costruzione di nuove autostrade minacciano in particolare la continuit\u00e0 dell'\"habitat\". La biodiversit\u00e0 dei Carpazi \u00e8 minacciata dalla comune pratica dei rimboschimenti con monocolture di peccio e dal rapido abbandono delle forme di agricoltura tradizionali. Molte specie oggetto di caccia sono state decimate, e il bracconaggio costituisce tuttora un serio problema, specialmente in Ucraina."}
{"id": "6267002", "revid": "1993636", "url": "https://it.wikipedia.org/wiki?curid=6267002", "title": "Trattato di Ganja", "text": "Il trattato di Ganja venne concluso tra l'Impero russo e l'Impero safavide di Persia il 10 marzo 1735, presso la attuale citt\u00e0 azera di G\u00e4nc\u00e4. Il trattato istitu\u00ec un'alleanza difensiva contro l'Impero ottomano che aveva subito una notevole sconfitta nella Guerra ottomano-persiana (1730-35). Il governo russo si accord\u00f2 per restituire alla Persia i territori rimanenti nel Caucaso settentrionale e meridionale, incluse le citt\u00e0 di Derbend e Baku, che erano state a suo tempo conquistate da Pietro il Grande negli anni '20 del Settecento. Il trattato conferm\u00f2 inoltre i termini del trattato di Resht del 1732 col quale la Russia conferm\u00f2 la rinuncia alle proprie pretese su Gilan, Mazandaran ed Astrabad, e la Persia riconobbe Vakhtang VI, re georgiano in esilio. Il trattato diede alla Russia un valido aggancio diplomatico per la guerra con gli ottomani per via dell'appoggio del governante iraniano Nadir Shah sulla frontiera occidentale dell'impero."}
