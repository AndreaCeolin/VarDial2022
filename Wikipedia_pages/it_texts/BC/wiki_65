{"id": "6180221", "revid": "253269", "url": "https://it.wikipedia.org/wiki?curid=6180221", "title": "Stanley Kamel", "text": "\u00c8 noto principalmente per aver interpretato il ruolo dello psichiatra Charles Kroger nella serie televisiva \"Detective Monk\".\nBiografia.\nNato da una famiglia ebrea e cresciuto a South River, nel New Jersey, Kamel frequent\u00f2 la Rutgers Preparatory School e inizi\u00f2 la sua carriera di attore nei circuiti Off-Broadway, dopodich\u00e9 si afferm\u00f2 sul piccolo schermo con il ruolo di Eric Peters nella soap opera \"Il tempo della nostra vita\", nella quale recit\u00f2 dal 1972 al 1976.\nAffermatosi come attore prevalentemente televisivo, durante la sua carriera partecip\u00f2 a diverse popolari serie: \"Kojak\", \"Charlie's Angels\", \"Mork &amp; Mindy\", \"Colombo\", \"Supercar\", \"MacGyver\", \"E.R. - Medici in prima linea\", \"Settimo cielo\", \"NYPD Blue\", \"\", \"Six Feet Under, Renegade\" e \"West Wing - Tutti gli uomini del Presidente\".\nInterpret\u00f2 diversi ruoli ricorrenti in serie come \"New York New York\" (1983-1988), nella parte del detective Mick Solomon, in \"Melrose Place\" (1994), come Bruce Teller, l'amministratore delegato di D &amp; D Advertising, dove sono impiegati Amanda (Heather Locklear) e Allison (Courtney Thorne-Smith). Durante i primi otto episodi della sesta stagione di \"Beverly Hills 90210\", apparve nel ruolo del malavitoso Anthony Marchette, e interpret\u00f2 la parte del Dott. Graham Lester in otto episodi della serie \"Murder One\" (1995-1996).\nAl cinema apparve con meno frequenza, recitando - tra gli altri - nei film \"Domino\" (2005) di Tony Scott e \"Inland Empire - L'impero della mente\" (2006) di David Lynch.\nRaggiunse notoriet\u00e0 internazionale nell'ultima parte della sua carriera, grazie all'interpretazione del Dott. Charles Kroger nella serie poliziesca \"Detective Monk\". In 43 episodi, dal 2002 al 2008, l'attore imperson\u00f2 lo psichiatra che per diversi anni ha in cura Adrian Monk (Tony Shalhoub), assistendo con pazienza e affetto il detective nei suoi tentativi di superare la tragica morte della moglie Trudy, e restando spesso coinvolto nei casi in cui Monk \u00e8 chiamato ad indagare.\nL'8 aprile 2008, Kamel fu trovato morto per un attacco di cuore nella sua casa di Hollywood Hills. Aveva 65 anni. L'episodio \"Il signor Monk compra casa\" \u00e8 espressamente dedicato alla sua memoria."}
{"id": "6180226", "revid": "287204", "url": "https://it.wikipedia.org/wiki?curid=6180226", "title": "Dorchester (Nebraska)", "text": "Dorchester \u00e8 un villaggio degli Stati Uniti d'America della contea di Saline nello Stato del Nebraska. La popolazione era di 586 persone al censimento del 2010.\nStoria.\nDorchester \u00e8 stata intrecciata nel 1870 quando la Burlington and Missouri River Railroad \u00e8 stata estesa fino a quel punto. Probabilmente prende il nome da Dorchester, un quartiere di Boston, Massachusetts, altri credono che prende il nome dalla citt\u00e0 di Dorchester, in Inghilterra, che in ogni caso \u00e8 l'omonimo del Massachusetts.\nGeografia fisica.\nDorchester \u00e8 situata a (40.648497, -97.115153).\nSecondo lo United States Census Bureau, ha un'area totale di 0,48 miglia quadrate (1,24\u00a0km\u00b2).\nSociet\u00e0.\nEvoluzione demografica.\nSecondo il censimento del 2010, c'erano 586 persone.\nEtnie e minoranze straniere.\nSecondo il censimento del 2010, la composizione etnica del villaggio era formata dal 90,8% di bianchi, l'1,0% di afroamericani, lo 0,2% di nativi americani, lo 0,2% di asiatici, il 6,8% di altre razze, e l'1,0% di due o pi\u00f9 etnie. Ispanici o latinos di qualunque razza erano il 9,7% della popolazione."}
{"id": "6180229", "revid": "767487", "url": "https://it.wikipedia.org/wiki?curid=6180229", "title": "Ermistu", "text": "Il lago Ermistu (in estone: \"Ermistu j\u00e4rv\") \u00e8 un lago situato nei pressi di T\u00f5stamaa (nella localit\u00e0 omonima del lago). \u00c8 il 9\u00b0 lago della nazione per superficie. Poco lontano dall'Ermistu si trova il lago T\u00f5hela."}
{"id": "6180230", "revid": "1924342", "url": "https://it.wikipedia.org/wiki?curid=6180230", "title": "Tessa", "text": ""}
{"id": "6180232", "revid": "287204", "url": "https://it.wikipedia.org/wiki?curid=6180232", "title": "Orleans (Nebraska)", "text": "Orleans \u00e8 un villaggio degli Stati Uniti d'America della contea di Harlan nello Stato del Nebraska. La popolazione era di 386 persone al censimento del 2010.\nStoria.\nOrleans \u00e8 stata fondata negli anni 1870. Probabilmente prende il nome dalla citt\u00e0 di Orleans nel Massachusetts.\nGeografia fisica.\nSecondo lo United States Census Bureau, ha un'area totale di 0,60 miglia quadrate (1,55\u00a0km\u00b2).\nSociet\u00e0.\nEvoluzione demografica.\nSecondo il censimento del 2010, c'erano 386 persone.\nEtnie e minoranze straniere.\nSecondo il censimento del 2010, la composizione etnica del villaggio era formata dal 98,7% di bianchi, lo 0,5% di asiatici, e lo 0,8% di altre razze. Ispanici o latinos di qualunque razza erano l'1,6% della popolazione."}
{"id": "6180239", "revid": "1001457", "url": "https://it.wikipedia.org/wiki?curid=6180239", "title": "The Whole Truth (film 2016)", "text": ""}
{"id": "6180244", "revid": "729019", "url": "https://it.wikipedia.org/wiki?curid=6180244", "title": "Bombardamento di K\u00f6nigsberg", "text": "Il bombardamento di K\u00f6nigsberg avvenne in due tempi, nelle notti del 26-27 e 29-30 agosto 1944, nel pi\u00f9 ampio contesto dei vasti bombardamenti strategici sulla Germania nazista portati avanti con determinazione e grandi forze dagli Alleati occidentali. La citt\u00e0 sub\u00ec danni ingenti e fu totalmente distrutta nell'aprile 1945 nel corso della lotta disperata per frenare l'avanzata dell'Armata Rossa.\nStoria.\nContesto strategico.\nNel 1941, agendo in gran parte per vendetta per il bombardamento tedesco di Mosca, Stalin diede personalmente ordine alla Voenno-vozdu\u0161nye sily SSSR di bombardare K\u00f6nigsberg, popolosa citt\u00e0 portuale nella Prussia orientale. Undici bombardieri Petlyakov Pe-8 attaccarono la citt\u00e0 il 1\u00ba settembre e tutti rientrarono alla base. L'aviazione sovietica bombard\u00f2 nuovamente la citt\u00e0 il 26 luglio 1942, il 27 agosto 1942 e il 15 luglio 1943. Inoltre la notte del 28 aprile 1943 un isolato bombardiere sganci\u00f2 un ordigno FAB-5000 sull'area della citt\u00e0, la pi\u00f9 grande in dotazione all'aviazione sovietica.\nI bombardamenti.\nK\u00f6nigsberg fu obiettivo di un nutrito raid nella notte tra il 26 e 27 agosto 1944, condotto da 174 bombardieri quadrimotori Avro 683 Lancaster appartenenti al No. 5 Group della Royal Air Force. La citt\u00e0 si trovava al limite dell'autonomia dei velivoli a pieno carico e il gruppo aereo dovette percorrere un totale di miglia (circa chilometri) tra andata e ritorno; i reparti basati a Skellingthorpe, nel Lincolnshire, furono anzi obbligati ad atterrare alla base militare di Tain. L'attacco cost\u00f2 la perdita di quattro bombardieri e non ebbe un grande effetto, perch\u00e9 i grappoli di ordigni caddero per lo pi\u00f9 sul lato orientale della citt\u00e0 e in periferia, lasciando intatto il centro.\nIl Bomber Command organizz\u00f2 dunque un secondo bombardamento per la notte del 29-30 agosto. Questa volta il No. 5 Group schier\u00f2 189 Lancaster, i quali sganciarono 480 tonnellate tra bombe esplosive e incendiarie proprio sul centro cittadino: gli esperti del Comando stimarono che il 20% degli impianti industriali e il 41% delle abitazioni private di K\u00f6nigsberg furono distrutte nell'azione. Le difese contraeree e la caccia notturna tedesche opposero una decisa resistenza e furono capaci di abbattere quindici velivoli britannici. Il centro storico soffr\u00ec vaste distruzioni e i distretti di Altstadt, L\u00f6benicht e Kneiphof vennero praticamente rasi al suolo; neppure la cattedrale del XIV secolo fu risparmiata (di essa rimase solo parte delle mura perimetrali) e il castello, tutte le chiese della citt\u00e0 vecchia, l'universit\u00e0 e il porto vecchio furono devastati. Infine furono polverizzati due dei famosi Sette ponti di K\u00f6nigsberg.\nL'autore ebreo tedesco e musicista Michael Wieck, nativo di K\u00f6nigsberg, scrisse nel suo \"A Childhood Under Hitler and Stalin\" che \"il popolo di K\u00f6nigsberg non dimenticher\u00e0 mai quelle notti di terrore dalla sua memoria\".\nDistruzione finale di K\u00f6nigsberg.\nNel gennaio 1945 K\u00f6nigsberg rimase tagliata fuori dalla travolgente offensiva sovietica in Prussia e la numerosa guarnigione si organizz\u00f2 per resistere all'atteso assalto finale, che avvenne nella prima decade di aprile: la durissima battaglia cost\u00f2 decine di migliaia di morti a entrambi gli schieramenti e distrusse definitivamente la citt\u00e0, il 90% della quale era raso al suolo alla fine della guerra. Sotto l'occupazione sovietica tutti i tedeschi furono espulsi e la citt\u00e0, ricostruita e ribattezzata Kaliningrad, fu ripopolata da russi."}
{"id": "6180280", "revid": "736476", "url": "https://it.wikipedia.org/wiki?curid=6180280", "title": "Natalia Shakhovskaya", "text": ""}
{"id": "6180286", "revid": "729019", "url": "https://it.wikipedia.org/wiki?curid=6180286", "title": "Scoglio Gallon", "text": "Lo scoglio Gallon o scoglio Gaglian o Gagliano (in croato Galun) \u00e8 un isolotto disabitato della Croazia, che fa parte dell'arcipelago delle isole Quarnerine ed \u00e8 situato a sudovest dell'isola di Veglia e a est dell'Istria. Deve il nome alla sua forma che ricorda quella di un galeone.\nAmministrativamente appartiene al comune di Ponte, nella regione litoraneo-montana.\nGeografia.\nLo scoglio Gallon si trova nella parte settentrionale del Quarnarolo, tra le isole di Veglia a est e di Cherso a ovest, e dista 1,25\u00a0km dalla prima e 14,7\u00a0km dalla seconda. Dista invece circa 40\u00a0km dalla penisola d'Istria.\nGallon \u00e8 un isolotto di forma triangolare, orientato in direzione nordovest-sudest, che misura 475\u00a0m di lunghezza e 250\u00a0m di larghezza massima; possiede una superficie di 0,06\u00a0km\u00b2 e ha uno sviluppo costiero pari a 1,28\u00a0km. Nella parte centrale raggiunge la sua elevazione massima di 9,2\u00a0m s.l.m.\nIl terreno \u00e8 coperto da bassa vegetazione; le coste sono basse, rocciose e pressoch\u00e9 inaccessibili, salvo per il breve promontorio orientale su cui \u00e8 stato costruito un faro alto 12\u00a0metri. Sull'isola \u00e8 presente una grande colonia di gabbiani."}
{"id": "6180292", "revid": "120042640", "url": "https://it.wikipedia.org/wiki?curid=6180292", "title": "Biblioteca Umanistica", "text": "La Biblioteca Umanistica \u00e8 un'istituzione culturale dell'Universit\u00e0 degli Studi di Perugia. La biblioteca comprende due punti di servizio. Il primo si trova in piazza Morlacchi ed \u00e8 la sede ristrutturata delle ex officine Gelsomini; \u00e8 distribuita su tre piani; della biblioteca fanno parte anche due depositi esterni. La seconda sede, condivisa con la Biblioteca di Antropologia e Pedagogia, \u00e8 formata dall'Emeroteca situata in Via Aquilone 7. \nStoria.\nNel XVIII secolo l'edificio ospitava le scuderie del palazzo Alfani-Ansidei, oggi noto come Palazzo Manzoni il quale si trova di fronte all'attuale biblioteca. Fra il 1800 e il 1900 le scuderie furono sede di un negozio di vetture conosciuto come la \"Cavallerizza\", impresa specializzata nel campo delle comunicazioni e nel settore dei mezzi di trasporto. L'edificio nella seconda met\u00e0 nel 1900 era successivamente la sede e un'autofficina della filiale FIAT di propriet\u00e0 della famiglia Gelsomini, da cui la denominazione \"ex officine Gelsomini\". Le officine, dove oggi si trova la biblioteca, sono state acquistate dall'Universit\u00e0 degli Studi di Perugia nel 1998. La Biblioteca Umanistica \u00e8 stata aperta il 9 settembre 2010 e assieme alla biblioteca di Filosofia e la biblioteca di Antropologia e Pedagogia costituisce una delle tre biblioteche appartenenti alla Struttura Lettere e Scienze della formazione del Centro Servizi Bibliotecari. Essa ospita tutto il materiale librario appartenente alle sezioni di Studi classici, Linguistica, Italianistica, Storia dell'arte, Storia ex-magistero e Lingue e Letterature Moderne.\nAccesso e iscrizione.\nLa Biblioteca Umanistica pu\u00f2 essere frequentata da studenti e docenti del Dipartimento di lettere - lingue, letterature e Civilt\u00e0 antiche e moderne e del Dipartimento di filosofia, Scienze Sociali, Umane e della Formazione, di altri dipartimenti con insegnamenti umanistici e a chiunque abbia necessit\u00e0 di ricerca. Per accedere ai servizi forniti dalla biblioteca \u00e8 necessario iscriversi.\nRaccolte e fondi.\nLa Biblioteca Umanistica ospita:\nPer quanto riguarda i fondi si trovano i seguenti:"}
{"id": "6180311", "revid": "300067", "url": "https://it.wikipedia.org/wiki?curid=6180311", "title": "Hank Zeller", "text": ""}
{"id": "6180312", "revid": "1543377", "url": "https://it.wikipedia.org/wiki?curid=6180312", "title": "Carpodacus sibiricus", "text": "Il carpodaco codalunga o carpodaco siberiano (Carpodacus sibiricus ()) \u00e8 un uccello passeriforme della famiglia dei Fringillidi.\nEtimologia.\nIl nome scientifico della specie, \"sibiricus\", deriva dal latino e significa \"siberiano\", in riferimento al suo areale.\nDescrizione.\nDimensioni.\nMisura 16\u201318\u00a0cm di lunghezza, per 16-26 g di peso.\nAspetto.\nSi tratta di uccelli dall'aspetto paffuto, muniti di testa tondeggiante con grandi occhi e becco corto conico, di ali allungate e coda (come intuibile dal nome comune) lunga e dalla punta lievemente forcuta. Nel complesso, il loro aspetto pu\u00f2 vagamente ricordare quello di un codibugnolo con testa di ciuffolotto.\nIl dimorfismo sessuale \u00e8 ben evidente: i maschi, infatti, presentano colorazione rosa-grigiastro su fronte, vertice, nuca, sopracciglio, guance, gola e fianchi, mentre l'area fra i lati del becco, le orecchie e la base del collo \u00e8 di colore rosso ciliegia, cos\u00ec come dello stesso colore sono petto, ventre e codione, mentre il dorso \u00e8 bruno-grigiastro e ali e coda sono bruno-nerastre (le prime con copritrici dagli orli di colore bianco, cos\u00ec come bianco \u00e8 il sottocoda). Le femmine, invece, presentano livrea pi\u00f9 sobria, nella quale dominano le tonalit\u00e0 del grigio, pi\u00f9 chiaro e tendente al biancastro ventralmente e pi\u00f9 scuro su ali e coda (che presentano barra bianca come nei maschi), mentre il codione \u00e8 di color arancio e la testa tende al \"beige\". In ambedue i sessi, il becco e le zampe sono di colore nerastro (queste ultime sfumate nel rossiccio nei maschi), mentre gli occhi sono di colore bruno scuro.\nBiologia.\nSi tratta di uccelli dalle abitudini diurne, che passano la maggior parte della giornata fra i cespugli o i rami degli alberi alla ricerca di cibo, muovendosi perlopi\u00f9 in coppie o in gruppetti e tenendosi in continuo contatto fra loro mediante richiami trillanti.\nAlimentazione.\nIl carpodaco codalunga \u00e8 un uccello granivoro, che si nutre soprattutto di semi e granaglie, ma non disdegna altri alimenti di origine vegetale (bacche, germogli, boccioli, soprattutto di \"Prunus\", \"Lonicera\" e \"Viburnum opulus\") e talvolta anche insetti ed altri piccoli invertebrati.\nRiproduzione.\nSi tratta di uccelli monogami, le cui coppie si formano verso la met\u00e0 di maggio, con la stagione riproduttiva che si protrae fino ad agosto: durante questo periodo viene portata generalmente avanti una singola covata (fanno eccezione le popolazioni del bacino dell'Ussuri, che portano avanti due covate l'anno).\nIl nido, a forma di coppa, viene costruito dalla sola femmina (col maschio che sporadicamente fornisce del materiale da costruzione) alla biforcazione di un ramo, ben nascosto fra le fronde: esso si compone di rametti e fibre vegetali intrecciati, ed all'interno \u00e8 foderato con materiale pi\u00f9 soffice come foglie, muschio e piumino. Al suo interno, la femmina depone 4-6 uova di colore giallastro, con maculature aranciate e bruno-rossicce presenti in special modo al polo ottuso: esse vengono covate dalla sola femmina (mentre il maschio staziona di guardia nei pressi del nido, cantando per tenere lontani eventuali intrusi ed occupandosi di reperire il cibo per s\u00e9 e per la compagna) per circa due settimane, al termine delle quali schiudono \"pulli\" ciechi ed implumi. I nidiacei vengono accuditi da ambedue i genitori, che li imbeccano abbondantemente con semi e insetti rigurgitati per circa tre settimane: al termine di questo periodo, i giovani sono pronti per involarsi e disperdersi, allontanandosi dal nido.\nDistribuzione e habitat.\nIl carpodaco codalunga occupa un areale piuttosto esteso che abbraccia buona parte del Turkestan, della Siberia e dell'Asia centrale e orientale, dal Kazakistan alla Manciuria, oltre che il Giappone e (con una popolazione disgiunta) anche il Tibet e la Cina centrale. Le popolazioni residenti nel nord dell'areale tendono ad essere migratorie, spostandosi verso sud durante l'inverno per sfuggire all'eccessiva rigidit\u00e0 del clima, mentre quelle pi\u00f9 meridionali sono generalmente residenti. Soprattutto i giovani risultano molto mobili, raggiungendo anche l'Europa nei loro spostamenti.\nL\"'habitat\" di questi uccelli \u00e8 rappresentato dai boschi di latifoglie (principalmente betulla e salice) con denso sottobosco, oltre che dai canneti e dalle aree ben alberate.\nSistematica.\nSe ne riconoscono cinque sottospecie:\nIn passato, il ciuffolotto codalunga veniva ascritto a un proprio genere monotipico, \"Uragus\": in seguito alle analisi del DNA mitocondriale, tuttavia, si \u00e8 optato per il suo accorpamento all'interno del genere \"Carpodacus\"."}
{"id": "6180313", "revid": "122315", "url": "https://it.wikipedia.org/wiki?curid=6180313", "title": "Uragus sibiricus", "text": ""}
{"id": "6180314", "revid": "122315", "url": "https://it.wikipedia.org/wiki?curid=6180314", "title": "Uragus", "text": ""}
{"id": "6180316", "revid": "768068", "url": "https://it.wikipedia.org/wiki?curid=6180316", "title": "Sonate per pianoforte (Beethoven)", "text": "Ludwig van Beethoven compose le sue 32 sonate per pianoforte tra il 1795 e il 1822. Sebbene originariamente non destinate ad essere un insieme unico, sono considerate una delle pi\u00f9 importanti collezioni di opere della storia della musica. Hans von B\u00fclow le chiam\u00f2 \"Il Nuovo Testamento\" della musica, essendo \"L\u2019antico Testamento\" \"Il clavicembalo ben temperato\" di Johann Sebastian Bach.\nLe sonate per pianoforte di Beethoven devono essere viste come il primo ciclo di pezzi importanti per pianoforte adatti alle prestazioni di una sala da concerto, sia ad esecuzioni private che pubbliche, che creano \"un ponte tra il mondo del salone e la sala da concerto\".\nElenco delle sonate.\nPrime sonate.\nLe prime sonate di Beethoven sono fortemente influenzate da quelle di Haydn e Mozart. Nonostante ci\u00f2, egli cominci\u00f2 a trovare nuovi modi di comporre le sue sonate. Le sue prime quattro sonate hanno quattro movimenti lunghi, molto rari ai suoi tempi, e la Patetica \u00e8 la prima ad avere due tempi in un movimento.\nOpus 2: Tre sonate (1795)\nOpus 7: Sonata n. 4 in Mi bemolle maggiore (\"Gran Sonata\") (1797)\nOpus 10: Tre sonate (1798)\nOpus 13: Sonata n. 8 in Do minore (\"Patetica\") (1798)\nOpus 14: Due sonate (1799)\nOpus 22: Sonata n. 11 in Si bemolle maggiore (1800)\nOpus 26: Sonata n. 12 in La bemolle maggiore (\"Marcia funebre\") (1801)\nOpus 27: Due sonate (1801)\nOpus 28: Sonata n. 15 in Re maggiore (\"Pastorale\") (1801)\nSonate centrali.\nDopo aver composto le sue prime 15 sonate (fino all'op. 28), Beethoven scrisse a Wenzel Krumpholz, \"D'ora in poi, ho intenzione di prendere un nuovo percorso.\" Le sonate di Beethoven di questo periodo sono molto diverse dalle precedenti. Inizi\u00f2 ad abbandonare la forma sonata comune di Haydn e Mozart e la sostitu\u00ec con modi pi\u00f9 profondi di fare una sonata. La maggior parte delle sonate del periodo romantico sono state fortemente influenzate da quelle di Beethoven. Dopo il 1804, Beethoven smise di mettere pi\u00f9 sonate in una sola opera e compose solo opus uniche. Non \u00e8 chiaro il motivo per cui lo fece.\nOpus 31: Tre sonate (1802)\nOpus 49: Due sonate (composte nel 1795-6, pubblicate nel 1805)\nOpus 53: Sonata n. 21 in Do maggiore (\"Waldstein\") (1803)\nOpus 54: Sonata n. 22 in Fa maggiore (1804)\nOpus 57: Sonata n. 23 in Fa minore (\"Appassionata\") (1805)\nOpus 78: Sonata n. 24 in Fa diesis maggiore (\"A Th\u00e9r\u00e8se\") (1809)\nOpus 79: Sonata n. 25 in Sol maggiore (1809)\nOpus 81a: Sonata n. 26 in Mi bemolle maggiore (\"Les adieux/Das Lebewohl\") (1810)\nOpus 90: Sonata n. 27 in Mi minore (1814)\nUltime sonate.\nLe ultime sonate sono tra le sue opere pi\u00f9 complesse e pi\u00f9 difficili del repertorio odierno. Ancora una volta, la sua musica ha trovato un nuovo percorso. In questo periodo, il suo stile classico e il suo udito erano del tutto scomparsi, sostituiti dalle origini della musica romantica. La Hammerklavier \u00e8 ritenuta la pi\u00f9 difficile sonata di Beethoven. In realt\u00e0, la si \u00e8 ritenuta ineseguibile fino a quasi 15 anni dopo la sua pubblicazione, quando Liszt la suon\u00f2 in un concerto.\nOpus 101: Sonata n. 28 in La maggiore (1816)\nOpus 106: Sonata n. 29 in Si bemolle maggiore (\"Hammerklavier\") (1819)\nOpus 109: Sonata n. 30 in Mi maggiore (1820)\nOpus 110: Sonata n. 31 in La bemolle maggiore (1821)\nOpus 111: Sonata n. 32 in Do minore (1822)\nEsecuzioni e registrazioni.\nLe 32 sonate vennero eseguite per la prima volta, in un ciclo di concerti, da Hans von B\u00fclow. Diversi pianisti hanno poi emulato l'impresa, e tra questi Artur Schnabel (il primo dopo B\u00fclow ad eseguire il completo ciclo in concerto).\nIl primo pianista a registrare l'intero ciclo fu Artur Schnabel, che lo registr\u00f2 per la EMI tra il 1932 e il 1935. Altri pianisti che registrarono le 32 sonate sono Claudio Arrau, Vladimir A\u0161kenazi, Wilhelm Backhaus, Daniel Barenboim, Malcolm Binns (su strumenti originali), Alfred Brendel, John O'Conor, Annie Fischer, Richard Goode, Maria Grinberg, Friedrich Gulda, Jen\u0151 Jand\u00f3, Wilhelm Kempff, Paul Badura-Skoda, Anton Kuerti, Paul Lewis, HJ Lim, Maurizio Pollini, Bernard Roberts, Aldo Ciccolini, Andr\u00e1s Schiff, Russell Sherman e Gerard Willems. \u0116mil' Gilel's inizi\u00f2 la registrazione ma mor\u00ec prima di completare il lavoro.\nNel 1970, Daniel Barenboim stabil\u00ec il record di pianista pi\u00f9 giovane ad aver eseguito la registrazione del ciclo completo (realizzandolo dal 1967 al 1970). Nel 2014, questo \"record\" \u00e8 stato battuto dal pianista cinese M\u00e9lodie Zhao, che ha registrato le 32 sonate all'et\u00e0 di 19 anni, per l'etichetta discografica Claves Records.\nTra il 2005 e il 2007, all'et\u00e0 di 60 anni, Kun Woo Paik, della Corea del Sud, ha registrato tutte e 32 le sonate per Decca Records.\nArrangiamenti.\nL'op. 27 \u00e8 stata orchestrata da Nathan Kelly per orchestra sinfonica. L'op. 106 \u00e8 stata orchestrata da Felix Weingartner per orchestra romantica."}
{"id": "6180319", "revid": "1573940", "url": "https://it.wikipedia.org/wiki?curid=6180319", "title": "Chiesa di Santa Maria Maddalena (Cremona)", "text": "La chiesa di Santa Maria Maddalena \u00e8 un luogo di culto cattolico di Cremona, situato in via Realdo Colombo. La chiesa, a navata unica coperta da volte a crociera, risale al tredicesimo secolo. Ricostruita nelle forme attuali nel 1484, conserva le originali forme e gli affreschi quattrocenteschi, oltre a una galleria di tele di importanti artisti cremonesi. \nStoria.\nLa chiesa, originariamente dedicata a san Clemente, risale al tredicesimo secolo, quando fu edificata in una zona acquitrinosa originariamente alveo del Po, successivamente annessa alla citt\u00e0. L'edificio attuale mantiene la pianta ad aula unica con cappelle laterali e pianta irregolare che risale alla chiesa originaria. La ricostruzione avvenne alla fine del quattrocento, ad opera dell'architetto locale Lazzaro Pozzali, in un periodo di prosperit\u00e0 e sviluppo architettonico della citt\u00e0 iniziato con il matrimonio dei duchi di Bianca Maria Visconti e Francesco Sforza celebrato in San Sigismondo a Cremona nel 1441. Rimangono intatti di questo periodo costruttivo il profondo presbiterio con un grande coro absidato coperto dall'elegante volta ad ombrello, le volte della navata e delle cappelle laterali, e la facciata in mattoni. L'architettura e la decorazione presentano una commistione di elementi rinascimentali e reminiscenze tardo gotiche. Durante i restauri degli anni sessanta sono riaffiorati gli affreschi quattrocenteschi del coro, raffiguranti i dodici apostoli disposti a coppie che affiancano il Redentore e san Clemente (nascosti dal polittico) e dalla parte opposta l'angelo annunciante, l'Annunciata e due profeti.\nAgli inizi del Cinquecento venne collocato il grande polittico a tre ordini di Tommaso Aleni, raffigurante, al centro, \"Nativit\u00e0 con angeli musici\" affiancata dai santi titolari della chiesa \"Clemente\" e \"Maria Maddalena\". Al di sopra, \"gli apostoli Pietro e Paolo\". Nella cimasa, \"Cristo risorto tra i santi Imerio e Omobono\". La predella illustra \"episodi della vita della Maddalena\".\nNegli anni venti del seicento avviene la parziale trasformazione in forme barocche con il sopralzo del pavimento, l'apertura di nuove finestre e le decorazioni a stucco.\nFra le pi\u00f9 importanti opere conservate si ricordano:"}
{"id": "6180322", "revid": "767487", "url": "https://it.wikipedia.org/wiki?curid=6180322", "title": "La valle delle rose", "text": "La valle delle rose (\"Rainbow Man\") \u00e8 un film del 1929 diretto da Fred C. Newmeyer e interpretato da Eddie Dowling che firmava anche soggetto e sceneggiatura, oltre a essere il produttore del film.\nTrama.\nBilly Ryan, il figlio di un acrobata morto durante un'esibizione, viene adottato da Rainbow Ryan, un amico del padre, anche lui uomo di spettacolo. Mentre si trovano in una piccola citt\u00e0, Rainbow si innamora di Mary, la figlia di un albergatore che disprezza tutti gli artisti girovaghi e i teatranti. Mary scopre che Billy \u00e8 suo nipote, il figlio della sorella morta. Dato che il ragazzo ha ormai lasciato la citt\u00e0 insieme agli altri artisti e a Rainbow, Mary li segue per riprendere Billy, che vuole riportare a casa. Rainbow, per non crearle problemi con il padre, decide di rinunciare a lei. Ma, poco tempo dopo, Billy scappa quando scopre che lo spettacolo di Rainbow avr\u00e0 luogo in una citt\u00e0 vicina. Mary, a questo punto, decide di restare anche lei con l'uomo che ama.\nProduzione.\nIl film fu prodotto dalla George W. Weeks Productions.\nDistribuzione.\nIl copyright del film, richiesto dalla Paramount Famous Lasky Corp., fu registrato il 17 maggio 1929 con il numero LP390.\nDistribuito dalla Paramount Pictures, il film usc\u00ec nelle sale cinematografiche USA il 16 maggio 1929."}
{"id": "6180348", "revid": "92723", "url": "https://it.wikipedia.org/wiki?curid=6180348", "title": "S\u014dma Yukihira", "text": " \u00e8 il protagonista del manga \"Shokugeki no S\u014dma\", scritto e disegnato da Y\u016bto Tsukuda. S\u014dma \u00e8 un ragazzo di 17 anni, studente del secondo anno della prestigiosa Accademia T\u014dtsuki, la pi\u00f9 importante scuola di cucina del Giappone.\nOltre al manga, S\u014dma compare anche nella serie televisiva anime.\nDescrizione.\nNoto anche come \"lo studente trasferito\", \u00e8 un ragazzo di 16 anni che per tutta la vita ha lavorato insieme al padre nel ristorante di famiglia \"Da Yukihira\", basato sulla preparazione di specialit\u00e0 della giornata. Fa parte della 92\u00aa generazione di cuochi della T\u014dtsuki ed \u00e8 un membro del dormitorio Stella Polare. \u00c8 l'unico studente della sua generazione ad essere riuscito ad entrare all'Accademia al primo anno del liceo, essendo stato l'unico ad aver avuto il coraggio di sottoporsi alla prova di ammissione di Erina Nakiri. Il suo sogno \u00e8 diventare un cuoco migliore di suo padre: J\u014dichir\u014d Yukihira, uno dei pi\u00f9 grandi chef al mondo, e prendere in gestione il ristorante di famiglia. Dopo aver scoperto che suo padre occupava il secondo posto dell'Elite 10 si prefigge l'obiettivo di conquistare il primo seggio.\nAspetto.\n\u00c8 un ragazzo di statura media coi capelli rossi, gli occhi color ambra, ed \u00e8 caratterizzato da una cicatrice sul sopracciglio sinistro.\nSolitamente indossa la divisa dell'Accademia T\u014dtsuki o la divisa del ristorante di famiglia \"Da Yukihira\" quando cucina, insieme ad un grembiule bianco ed a una fascia che si mette sulla fronte e che poi si toglie non appena finisce il servizio.\nCarattere e personalit\u00e0.\nS\u014dma \u00e8 un ragazzo dal temperamento amichevole e rilassato. Non ha paura di dire ci\u00f2 che pensa, ed \u00e8 estremamente tranquillo a dispetto di chi abbia davanti, rendendogli molto facile fare amicizia con chiunque. Nonostante questo, per\u00f2, S\u014dma \u00e8 subito odiato da quasi tutti gli studenti perch\u00e9 alla sua presentazione disse che si sarebbe preso il primo posto della T\u014dtsuki senza farsi battere da gente che non ha mai affrontato un cliente. Nonostante tanti lo sfidino e lo provochino, non ci fa caso e si comporta sempre in modo amichevole, a meno che non vengano calpestati i valori o le persone in cui crede e a cui tiene. Per sua stessa ammissione fare discorsi in pubblico lo mette a disagio, sebbene non lo dia a vedere. Non teme alcuna sfida e non si spaventa mai davanti a nessuno, nemmeno chef professionisti. Adora cucinare e ogni volta che lo fa si diverte moltissimo. S\u014dma ha una volont\u00e0 d'acciaio e, pur di cucinare il piatto che desidera, \u00e8 pronto a sottoporsi a qualsiasi fatica senza battere ciglio finch\u00e9 non \u00e8 soddisfatto del risultato. Non si abbatte mai dopo una sconfitta, traendone un insegnamento, ma si impone sempre di riuscire a superare l'avversario che lo ha battuto o la prova in cui ha fallito, senza nascondersi dietro a scuse di qualsivoglia genere. Suo padre afferma che questa caratteristica \u00e8 la forza pi\u00f9 grande che possieda S\u014dma, una qualit\u00e0 che quasi nessuno possiede. \u00c8 proprio grazie a questo che S\u014dma \u00e8 in grado di affrontare avversari eccezionali. Nonostante sia un ragazzo molto gentile, S\u014dma sa perfettamente come provocare le persone per farle arrabbiare, caratteristica che gli risulta utile per spronare gli avversari che lo snobbano ad affrontarlo a viso aperto.\nStoria.\nS\u014dma sin da bambino decise che avrebbe superato suo padre J\u014dichir\u014d come cuoco e, con questo obiettivo fisso in testa, inizi\u00f2 a lavorare con lui in cucina. Al termine delle scuole medie, lui e suo padre si sfidano per la 489\u00aa volta, e per la 489\u00aa volta consecutiva \u00e8 una vittoria schiacciante per J\u014dichir\u014d. Suo padre, pochi giorni dopo, decide di chiudere il ristorante per andare a lavorare in giro per il mondo per qualche anno, in ristoranti molto famosi nei quali gi\u00e0 lavor\u00f2 in passato. S\u014dma ritiene il suo ristorante il posto migliore dove affinare la propria cucina, ma suo padre gli spiega che non riuscir\u00e0 mai a batterlo se non sar\u00e0 in grado nemmeno di diplomarsi alla pi\u00f9 prestigiosa e difficile accademia di cucina del Giappone: l'Accademia T\u014dtsuki. Esaltato dalle parole del padre, S\u014dma si ripromette di ottenere il diploma.\nL'esame di ammissione.\nIl giorno dell'ammissione all'accademia S\u014dma viene immediatamente snobbato dagli altri ricchi esaminandi date le sue \"umili\" origini. Il ragazzo, per\u00f2, non si fa mettere i piedi in testa, zittisce i bulli, e ignora qualsiasi successiva critica. Non appena l'esame inizia tutti gli altri ragazzi scappano terrorizzati quando scoprono l'identit\u00e0 dell'esaminatrice: Erina Nakiri, nipote del direttore dell'Accademia T\u014dtsuki, Senzaemon Nakiri, membro pi\u00f9 giovane degli \"Elite 10\", i dieci migliori studenti dell'Accademia, di cui detiene il decimo seggio, e detentrice di un senso del gusto talmente raffinato da darle il soprannome \"Palato di Dio\"; qualsiasi suo giudizio pu\u00f2 determinare la gloria o la rovina di un cuoco e di un ristorante. Nonostante questo, S\u014dma sostiene la prova prendendola anche un po' in giro. Nonostante il piatto le piaccia molto, Erina si rifiuta di promuoverlo perch\u00e9 non pu\u00f2 sopportare di apprezzare il cibo preparato da un cuoco \"umile\". Poco dopo, per\u00f2, all'insaputa di tutti, passa il direttore Senzaemon, che assaggia il piatto di S\u014dma e lo promuove immediatamente.\nLa cerimonia di inizio anno e il Dormitorio Stella Polare.\nAlla sua presentazione al resto degli studenti, S\u014dma, pur provenendo da un ristorante umile, dice che diventer\u00e0 il migliore della T\u014dtsuki senza farsi battere da incompetenti che non hanno mai affrontato un cliente, cosa che lo fa odiare da tutti i compagni del liceo. Erina, sicura che la sua ammissione sia dovuta ad un errore burocratico, prova a sminuirlo e spaventarlo, ma S\u014dma le giura che le far\u00e0 riconoscere il valore della sua cucina.\nNella sua prima giornata S\u014dma stupisce tutti prima facendo sorridere il severissimo professor Roland Chapelle nonostante due studenti avessero sabotato il suo piatto, poi dimostra nuovamente il suo valore entrando al primo tentativo nel Dormitorio Stella Polare, preparando un piatto per la custode Fumio Daimid\u014d usando avanzi in cucina. Quella sera incontra i propri compagni, facendo una piccola sfida con lo studente del secondo anno Satoshi Isshiki, settimo membro degli \"Elite 10\". La sfida \u00e8 dichiarata dal secondo un pareggio, anche se in realt\u00e0 il senpai non ha usato neanche un briciolo della sua vera abilit\u00e0.\nIl suo primo \"Shokugeki\" ufficiale \u00e8 contro la studentessa Ikumi Mito, detta la \"Maestra della Carne\" e sottoposta di Erina. Pur usando carne di seconda scelta, S\u014dma vince e la obbliga ad entrare nella SR del Don.\nElezioni Autunnali e Stagiaire.\nNelle \"elezioni autunnali\" arriva secondo nella fase eliminatoria, a pari merito con Ry\u014d Kurokiba e dietro ad Akira Hayama. Durante il torneo principale, invece, sconfigge prima Alice e poi Subaru, conquistando la finale dove affronta Hayama e Kurokiba, ma ne esce sconfitto a favore di Akira. Durante lo \"Stagiaire\" viene assegnato per una settimana ad un piccolo ristorante in difficolt\u00e0 insieme a Hisako, segretaria di Erina, e i due riescono a rimetterlo in sesto, facendo anche amicizia. Nella seconda settimana S\u014dma viene assegnato al nuovo ristorante di Shinomiya, un ex primo seggio degli Elite 10 gi\u00e0 incontrato al \"campo di addestramento\". Durante lo \"Stagiaire\", S\u014dma studia e lavora duramente per riuscire ad acquisire i ritmi del resto dello staff e imparare tutte le tecniche di cucina francese necessarie al ristorante. Alla fine partecipa alla competizione culinaria dello staff per inserire un piatto nel men\u00f9 e riesce a preparare un ottimo piatto. Shinomiya lo apprezza e, dopo avergli dato un paio di dritte, lo inserisce nel proprio men\u00f9. Al termine dello \"Stagiaire\", S\u014dma torna al dormitorio e viene sfidato da decine di studenti del secondo anno che, dopo averlo visto alle \"Elezioni\", vogliono affrontarlo. S\u014dma, felicissimo, decide di accettare tutti gli shokugeki. Sconfigge facilmente i primi tre sfidanti e si dichiara pronto a sfidare chiunque in qualsiasi momento. S\u014dma, come premio per la vittoria, si fa rivelare i segreti culinari dei suoi avversari, in modo da ampliare le sue conoscenze e migliorare il proprio stile.\nFestival del Banchetto Lunare.\nDurante il \"festival scolastico\", S\u014dma decide di fronteggiare Terunori, l'ottavo seggio, puntando a guadagnare pi\u00f9 di lui, in modo da far s\u00ec che egli accetti di sfidarlo e Megumi decide di aiutarlo. Al termine del primo giorno del festival, tuttavia, S\u014dma finisce pesantemente in rosso classificandosi all'ultimo posto (60\u00b0) nella sua area di vendita. Il quarto giorno crea un nuovo piatto per affrontare di petto Terunori e, sfruttando la sua coda fin troppo lunga, attira i clienti di Terunori, sottraendone una notevole parte (come fece con Erina al \"campo di addestramento\"). Per sostenere l'afflusso di clienti, inoltre, ha reclutato Subaru per lavorare con lui. Ikumi, Takumi e Isami vanno a propria volta a dare loro una mano. Alla fine del quarto e del quinto giorno il suo stand supera in guadagni quello di Kuga, ma i guadagni complessivi rimangono comunque inferiori a quelli dell'ottavo seggio. Il festival si conclude con un annuncio a sorpresa: Senzaemon \u00e8 stato destituito da una votazione della maggioranza degli \"Elite 10\" e al suo posto Azami Nakiri, padre di Erina, \u00e8 diventato il nuovo direttore.\nAmministrazione Azami.\nMentre Azami inizia la sua rivoluzione, S\u014dma riceve la visita di Senzaemon, che gli rivela che \u00e8 stato lui a chiedere a suo padre di mandarlo all'accademia, per salvare Erina dall'influenza negativa di Azami. Senzaemon chiede a S\u014dma di salvare Erina, ma lui risponde che i problemi familiari di Erina non lo riguardano e che la sola cosa che vuole \u00e8 farle riconoscere la sua bravura. Nel momento in cui Etsuya decide di occuparsi della distruzione del Dormitorio Stella Polare, S\u014dma decide di sfidarlo per fermarlo, nonostante sappia che i giudici siano stati corrotti dal nono seggio, ma ignora deliberatamente la cosa e provoca Eizan in modo che accetti di fargli presentare il suo piatto ai giudici e alla fine questi ultimi, inizialmente scettici, lo dichiarano vincitore. Nel corso della sfida, S\u014dma sfida apertamente il nuovo ordinamento di Azami, spiegando come abbia intenzione di rimuovere dalla T\u014dtsuki l'idea ridicola che esista un solo modo corretto di cucinare. La vittoria comunque non lo soddisfa pienamente visto che Etsuya non si era preparato per la sfida. Grazie a tale vittoria, Azami \u00e8 costretto a ridare valore agli \"Shokugeki\" e a consentire ai seminari e alle SR di continuare esistere in caso di vittoria in una sfida. S\u014dma, dopo aver parlato con Erina e aver scoperto che ella scopr\u00ec l'amore per la cucina quando conobbe suo padre, decide di aiutarla a chiarirsi le idee cucinando per lei un piatto in stile Yukihira, riuscendo a farle ricordare che la cucina che ha sempre desiderato fare sia la stessa di S\u014dma e non quella professata da Azami. Erina, per\u00f2, non commenta il piatto di S\u014dma e decide di trascorrere la settimana seguente a preparare duramente i membri del dormitorio, pi\u00f9 i fratelli Aldini e Mito, per affrontare gli esami di promozione al secondo anno.\nEsami di promozione.\nS\u014dma e gli altri ribelli riescono a superare le prime due prove nonostante il gioco sporco degli esaminatori della Centrale, mentre nella terza lui dovr\u00e0 sfidare il nuovo nono seggio degli \"Elite 10\": Akira Hayama. S\u014dma si rammarica del fatto che Akira abbia abbracciato gli ideali della Centrale, ma \u00e8 felice di potersi prendere la rivincita sul suo avversario. Dopo aver scoperto il vero motivo per cui Akira si \u00e8 unito alla Centrale, S\u014dma gli dichiara apertamente la sua delusione perch\u00e9 credeva che Akira fosse uno pronto a lottare per ci\u00f2 in cui crede anzich\u00e9 accettare le imposizioni dall'alto. Dopo qualche giorno avviene la sfida tra S\u014dma e Hayama e, nonostante la carne preparata da S\u014dma sia inferiore, la salsa che vi ha aggiunto, al contrario, \u00e8 nettamente superiore, e per questo S\u014dma vince passando alla quarta fase degli esami di promozione, appena in tempo per scoprire che a parte lui, Takumi e Megumi, tutti gli studenti del primo anno ribelli ad Azami hanno perso le loro sfide contro gli \"Elite 10\" e quindi sono stati espulsi. S\u014dma sfida il direttore per cambiare le cose, ma Azami non si scompone, cos\u00ec, a sorpresa, intervengono J\u014dichir\u014d e Senzaemon, che propongono ad Azami di organizzare il famoso \"Shokugeki\" a squadre: il \"R\u00e9giment de Cuisine\". Joichiro mette in palio i caso di sconfitta la propria sottomissione all'ex-compagno, che quindi accetta. J\u014dichir\u014d e D\u014djima decidono di sottoporre i giovani ad un addestramento speciale per prepararli alla sfida, contando sul lavoro di squadra. Poco dopo S\u014dma si fa raccontare dal padre la verit\u00e0 su lui e Azami. Dopo aver saputo tutto, S\u014dma e suo padre si sfidano di nuovo e S\u014dma perde per la 491\u00aa volta di fila.\nR\u00e9giment de Cuisine.\nDopo un mese di allenamento, S\u014dma e gli altri ribelli si preparano ad affrontare gli altri otto membri degli \"Elite 10\" attualmente in carica. Inoltre, alla squadra dei ribelli si sono uniti Subaru Mimasaka e i tre ex seggi contrari ad Azami: Satoshi, Terunori e T\u014dsuke. S\u014dma cucina nel primo turno e la sua avversaria \u00e8 Nene, il sesto seggio, e S\u014dma estrae per caso come tema del piatto la Soba, la specialit\u00e0 di Nene. Malgrado lo svantaggio, S\u014dma riesce a trionfare. Nel terzo turno, S\u014dma scende di nuovo in campo e affronta Saito S\u014dmei, il quarto seggio. Lo scontro tra i due \u00e8 arduo, ma S\u014dma vince anche questa volta usando tutte le tecniche che ha acquisito da quando \u00e8 entrato all'Accademia e anche grazie all'aiuto di Takumi e Megumi. Dopo il quinto turno, lui ed Erina sono gli unici rimasti del team. La finale \u00e8 una sfida a coppie costituita da un antipasto e da una portata principale preparati da uno chef ciascuno: S\u014dma ed Erina contro Rind\u014d ed Eishi. S\u014dma ed Erina decidono alla morra cinese subito prima di iniziare a cucinare chi si debba occupare della portata principale e S\u014dma deve preparare un antipasto. S\u014dma, avendo capito che contro le pietanze in perfetta sinergia presentate dai due migliori studenti dell'Accademia non hanno chance di vincere, decide di usare un approccio completamente diverso e, per realizzare un piatto vincente, chiede aiuto ad Erina per assaggiare tutti i vari componenti del piatto in modo da rendere la loro preparazione perfetta. S\u014dma riesce cos\u00ec a creare un antipasto eccellente, tale da rivaleggiare con la portata principale presentata da Eishi, tuttavia Azami lo critica perch\u00e9 il suo antipasto \u00e8 impossibile da armonizzare essendo stato preparato come fosse un piatto principale. Nessuno comprende cosa abbia in mente S\u014dma, soprattutto Erina, ma il giovane rivela che Erina non potr\u00e0 mai battere Eishi perch\u00e9 non ha ancora trovato la sua specialit\u00e0 e le rivela che il loro modo di combattere insieme non \u00e8 lavorare di concerto, ma sfidarsi a vicenda. S\u014dma, perci\u00f2, sfida Erina a preparare un piatto pi\u00f9 buono del suo, in modo che il contrasto tra i sapori delle loro pietanze possa elevare entrambi e portarli alla vittoria, affermando che se Erina non sar\u00e0 in grado di battere lui, saranno sconfitti. Questa sorta di \"Shokugeki\" tra compagni di squadra spinge Erina a cucinare con tutta la sua competitivit\u00e0 e passione, cambiando idea e preparando negli ultimi dieci minuti, anche con l'aiuto di S\u014dma come sous-chef per finire in tempo, una pietanza eccellente, superiore alla sua e a quella degli avversari, sancendo cos\u00ec la vittoria del team dei ribelli. Quando Azami continua a sottolineare che la sua utopia gastronomica sia il solo modo per non portare all'infelicit\u00e0 i cuochi come accadde a J\u014dichir\u014d, S\u014dma gli risponde suo padre ritrov\u00f2 la gioia di cucinare quando incontr\u00f2 sua madre. Dopo la vittoria, Erina lo propone come nuovo primo seggio degli \"Elite 10\", visto che \u00e8 grazie a lui che ha trovato la sua specialit\u00e0, cosa che ha permesso loro la vittoria. S\u014dma, dopo aver proposto Erina come nuova direttrice dopo il ritiro di Senzaemon, afferma di considerarsi solo un primo seggio ad interim, dal momento che Erina gli tutt'ora superiore e che non ha ancora sconfitto nessuno dei suoi senpai del terzo anno in una sfida singola. Chiede perci\u00f2 a tutti gli studenti che lo desiderino di sfidarlo e che metter\u00e0 sempre in palio il primo seggio ad ogni \"Shokugeki\", poich\u00e9 \u00e8 sua intenzione continuare a sfidare gli altri per migliorare e riuscire un giorno ad affrontare alla pari anche Erina e farle riconoscere il livello della sua cucina.\nAbilit\u00e0 culinarie.\nS\u014dma ha uno stile culinario molto versatile, diverso da quello degli altri studenti dell'Accademia, poich\u00e9 prevede l'apprendimento di tante tecniche culinarie differenti adattate secondo le sue scelte, conseguite dopo numerosi tentativi, imparando dai propri errori e fallimenti. Essendo cresciuto in un ristorante di specialit\u00e0 della giornata, S\u014dma conosce una grande quantit\u00e0 di ricette e tecniche che ha dovuto imparare per realizzare le ricette del padre. Le sue basi sono sempre piatti per ristoranti alla portata di chiunque, quindi ricette tecnicamente economiche, ma preparate ed elaborate in modo tale da risultare estremamente deliziose, tanto quanto un piatto di alta classe. La filosofia della cucina Yukihira \u00e8 il saper trasformare anche i piatti apparentemente meno appetitosi in prelibatezze. In realt\u00e0 S\u014dma non ha mai avuto un vero talento in cucina e il suo stesso padre non gli ha mai insegnato nulla se non ci\u00f2 che fosse strettamente necessario per il ristorante di famiglia. S\u014dma, tuttavia, non si \u00e8 mai arreso e ha continuato a riprovare tirando fuori ogni volta nuove combinazioni di piatti, ignorando l'inevitabile frustrazione causata dalle ripetute sconfitte e dimostrandosi ogni volta pi\u00f9 abile e preparato di prima. Tutto ci\u00f2 ha colpito J\u014dichir\u014d, e gli ha fatto comprendere che la vera forza di S\u014dma stia in qualcosa che quasi nessuno ha: la capacit\u00e0 di guardare in faccia le proprie debolezze. S\u014dma, infatti, non si nasconde mai dietro al fatto che il suo avversario sia dotato di un talento superiore al suo per giustificare una sua eventuale sconfitta, puntando sempre a vincere dando tutto se stesso per trovare una soluzione senza scoraggiarsi. Ammettere la propria inferiorit\u00e0 nei confronti del proprio avversario, infatti, limita le capacit\u00e0 dei cuochi, che cos\u00ec inconsciamente si preparano gi\u00e0 ad una sconfitta anzich\u00e9 lottare per la vittoria. S\u014dma, per\u00f2, non fa mai questo ragionamento, affrontando le proprie debolezze e trovando il modo di superarle. Questo \u00e8 il motivo principale per cui gran parte degli altri studenti lo odia: vedendolo sconfiggere avversari molto pi\u00f9 dotati di lui, vengono cos\u00ec messi dinanzi alla loro poca forza di volont\u00e0. S\u014dma, dopo le \"elezioni autunnali\", capisce di dover trovare una propria specialit\u00e0, dei piatti che solo lui pu\u00f2 cucinare, perci\u00f2 decide di andare oltre la cucina che faceva nel ristorante di famiglia e di preparare piatti completamente nuovi, per creare un suo personale modo di cucinare, slegato da quello ottenuto seguendo le orme del padre. Con questa idea, S\u014dma inizia ad affrontare ogni sfida col proposito di preparare piatti innovativi che facciano parte del men\u00f9 del suo futuro ristorante, non di quello ideato dal padre e foggiato sulle ricette e le esperienze di quest'ultimo. S\u014dma \u00e8 estremamente veloce in cucina ed \u00e8 ulteriormente migliorato durante lo Stagiaire, poich\u00e9 ha dovuto lavorare nel ristorante di Shinomiya a Tokyo dove i ritmi erano molto incalzanti. Le sue capacit\u00e0 gli hanno reso ultimamente possibile sfidare alla pari anche alcuni \"Elite 10\"."}
{"id": "6180353", "revid": "584834", "url": "https://it.wikipedia.org/wiki?curid=6180353", "title": "Gaglian", "text": ""}
{"id": "6180355", "revid": "584834", "url": "https://it.wikipedia.org/wiki?curid=6180355", "title": "Scoglio Gaglian", "text": ""}
{"id": "6180356", "revid": "584834", "url": "https://it.wikipedia.org/wiki?curid=6180356", "title": "Scoglio Gagliano", "text": ""}
{"id": "6180358", "revid": "1573940", "url": "https://it.wikipedia.org/wiki?curid=6180358", "title": "Carpodacus roseus", "text": "Il carpodaco di Pallas (Carpodacus roseus ()) \u00e8 un uccello passeriforme della famiglia dei Fringillidi.\nEtimologia.\nIl nome scientifico della specie, \"roseus\", deriva dal latino e significa \"rosato\", in riferimento alla livrea dei maschi adulti.\nDescrizione.\nDimensioni.\nMisura 16-17,5\u00a0cm di lunghezza, per 21-35 g di peso.\nAspetto.\nSi tratta di uccelli dall'aspetto robusto, muniti di testa tondeggiante con grandi occhi e grosso becco conico, ali allungate e coda dalla punta lievemente forcuta.\nIl piumaggio presenta evidente dimorfismo sessuale: come intuibile dal nome scientifico, infatti, i maschi presentano livrea in massima parte di colore rosa carico, con schiarite su gola, fronte, fianchi e basso ventre (che \u00e8 biancastro), le ali sono di colore bruno con remiganti nere, copritrici dall'orlo rossiccio e doppia barra trasversale bianca e coda nera con sottocoda rosso. Le femmine, invece, presentano livrea dominata dalle tonalit\u00e0 del bruno, con area ventrale pi\u00f9 chiara, basso ventre grigio-biancastro e (caso raro fra i carpodacini, dove solitamente le femmine mancano del pigmento rosso) decise sfumature rosso-arancio su fronte, gola e parte superiore del petto. In ambedue i sessi, gli occhi sono di colore bruno-rossiccio, le zampe sono di colore carnicino ed il becco \u00e8 di color avorio con punta nerastra.\nBiologia.\nSi tratta di uccelli diurni, che vivono in coppie o in gruppetti e passano la maggior parte della giornata al suolo o fra i cespugli alla ricerca di cibo.\nAlimentazione.\nLa dieta dei carpodachi di Pallas \u00e8 perlopi\u00f9 granivora, comprendendo una variet\u00e0 di semi e granaglie, ma anche germogli, boccioli, bacche, pinoli (soprattutto quelli di pino nano) e sporadicamente anche piccoli invertebrati.\nRiproduzione.\nSi tratta di uccelli monogami, le cui coppie nidificano in siti solitari o in colonie sparse e si dimostrano territoriali durante il periodo degli amori, che va da maggio e agosto e le vede solitamente portare avanti due covate. Il maschio corteggia la femmina cantando in volo.\nIl nido, a forma di coppa, viene costruito dalla sola femmina alla biforcazione di un ramo frondosoWiki-c-oomashiko.jpg, intrecciando rametti e fibre vegetali e foderandp l'interno con foglie, muschio e piumino. Al suo interno, la femmina depone 4-6 uova di colore azzurrino con radissima maculatura bruno-nerastra, che provvede a covare da sola (col maschio che staziona di guardia nei pressi del nido, cantando per tenere lontani eventuali intrusi ed occupandosi di reperire il cibo per s\u00e9 e per la compagna) per circa due settimane, al termine delle quali schiudono \"pulli\" ciechi ed implumi: essi vengono accuditi da ambedue i genitori, che li imbeccano con semi e insetti rigurgitati per circa tre settimane. Al termine di questo periodo, i giovani sono pronti per involarsi e disperdersi, allontanandosi dal nido.\nDistribuzione e habitat.\nIl carpodaco di Pallas occupa un areale che comprende buona parte dell'Asia orientale, dalla Siberia centrale all'Oblast' di Magadan e a sud fino al Giappone del nord e alla Cina centro-orientale: la specie \u00e8 una grande migratrice e durante l'inverno si sposta a sud per evitare i rigori climatici, ed in generale alcune popolazioni si dimostrano nomadiche e soprattutto i giovani si allontanano anche di molto dall'areale di residenza, potendo essere osservati anche in Europa con avvistamenti addirittura in Gran Bretagna.\nL\"'habitat\" di questi uccelli \u00e8 rappresentato dalla taiga, a predominanza di pino nano e larici.\nSistematica.\nSe ne riconoscono due sottospecie:"}
{"id": "6180364", "revid": "729019", "url": "https://it.wikipedia.org/wiki?curid=6180364", "title": "Ferdinando Casardi", "text": "Biografia.\nAttivit\u00e0 militare.\nNato a Barletta nel 1887, Ferdinando Casardi entr\u00f2 nell'Accademia navale di Livorno nel 1904, conseguendo la nomina a guardiamarina nel 1907. Tra il 1911 ed il 1912, col grado di sottotenente di vascello partecip\u00f2 dapprima ad una campagna in Mar Rosso ed Oceano Indiano a bordo dell'avviso \"Staffetta\", e poi combatt\u00e9 nella Guerra italo-turca. Durante la prima guerra mondiale prest\u00f2 servizio, come tenente di vascello, sulle corazzate \"Vittorio Emanuele\" e \"Dante Alighieri\".\nDopo la fine del conflitto fu comandante di torpediniere; nel 1920 risal\u00ec il Danubio sulla torpediniera \"69 PN\". Dopo la promozione a capitano di corvetta, comand\u00f2 i cacciatorpediniere \"Generale Antonio Chinotto\" e \"Vincenzo Giordano Orsini\"; successivamente, promosso a capitano di fregata, fu destinato a terra presso il Ministero della Marina e la Direzione delle Armi e Armamenti Navali a La Spezia, poi divenne sottocapo di Stato Maggiore della Divisione Navale Speciale ed in seguito comandante degli esploratori \"Alvise da Mosto\" ed \"Ugolino Vivaldi\" nel 1931-1932. Dal 1932 al 1934, promosso a capitano di vascello, fu addetto navale a Washington per poi divenire, una volta tornato in Italia, aiutante di campo onorario di Vittorio Emanuele III di Savoia.\nNel periodo 7 marzo al 3 giugno 1936 Casardi divenne capo di Stato Maggiore della I Squadra Navale, imbarcato sull'incrociatore pesante \"Zara\", mentre dall'11 febbraio 1935 al 6 marzo 1936 e dal 4 giugno al 5 agosto 1936 comand\u00f2 l'incrociatore \"Giovanni delle Bande Nere\" della II divisione della 2\u00aa squadra.\nNel 1937, promosso a contrammiraglio, fu posto al comando del Comando Navale Libia, che mantenne dal 1\u00ba maggio 1937 fino al 9 febbraio 1940. In questo periodo, nel 1939, fu promosso ad ammiraglio di divisione; dal 10 febbraio al 23 maggio 1940 comand\u00f2 la IV Divisione Navale.\nPosto l'indomani, 24 maggio, al comando della II Divisione Navale, formata dagli incrociatori leggeri \"Giovanni delle Bande Nere\" (nave ammiraglia) e \"Bartolomeo Colleoni\", aveva ancora tale ruolo quando l'Italia entr\u00f2 nella seconda guerra mondiale, il 10 giugno 1940. Dopo aver scortato in Libia il convoglio che scaten\u00f2 la Battaglia di Punta Stilo, Casardi fu il protagonista il 19 luglio 1940 della Battaglia di Capo Spada, nella quale fu affondato il \"Colleoni\". A seguito della perdita del \"Colleoni\", la II Divisione fu sciolta; il 27 agosto 1940 Casardi fu posto al comando della VII Divisione Navale, con bandiera prima sull'incrociatore leggero \"Eugenio di Savoia\" e poi sull\"'Emanuele Filiberto Duca d'Aosta\". Per un anno, al comando della VII Divisione, Casardi partecip\u00f2 a missioni di scorta convogli, bombardamento controcosta e posa di mine; venne decorato con la Medaglia d'argento al valor militare, la croce di cavaliere dell'Ordine Militare di Savoia e la Croce di seconda classe dell'Aquila Tedesca.\nDal 1\u00ba agosto 1941, lasciato il comando della VII Divisione, Casardi fu per due anni direttore del personale e dei servizi generali della Regia Marina. Il 7 agosto 1943 fu nominato comandante in capo del Dipartimento Militare Marittimo di Napoli. A seguito dell'armistizio dell\u20198 settembre 1943, a Napoli si accesero scontri tra militari italiani e tedeschi, e nel giro di pochi giorni la citt\u00e0 fu occupata dalle forze tedesche. L'11 settembre Casardi, per evitare la cattura, si rifugi\u00f2 con i collaboratori in un palazzo di propriet\u00e0 del suo capo di Stato Maggiore, dove continu\u00f2 ad operare clandestinamente fino al 30 settembre, quando le truppe tedesche lasciarono Napoli a seguito dell'insurrezione della popolazione della citt\u00e0 e dell'avanzata degli Alleati. Casardi torn\u00f2 subito presso la sede del suo Comando, devastata dai bombardamenti e dai combattimenti, e la riattiv\u00f2 il giorno seguente, subito avviando la collaborazione con i comandi delle forze angloamericane, che raggiunsero Napoli a partire dal 1\u00ba ottobre.\nLasciato il comando del Dipartimento di Napoli nel febbraio 1945, Casardi venne poi destinato al Segretariato Generale della Marina e poi fu presidente del Consiglio Superiore della Marina.\nAttivit\u00e0 politica.\nNel 1948 fu eletto senatore nella prima legislatura della Repubblica Italiana nella Democrazia Cristiana e fu membro della commissione Difesa. Posto a disposizione il 1\u00ba marzo 1949, fu collocato in ausiliaria il 1\u00ba gennaio 1950 per raggiunti limiti di et\u00e0. Nel gennaio 1950 fu nominato Sottosegretario alle Finanze nel Governo De Gasperi VI fino al luglio 1951. Rest\u00f2 a Palazzo Madama fino al 1953. Per un biennio fu poi presidente dell'Associazione nazionale marinai d'Italia. Mor\u00ec a Barletta l'11 gennaio 1975."}
{"id": "6180365", "revid": "104458", "url": "https://it.wikipedia.org/wiki?curid=6180365", "title": "Dipartimento delle C\u00f4tes-d'Armor", "text": ""}
{"id": "6180371", "revid": "767487", "url": "https://it.wikipedia.org/wiki?curid=6180371", "title": "Les Moulins", "text": "Les Moulins \u00e8 un comune francese di 3 670 abitanti situato nel dipartimento delle C\u00f4tes-d'Armor nella regione della Bretagna. \u00c8 stato istituito il 1\u00ba gennaio 2016 con la fusione dei comuni soppressi di La Ferri\u00e8re e Pl\u00e9met."}
{"id": "6180388", "revid": "1573940", "url": "https://it.wikipedia.org/wiki?curid=6180388", "title": "Dryocopus pileatus", "text": "Il picchio pileato (Dryocopus pileatus ) \u00e8 un uccello appartenente alla famiglia Picidae diffuso in America settentrionale.\nDescrizione.\nIl picchio pileato misura circa 42 cm di lunghezza; ci\u00f2 ne fa il terzo picchio pi\u00f9 grande del Nordamerica dopo il - probabilmente estinto - picchio imperiale (\"Campephilus imperialis\") e il picchio dal becco avorio (\"Campephilus principalis\"). Il piumaggio \u00e8 nero con strisce bianche sul collo e sulla testa; la cresta rossa, tenuta sempre sollevata, \u00e8 presente in entrambi i sessi, tuttavia il maschio ha anche delle striature rosse ai lati del becco. Questo dettaglio \u00e8 l'unico elemento di dimorfismo sessuale nella specie.\nBiologia.\nSi nutre prevalentemente di formiche e insetti xilofagi, ma anche di bacche e ghiande. Nidifica in buchi scavati all'interno di tronchi, ceppi e a volte anche pali del telefono. In primavera i maschi rivendicano il possesso di un determinato territorio picchiettando con il becco su un ramo in modo caratteristico. \nDistribuzione e habitat.\nLa specie \u00e8 stanziale e l'areale comprende parte del Canada e degli Stati Uniti, specialmente quelli orientali. Vive in foreste, boschi pi\u00f9 o meno fitti (compresi quelli decidui) e parchi."}
{"id": "6180394", "revid": "1494169", "url": "https://it.wikipedia.org/wiki?curid=6180394", "title": "Scillo (disambigua)", "text": ""}
{"id": "6180395", "revid": "287204", "url": "https://it.wikipedia.org/wiki?curid=6180395", "title": "Memphis (Nebraska)", "text": "Memphis \u00e8 un villaggio degli Stati Uniti d'America della contea di Saunders nello Stato del Nebraska. La popolazione era di 114 persone al censimento del 2010.\nStoria.\nMemphis \u00e8 stata fondata negli anni 1880 quando la Chicago, Burlington and Quincy Railroad \u00e8 stata estesa fino a quel punto. Una gran parte dei primi coloni erano nativi del Tennessee da cui \u00e8 la causa del nome.\nGeografia fisica.\nMemphis \u00e8 situata a (41.094644, -96.433052).\nSecondo lo United States Census Bureau, ha un'area totale di 0,09 miglia quadrate (0,23\u00a0km\u00b2).\nSociet\u00e0.\nEvoluzione demografica.\nSecondo il censimento del 2010, c'erano 114 persone.\nEtnie e minoranze straniere.\nSecondo il censimento del 2010, la composizione etnica del villaggio era formata dal 100,0% di bianchi. Ispanici o latinos di qualunque razza erano il 4,4% della popolazione."}
{"id": "6180397", "revid": "123471233", "url": "https://it.wikipedia.org/wiki?curid=6180397", "title": "Un bacio sotto l'albero", "text": "Un bacio sotto l'albero (\"Fir Crazy\") \u00e8 un film TV canadese del 2013.\nTrama.\nElise MacReynolds, donna in carriera a cui non piace il Natale, viene nello stesso giorno licenziata e lasciata dal fidanzato. Decide quindi di accettare di sostituire i genitori nell'annuale vendita di alberi di Natale in strada a Manhattan. La vendita avviene davanti a un negozio di arredamenti, il cui proprietario Gary Dixon, non tollera la presenza degli alberi alle sue vetrine e inizia quindi una guerra con Elise. Un cliente, Darren Foster, inizia a corteggiare Elise, venendo pi\u00f9 volte a comprare alberi di Natale, per chiederle di uscire con lui. Un giorno i vigili del fuoco, dopo una segnalazione di Dixon, intervengono sequestrando gli alberi, ma Elise, grazie anche all'aiuto di Darren, riesce a incontrare Dixon e a convincerlo a desistere.\nProduzione.\nIl film \u00e8 ambientato a New York, ma \u00e8 stato girato a Toronto.\nDistribuzione.\nData di prima visione.\nLe date di prima visione internazionali sono state:"}
{"id": "6180398", "revid": "86599", "url": "https://it.wikipedia.org/wiki?curid=6180398", "title": "Pan-STARRS", "text": "Pan-STARRS (\"Panoramic Survey Telescope &amp; Rapid Response System\") \u00e8 un sistema esplorativo astronomico costituito da telescopi e fotocamere ad ampio campo per la rilevazione di corpi celesti, sviluppato e gestito dall'universit\u00e0 delle Hawaii e situato presso l'osservatorio di Haleakal\u0101, sull'omonimo vulcano e parco nazionale nell'isola di Maui, arcipelago delle Hawaii. Combinando piccoli specchi con avanzate fotocamere digitali ed accurati sistemi di elaborazione astrometrica e fotometrica consente di osservare l'intera volta celeste pi\u00f9 volte in un mese rilevando cos\u00ec, sulla base delle precedenti osservazioni, oggetti in movimento quali asteroidi e comete sino ad una magnitudine apparente m ~ 24 le cui orbite possono causare eventi da impatto. L'indagine Pan-STARRS NEO vaglia la volta celeste a nord della declinazione -47.5\u00b0.\nLa periodicit\u00e0 delle osservazioni, la capacit\u00e0 di mappare ampie aree di cielo e di trovare oggetti variabili ed in movimento, oltre ad una notevole sensibilit\u00e0 degli strumenti, consentono di effettuare studi astronomici spazianti tra l'astronomia del sistema solare e la cosmologia.\nIl progetto \u00e8 sostenuto finanziariamente da una collaborazione tra diverse strutture, tra cui: l'istituto per l'astronomia delle Hawaii, il MIT, i laboratori Lincoln, l'MHPCC, ed il SAIC (\"Science Application International Corporation\"). La costruzione del telescopio PS1 \u00e8 stata finanziata in parte dall'United States Air Force.\nCaratteristiche del progetto.\nIl progetto originario consta di due sistemi ottici individuali (PS1/PS2), ciascuno con uno specchio di tipo \"Ritchey-Chr\u00e9tien\" con diametro di 1,8\u00a0metri che dovrebbero osservare contemporaneamente una medesima porzione della volta celeste. Ogni specchio ha un campo visivo di 3\u00b0 ed \u00e8 dotato di una fotocamera CCD da 1,4 miliardi di pixel. La volta celeste viene osservata per 3 volte ogni ciclo lunare. La scelta di costruire pi\u00f9 specchi di dimensioni ridotte ha consentito un minore costo e tempi ridotti di costruzione. Pan-STARRS 2 (PS2) \u00e8 stato costruito adiacente a PS1 e sarebbe dovuto entrare in funzione in autunno 2017.\nI dati grezzi del PS1 confluiscono al centro di ricerca dello STScI per essere successivamente elaborati e diffusi al pubblico.\nL'ampio campo visivo del telescopio ed il ridotto tempo di esposizione consentono di esaminare circa 6000 gradi quadrati di cielo ogni notte. Poich\u00e9 l'intera volta celeste \u00e8 di 41253.0 gradi quadrati, dei quali 30.000 sono visibili dalle Hawaii, l'intera volta celeste pu\u00f2 essere campionata in un periodo di 40 ore (4 notti). Non potendo effettuare osservazioni in notti di luna piena, la sfera celeste pu\u00f2 essere esaminata quattro volte in un mese.\nLa pi\u00f9 grande indagine astronomica di sempre.\nI dati delle survey Pan-STARRS1 consentono a chiunque di accedere a milioni di immagini e utilizzare il database e i cataloghi contenenti misurazioni precise di miliardi di stelle e galassie. Dal 2010, anno in cui l'osservatorio ha iniziato le operazioni scientifiche sono stati resi disponibili due blocchi di dati: il primo nel 2016 costituito da 2 petabyte di dati ed il secondo a gennaio 2019, consistente in 1,6 petabyte. I dati delle survey sono accessibili nell'archivio Mikulski per i telescopi spaziali (MAST), che archivia anche i dati delle osservazioni a guida NASA in luce ottica e ultravioletto."}
{"id": "6180399", "revid": "104458", "url": "https://it.wikipedia.org/wiki?curid=6180399", "title": "Dipartimento della Ni\u00e8vre", "text": ""}
{"id": "6180400", "revid": "104458", "url": "https://it.wikipedia.org/wiki?curid=6180400", "title": "Dipartimento dell'Indre e Loira", "text": ""}
{"id": "6180401", "revid": "585241", "url": "https://it.wikipedia.org/wiki?curid=6180401", "title": "Fir Crazy", "text": ""}
{"id": "6180402", "revid": "104458", "url": "https://it.wikipedia.org/wiki?curid=6180402", "title": "Dipartimento della Vandea", "text": ""}
{"id": "6180403", "revid": "104458", "url": "https://it.wikipedia.org/wiki?curid=6180403", "title": "Dipartimento della Vienne", "text": ""}
{"id": "6180404", "revid": "104458", "url": "https://it.wikipedia.org/wiki?curid=6180404", "title": "Dipartimento del Maine e Loira", "text": ""}
{"id": "6180405", "revid": "104458", "url": "https://it.wikipedia.org/wiki?curid=6180405", "title": "Dipartimento delle Deux-S\u00e8vres", "text": ""}
{"id": "6180406", "revid": "104458", "url": "https://it.wikipedia.org/wiki?curid=6180406", "title": "Dipartimento dell'Eure", "text": ""}
{"id": "6180407", "revid": "104458", "url": "https://it.wikipedia.org/wiki?curid=6180407", "title": "Dipartimento di Senna e Marna", "text": ""}
{"id": "6180408", "revid": "287204", "url": "https://it.wikipedia.org/wiki?curid=6180408", "title": "The Nephilim", "text": "The Nephilim \u00e8 il secondo album in studio del gruppo gothic rock britannico Fields of the Nephilim, pubblicato nel 1988.\nIl disco.\nDopo il parziale successo del disco d'esordio, la band bissa e si migliora con il secondo full-length. Anticipato di qualche mese dal singolo \"Moonchild\", accompagnato da un accattivante videoclip. Verr\u00e0 trainato, successivamente, da un video registrato per una traccia non presente su disco: \"Psychonaut\". Anche qui, come nel precedente, ci son delle differenze nella track-list: la b-side \"Shiva\" del singolo finir\u00e0 solo nella versione in CD. Nell'edizione inclusa nel cofanetto \"5 Albums\" del 2013, fu aggiunto anche il lato B del singolo per \"Psychonaut\"."}
{"id": "6180409", "revid": "1649409", "url": "https://it.wikipedia.org/wiki?curid=6180409", "title": "Kim Ok", "text": "Biografia.\nImpiegata governativa, Kim Ok \u00e8 stata la segretaria personale di Kim Jong-il dagli anni ottanta fino alla sua morte e, dopo la morte di Ko Yong-hui, ha regolarmente incontrato visitatori stranieri ufficiali come first lady \"de facto\", si vocifera addirittura che essa sia stata quarta moglie dell'ex leader della Repubblica Popolare Democratica di Corea.\nPrima di diventare un'impiegata governativa Kim \u00e8 stata una musicista con un diploma in pianoforte ottenuto presso l'Universit\u00e0 di musica e danza di Pyongyang. Alcune fonti sostengono che nel settembre 2012 si sia recata a Berlino per sottoporsi a cure mediche.\nDopo la morte di Kim Jong-il, Kim Ok fu premiata, assieme ad altre 131 persone, con l'Ordine di Kim Jong-il per i servizi resi nell'edificazione di una \"fiorente nazione socialista\".\nNei primi giorni del luglio 2016, Kim Ok fu bersaglio di una delle purghe del governo di Kim Jong-un e deportata in un campo di lavoro."}
{"id": "6180414", "revid": "13833", "url": "https://it.wikipedia.org/wiki?curid=6180414", "title": "Koufonissa", "text": ""}
{"id": "6180415", "revid": "104458", "url": "https://it.wikipedia.org/wiki?curid=6180415", "title": "Dipartimento della Corr\u00e8ze", "text": ""}
{"id": "6180416", "revid": "104458", "url": "https://it.wikipedia.org/wiki?curid=6180416", "title": "Dipartimento dell'Alta Marna", "text": ""}
{"id": "6180423", "revid": "124123", "url": "https://it.wikipedia.org/wiki?curid=6180423", "title": "Merytaton Tasherit", "text": "Dibattito sull'identit\u00e0.\nFu probabilmente figlia della principessa Merytaton, a sua volta figlia primogenita del faraone Akhenaton (1351 a.C. - 1334/3 a.C.). L'identit\u00e0 del padre \u00e8 invece dibattuta. Alcuni ritengono che altri non sia che lo stesso padre di Merytaton, Akhenaton, o verosimilmente l'effimero faraone Smenkhara (1335/3 a.C.; dibattuto), di cui Merytaton fu Grande sposa reale. Siccome sia Merytaton Tasherit che l'altra principessa Ankhesenpaaton Tasherit appaiono esclusivamente in testi che menzionano Kiya, una sposa secondaria di Akhenaton, \u00e8 possibile che fossero figlie di Akhenaton e Kiya, oppure che si tratti di personaggi fittizi per rimpiazzare la vera figlia di Kiya, che potrebbe essere stata la principessa Baketaton - anche se \u00e8 assai pi\u00f9 comunemente ritenuta una figlia di Amenofi III e della regina Tiy, e perci\u00f2 sorella di Akhenaton.\nIl fato di questa bambina \u00e8 sconosciuto. Il riferimento al dio Aton all'interno del suo nome (che significa \"Amata da Aton\") suggerisce che potesse essere figlia di Akhenaton, siccome i suoi successori posero fine alla riforma religiosa atonista e tornarono a venerare le divinit\u00e0 tradizionali. A partire da quel momento, ogni riferimento ad Aton scomparve dall'onomastica."}
{"id": "6180425", "revid": "104458", "url": "https://it.wikipedia.org/wiki?curid=6180425", "title": "Neuveville", "text": ""}
{"id": "6180443", "revid": "1305772", "url": "https://it.wikipedia.org/wiki?curid=6180443", "title": "La Neuveville (disambigua)", "text": ""}
{"id": "6180449", "revid": "767487", "url": "https://it.wikipedia.org/wiki?curid=6180449", "title": "Il generale Crack", "text": "Il generale Crack (\"General Crack\") \u00e8 un film del 1929 diretto da Alan Crosland. La sceneggiatura si basa sul romanzo \"General Crack\" di George Preedy, pubblicato a Londra nel 1928. Prodotto e distribuito dalla Warner Bros., il film aveva come interpreti John Barrymore, Philippe De Lacy, Lowell Sherman, Marian Nixon, Hobart Bosworth, Jacqueline Logan.\nFu il debutto in una pellicola sonora per John Barrymore: la sua voce venne apprezzata dai critici che la paragonarono molto favorevolmente alla recitazione teatrale che lo aveva reso celebre sul palcoscenico.\nTrama.\nDurante un banchetto tenuto dal duca di Curlandia per i suoi ufficiali, nella sala entra un ragazzo lacero: \u00e8 il figlio (ed erede) del duca che l'ha avuto - ignorandone l'esistenza fino a quel momento - da una principessa zingara che ora \u00e8 morta. Sono passati vent'anni. Christian, il ragazzo, \u00e8 cresciuto ed \u00e8 conosciuto da tutti come generale Crack. Diventato famoso come soldato di ventura, quando Leopold d'Austria richiede i suoi servigi, Crack gli chiede in cambio un'enorme somma in oro e la mano dell'arciduchessa Maria Luisa, sorella dell'imperatore. Lungo il tragitto per Vienna, per\u00f2, incontra la bella zingara Fidelia: incantato dalla donna, la sposa portandola con s\u00e9 a corte. Qui, Crack \u00e8 sorpreso dalla bellezza di Maria Luisa, innamorandosene, mentre Leopold non \u00e8 indifferente al fascino di Fidelia. Mentre Crack \u00e8 alla guerra, Leopold impone le sue attenzioni alla donna. Al suo ritorno, Christian prende il titolo di arciduca di Curlandia.\nProduzione.\nIl film fu prodotto dalla Warner Bros.\nDistribuzione.\nIl copyright del film, richiesto dalla WB, fu registrato il 28 dicembre 1929 con il numero LP957.\nDistribuito dalla Warner Bros., il film usc\u00ec nelle sale cinematografiche USA il 25 gennaio 1930 dopo essere stato presentato in prima a New York il 3 dicembre e a Los Angeles il 16 dicembre 1929."}
{"id": "6180454", "revid": "104458", "url": "https://it.wikipedia.org/wiki?curid=6180454", "title": "Mont Tramelan", "text": ""}
{"id": "6180456", "revid": "71155", "url": "https://it.wikipedia.org/wiki?curid=6180456", "title": "Data Integration", "text": ""}
{"id": "6180457", "revid": "6923", "url": "https://it.wikipedia.org/wiki?curid=6180457", "title": "Abies delavayi", "text": "L'abete di Delavay (\"Abies delavayi\" ) \u00e8 una specie di abete originaria dell'Asia sud-orientale.\nEtimologia.\nIl nome generico \"Abies\", utilizzato gi\u00e0 dai latini, potrebbe, secondo un'interpretazione etimologica, derivare dalla parola greca \"\u1f04\u03b2\u03b9\u03bf\u03c2\" = longevo. Il nome specifico \"delavayi\" fu assegnato in onore di Pierre Jean Marie Delavay, missionario gesuita, botanico e esploratore francese del XIX secolo.\nDescrizione.\nAlbero alto fino a 25 m, con tronco che pu\u00f2 raggiungere 1 m di diametro, a portamento conico. La corteccia, grigio-marrone e rugosa, presenta spaccature longitudinali. I rami secondari sono di colore rosso-marrone, pi\u00f9 scuri con l'et\u00e0, glabri o raramente pubescenti da giovani. Le gemme sono di forma rotondeggiante, resinose.\nLe foglie sono aghiformi, lucide, di colore verde scuro, lunghe fino a 3 cm, disposte a spirale o arrangiate in due file laterali.\nGli strobili femminili, di color viola scuro inizialmente, porpora scuro con scaglie blu a maturazione, sono cilindrici o ovoidali, con apice troncato, lunghi 6-11 cm e larghi fino a 4,5 cm, con corto peduncolo; le scaglie sono di forma triangolare-flabellata, lunghe 2 cm, larghe 2,5 cm, lisce. Gli strobili maschili sono lunghi 3 cm, gialli con microsporofilli viola. I semi, di colore marrone, sono lunghi circa 5-8 mm, di forma obovata, con ali marroni con sfumature nere o porpora, di 1 cm, cuneate-dolabriformi.\nDistribuzione e habitat.\nSpecie endemica di Cina (Yunnan, Xizang), India (Arunachal Pradesh), nord Myanmar e Vietnam (Fan Si Pan), dove \u00e8 presente con la sottospecie \"fansipanensis\"; predilige i pendii rivolti a nord delle alte quote montane comprese tra i 2.400 e i 4.300 m, con piovosit\u00e0 annua compresa tra 1.000 e 3.000 mm, ed estati fresche con inverni nevosi. Esistono boschi puri, ma si ritrova spesso in associazione con \"Picea likiangensis\", \"Picea brachytyla\", \"Tsuga chinensis\", \"Tsuga dumosa\", \"Juniperus formosana\", \"Betula albosinensis\", \"Betula platyphylla\" e \"Quercus semecarpifolia\".\nTassonomia.\nSono accettate le seguenti sottospecie e variet\u00e0:\nUsi.\nNon di utilizzo comune, rispetto ad altre conifere. \u00c8 stato introdotto in Europa, soprattutto in Francia e Gran Bretagna, come specie ornamentale in orti e giardini botanici\nConservazione.\nCon un areale molto vasto, e una presenza molto comune, \"A. delavayi\" non \u00e8 classificato tra le specie a rischio di estinzione nella Lista rossa IUCN. Recentemente (1998), per evitare uno sfruttamento eccessivo, le autorit\u00e0 cinesi hanno posto severe restrizioni al disboscamento delle foreste."}
{"id": "6180460", "revid": "1412427", "url": "https://it.wikipedia.org/wiki?curid=6180460", "title": "Abete di Delavayi", "text": ""}
{"id": "6180463", "revid": "104458", "url": "https://it.wikipedia.org/wiki?curid=6180463", "title": "Dipartimento della Val-d'Oise", "text": ""}
{"id": "6180464", "revid": "104458", "url": "https://it.wikipedia.org/wiki?curid=6180464", "title": "Dipartimento della Creuse", "text": ""}
{"id": "6180465", "revid": "104458", "url": "https://it.wikipedia.org/wiki?curid=6180465", "title": "Dipartimento del Passo di Calais", "text": ""}
{"id": "6180466", "revid": "113878687", "url": "https://it.wikipedia.org/wiki?curid=6180466", "title": "Moutier (disambigua)", "text": ""}
{"id": "6180467", "revid": "104458", "url": "https://it.wikipedia.org/wiki?curid=6180467", "title": "Dipartimento della Charente", "text": ""}
{"id": "6180468", "revid": "287204", "url": "https://it.wikipedia.org/wiki?curid=6180468", "title": "Mouthier", "text": ""}
{"id": "6180490", "revid": "119369303", "url": "https://it.wikipedia.org/wiki?curid=6180490", "title": "Ankhesenpaaton Tasherit", "text": "Dibattito sull'identit\u00e0 dei genitori.\nPer la principessa Ankhesenpaaton Tasherit, cos\u00ec come per la principessa Merytaton Tasherit, sono stati proposte varie coppie di genitori.\nAnkhesenamon e Akhenaton.\n\u00c8 una tesi diffusa che Ankhesenpaaton Tasherit fosse figlia di Ankhesenpaaton (poi ribattezzata Ankhesenamon), figlia del Faraone Akhenaton, (1351 a.C. - 1334/3 a.C.). Si ritiene che la titolatura della principessa fosse: \"Ankhesenpaaton Tasherit, nata da Ankhesenpaaton, nata dalla Grande sposa reale Nefertiti\". Assumendo che Ankhesenpaaton Tasherit fosse figlia di Ankhesenpaaton e del di lei padre Akhenaton, dovette nascere alla fine del regno di faraone. Poich\u00e9 Ankhesenpaaton nacque nel 5\u00ba anno di regno di Akhenaton, il quale dur\u00f2 complessivamente 17 anni, i due avrebbero potuto generare Ankhesenpaaton Tasherit solamente nel penultimo o ultimo anno del regno.\nKiya e Akhenaton.\nSiccome sia Ankhesenpaaton Tasherit che l'altra principessa Merytaton Tasherit appaiono in testi che menzionano Kiya, una sposa secondaria di Akhenaton, \u00e8 possibile che fossero figlie di Akhenaton e Kiya, oppure che si tratti di personaggi fittizi per rimpiazzare la vera figlia di Kiya, che potrebbe essere stata la principessa Baketaton - anche se \u00e8 assai pi\u00f9 comunemente ritenuta una figlia di Amenofi III e della regina Tiy, e perci\u00f2 sorella di Akhenaton.\nMerytaton e Smenkhara.\nL'egittologo inglese Aidan Dodson ha ipotizzato che i genitori della principessa potessero essere Merytaton e Smenkhara (1335/3 a.C.; dibattuto), l'effimero successore di Akhenaton. La giovane principessa sarebbe stata chiamata come la zia Ankhesenpaaton, sorella di Merytaton."}
{"id": "6180491", "revid": "296631", "url": "https://it.wikipedia.org/wiki?curid=6180491", "title": "Fessura trasversa di Bichat", "text": "La fessura trasversa di Bichat (o grande fessura cerebrale) \u00e8 un solco che separa i due emisferi del cervello dal mesencefalo.\nLa fessura di Bichat viene vista per apprezzare particolari rapporti e localizzazioni anatomiche cerebrali; si apprezza questa fessura se si compie un taglio tra lo splenio del corpo calloso e l'epifisi. Descrive una grande curva a concavit\u00e0 anteriore e convessit\u00e0 posteriore. Vi si distinguono tre porzioni: una \"trasversale\", mediana, e due \"antero-posteriori\", laterali, simili a destra e a sinistra. La porzione trasversale, situata sopra la protuberanza anulare e sotto l'estremit\u00e0 posteriore del corpo calloso, comincia col terzo ventricolo, in cui lascia penetrare la pia madre, che ivi forma la tela coroidea."}
{"id": "6180499", "revid": "1305772", "url": "https://it.wikipedia.org/wiki?curid=6180499", "title": "San Jos\u00e9 (San Carlos)", "text": "San Jos\u00e9 \u00e8 un comune (\"corregimiento\") della Repubblica di Panama situato nel distretto di San Carlos, provincia di Panama. Si estende su una superficie di 28,3\u00a0km\u00b2 e conta una popolazione di 2.729 abitanti ."}
{"id": "6180500", "revid": "1305772", "url": "https://it.wikipedia.org/wiki?curid=6180500", "title": "Los Llanitos", "text": "Los Llanitos \u00e8 un comune (\"corregimiento\") della Repubblica di Panama situato nel distretto di San Carlos, provincia di Panama. Si estende su una superficie di 61,6\u00a0km\u00b2 e conta una popolazione di 3.264 abitanti ."}
{"id": "6180501", "revid": "767487", "url": "https://it.wikipedia.org/wiki?curid=6180501", "title": "Las Uvas", "text": "Las Uvas \u00e8 un comune (\"corregimiento\") della Repubblica di Panama situato nel distretto di San Carlos, provincia di Panama. Si estende su una superficie di 18,1\u00a0km\u00b2 e conta una popolazione di 1.587 abitanti .\nNote.\n "}
{"id": "6180502", "revid": "1305772", "url": "https://it.wikipedia.org/wiki?curid=6180502", "title": "La Laguna (San Carlos)", "text": "La Laguna \u00e8 un comune (\"corregimiento\") della Repubblica di Panama situato nel distretto di San Carlos, provincia di Panama. Si estende su una superficie di 54,1\u00a0km\u00b2 e conta una popolazione di 1.132 abitanti ."}
{"id": "6180503", "revid": "1305772", "url": "https://it.wikipedia.org/wiki?curid=6180503", "title": "La Ermita", "text": "La Ermita \u00e8 un comune (\"corregimiento\") della Repubblica di Panama situato nel distretto di San Carlos, provincia di Panama. Si estende su una superficie di 33,2\u00a0km\u00b2 e conta una popolazione di 1.571 abitanti ."}
{"id": "6180504", "revid": "1305772", "url": "https://it.wikipedia.org/wiki?curid=6180504", "title": "Guayabito (San Carlos)", "text": "Guayabito \u00e8 un comune (\"corregimiento\") della Repubblica di Panama situato nel distretto di San Carlos, provincia di Panama. Si estende su una superficie di 34,1\u00a0km\u00b2 e conta una popolazione di 502 abitanti ."}
{"id": "6180505", "revid": "1305772", "url": "https://it.wikipedia.org/wiki?curid=6180505", "title": "El Higo", "text": "El Higo \u00e8 un comune (\"corregimiento\") della Repubblica di Panama situato nel distretto di San Carlos, provincia di Panama. Si estende su una superficie di 44\u00a0km\u00b2 e conta una popolazione di 2.710 abitanti .\nNote.\n "}
{"id": "6180506", "revid": "1305772", "url": "https://it.wikipedia.org/wiki?curid=6180506", "title": "El Espino (Panama)", "text": "El Espino \u00e8 un comune (\"corregimiento\") della Repubblica di Panama situato nel distretto di San Carlos, provincia di Panama. Si estende su una superficie di 34,9\u00a0km\u00b2 e conta una popolazione di 1.847 abitanti ."}
{"id": "6180507", "revid": "1305772", "url": "https://it.wikipedia.org/wiki?curid=6180507", "title": "San Carlos (San Carlos)", "text": "San Carlos \u00e8 un comune (\"corregimiento\") della Repubblica di Panama situato nel distretto di San Carlos, provincia di Panama, di cui \u00e8 capoluogo. Si estende su una superficie di 29,2\u00a0km\u00b2 e conta una popolazione di 3.578 abitanti ."}
{"id": "6180519", "revid": "599013", "url": "https://it.wikipedia.org/wiki?curid=6180519", "title": "Bella Vista (Panama)", "text": "Bella Vista \u00e8 un comune (\"corregimiento\") della Repubblica di Panama situato nel distretto di Panama, provincia di Panama. Il comune, che \u00e8 una delle tredici suddivisione della citt\u00e0 di Panama, si estende su una superficie di 4,8\u00a0km\u00b2 e conta una popolazione di 30.136 abitanti ."}
{"id": "6180524", "revid": "599013", "url": "https://it.wikipedia.org/wiki?curid=6180524", "title": "Juan D\u00edaz (Panama)", "text": "Juan D\u00edaz \u00e8 un comune (\"corregimiento\") della Repubblica di Panama situato nel distretto di Panama, provincia di Panama. Il comune, che \u00e8 una delle tredici suddivisioni della citt\u00e0 di Panama, si estende su una superficie di 34\u00a0km\u00b2 e conta una popolazione di 100.636 abitanti ."}
{"id": "6180526", "revid": "599013", "url": "https://it.wikipedia.org/wiki?curid=6180526", "title": "San Francisco (Panama)", "text": "San Francisco \u00e8 un comune (\"corregimiento\") della Repubblica di Panama situato nel distretto di Panama, provincia di Panama. Il comune, che \u00e8 una delle tredici suddivisione della citt\u00e0 di Panama, si estende su una superficie di 6,4\u00a0km\u00b2 e conta una popolazione di 43.939 abitanti ."}
{"id": "6180527", "revid": "767487", "url": "https://it.wikipedia.org/wiki?curid=6180527", "title": "San Felipe (Panama)", "text": "San Felipe \u00e8 un comune (\"corregimiento\") della Repubblica di Panama situato nel distretto di Panama, provincia di Panama. Il comune, che \u00e8 una delle tredici suddivisione della citt\u00e0 di Panama, si estende su una superficie di 0,3\u00a0km\u00b2 e conta una popolazione di 3.262 abitanti ."}
{"id": "6180528", "revid": "599013", "url": "https://it.wikipedia.org/wiki?curid=6180528", "title": "El Chorrillo", "text": "El Chorrillo \u00e8 un comune (\"corregimiento\") della Repubblica di Panama situato nel distretto di Panama, provincia di Panama. Il comune, che \u00e8 una delle tredici suddivisione della citt\u00e0 di Panama, si estende su una superficie di 0,6\u00a0km\u00b2 e conta una popolazione di 18.302 abitanti ."}
{"id": "6180529", "revid": "767487", "url": "https://it.wikipedia.org/wiki?curid=6180529", "title": "Santa Ana (Panama)", "text": "Santa Ana \u00e8 un comune (\"corregimiento\") della Repubblica di Panama situato nel distretto di Panama, provincia di Panama. Il comune, che \u00e8 una delle tredici suddivisione della citt\u00e0 di Panama, si estende su una superficie di 0,8\u00a0km\u00b2 e conta una popolazione di 18.210 abitanti ."}
{"id": "6180530", "revid": "599013", "url": "https://it.wikipedia.org/wiki?curid=6180530", "title": "Calidonia (Panama)", "text": "Calidonia, o La Exposici\u00f3n, \u00e8 un comune (\"corregimiento\") della Repubblica di Panama situato nel distretto di Panama, provincia di Panama. Il comune, che \u00e8 una delle tredici suddivisione della citt\u00e0 di Panama, si estende su una superficie di 1,6\u00a0km\u00b2 e conta una popolazione di 19.108 abitanti ."}
{"id": "6180531", "revid": "599013", "url": "https://it.wikipedia.org/wiki?curid=6180531", "title": "Curund\u00fa", "text": "Curund\u00fa \u00e8 un comune (\"corregimiento\") della Repubblica di Panama situato nel distretto di Panama, provincia di Panama. Il comune, che \u00e8 una delle tredici suddivisione della citt\u00e0 di Panama, si estende su una superficie di 1,1\u00a0km\u00b2 e conta una popolazione di 16.361 abitanti ."}
{"id": "6180532", "revid": "599013", "url": "https://it.wikipedia.org/wiki?curid=6180532", "title": "Betania (Panama)", "text": "Betania \u00e8 un comune (\"corregimiento\") della Repubblica di Panama situato nel distretto di Panama, provincia di Panama. Il comune, che \u00e8 una delle tredici suddivisione della citt\u00e0 di Panama, si estende su una superficie di 8,3\u00a0km\u00b2 e conta una popolazione di 46.116 abitanti ."}
{"id": "6180533", "revid": "599013", "url": "https://it.wikipedia.org/wiki?curid=6180533", "title": "Pueblo Nuevo (Panama)", "text": "Pueblo Nuevo \u00e8 un comune (\"corregimiento\") della Repubblica di Panama situato nel distretto di Panama, provincia di Panama. Il comune, che \u00e8 una delle tredici suddivisione della citt\u00e0 di Panama, si estende su una superficie di 2,9\u00a0km\u00b2 e conta una popolazione di 18.984 abitanti ."}
{"id": "6180534", "revid": "599013", "url": "https://it.wikipedia.org/wiki?curid=6180534", "title": "Parque Lefevre", "text": "Parque Lefevre \u00e8 un comune (\"corregimiento\") della Repubblica di Panama situato nel distretto di Panama, provincia di Panama. Il comune, che \u00e8 una delle tredici suddivisione della citt\u00e0 di Panama, si estende su una superficie di 6,8\u00a0km\u00b2 e conta una popolazione di 36.997 abitanti ."}
{"id": "6180535", "revid": "599013", "url": "https://it.wikipedia.org/wiki?curid=6180535", "title": "R\u00edo Abajo", "text": "R\u00edo Abajo \u00e8 un comune (\"corregimiento\") della Repubblica di Panama situato nel distretto di Panama, provincia di Panama. Il comune, che \u00e8 una delle tredici suddivisione della citt\u00e0 di Panama, si estende su una superficie di 3,9\u00a0km\u00b2 e conta una popolazione di 26.607 abitanti ."}
{"id": "6180537", "revid": "599013", "url": "https://it.wikipedia.org/wiki?curid=6180537", "title": "Pedregal (Panama)", "text": "Pedregal \u00e8 un comune (\"corregimiento\") della Repubblica di Panama situato nel distretto di Panama, provincia di Panama. Il comune, che \u00e8 una delle tredici suddivisione della citt\u00e0 di Panama, si estende su una superficie di 28,3\u00a0km\u00b2 e conta una popolazione di 51.641 abitanti ."}
{"id": "6180538", "revid": "767487", "url": "https://it.wikipedia.org/wiki?curid=6180538", "title": "Anc\u00f3n", "text": "Anc\u00f3n \u00e8 un comune (\"corregimiento\") della Repubblica di Panama situato nel distretto di Panama, provincia di Panama. Si estende su una superficie di 204,6\u00a0km\u00b2 e conta una popolazione di 29.761 abitanti ."}
{"id": "6180539", "revid": "767487", "url": "https://it.wikipedia.org/wiki?curid=6180539", "title": "Chilibre", "text": "Chilibre \u00e8 un comune (\"corregimiento\") della Repubblica di Panama situato nel distretto di Panama, provincia di Panama. Si estende su una superficie di 924\u00a0km\u00b2 e conta una popolazione di 53.955 abitanti .\nNote.\n "}
{"id": "6180540", "revid": "1305772", "url": "https://it.wikipedia.org/wiki?curid=6180540", "title": "Las Cumbres", "text": "Las Cumbres \u00e8 un comune (\"corregimiento\") della Repubblica di Panama situato nel distretto di Panama, provincia di Panama. Si estende su una superficie di 27,8\u00a0km\u00b2 e conta una popolazione di 32.867 abitanti ."}
{"id": "6180541", "revid": "400694", "url": "https://it.wikipedia.org/wiki?curid=6180541", "title": "Pacora (Panama)", "text": "Pacora \u00e8 un comune (\"corregimiento\") della Repubblica di Panama situato nel distretto di Panama, provincia di Panama. Si estende su una superficie di 399,4\u00a0km\u00b2 e conta una popolazione di 52.494 abitanti ."}
{"id": "6180542", "revid": "1305772", "url": "https://it.wikipedia.org/wiki?curid=6180542", "title": "Las Ma\u00f1anitas", "text": "Las Ma\u00f1anitas \u00e8 un comune (\"corregimiento\") della Repubblica di Panama situato nel distretto di Panama, provincia di Panama. Si estende su una superficie di 24,7\u00a0km\u00b2 e conta una popolazione di 39.473 abitanti ."}
{"id": "6180543", "revid": "1305772", "url": "https://it.wikipedia.org/wiki?curid=6180543", "title": "Ernesto C\u00f3rdoba Campos", "text": "Ernesto C\u00f3rdoba Campos \u00e8 un comune (\"corregimiento\") della Repubblica di Panama situato nel distretto di Panama, provincia di Panama. Si estende su una superficie di 30,5\u00a0km\u00b2 e conta una popolazione di 55.784 abitanti ."}
{"id": "6180544", "revid": "1305772", "url": "https://it.wikipedia.org/wiki?curid=6180544", "title": "Alcalde D\u00edaz", "text": "Alcalde D\u00edaz \u00e8 un comune (\"corregimiento\") della Repubblica di Panama situato nel distretto di Panama, provincia di Panama. Si estende su una superficie di 46\u00a0km\u00b2 e conta una popolazione di 41.292 abitanti ."}
{"id": "6180546", "revid": "767487", "url": "https://it.wikipedia.org/wiki?curid=6180546", "title": "24 de Diciembre", "text": "24 de Diciembre \u00e8 un comune (\"corregimiento\") della Repubblica di Panama situato nel distretto di Panama, provincia di Panama. Si estende su una superficie di 78,9\u00a0km\u00b2 e conta una popolazione di 65.404 abitanti .\nNote.\n "}
{"id": "6180547", "revid": "287204", "url": "https://it.wikipedia.org/wiki?curid=6180547", "title": "Tocumen", "text": "Tocumen \u00e8 un comune (\"corregimiento\") della Repubblica di Panama situato nel distretto di Panama, provincia di Panama. Si estende su una superficie di 63,9\u00a0km\u00b2 e conta una popolazione di 74.952 abitanti .\nAltri progetti.\n "}
{"id": "6180548", "revid": "1305772", "url": "https://it.wikipedia.org/wiki?curid=6180548", "title": "San Mart\u00edn (Panama)", "text": "San Mart\u00edn \u00e8 un comune (\"corregimiento\") della Repubblica di Panama situato nel distretto di Panama, provincia di Panama. Si estende su una superficie di 131,5\u00a0km\u00b2 e conta una popolazione di 4.410 abitanti ."}
{"id": "6180574", "revid": "1494169", "url": "https://it.wikipedia.org/wiki?curid=6180574", "title": "Calidonia", "text": ""}
{"id": "6180575", "revid": "256896", "url": "https://it.wikipedia.org/wiki?curid=6180575", "title": "La Exposici\u00f3n", "text": ""}
{"id": "6180577", "revid": "1305772", "url": "https://it.wikipedia.org/wiki?curid=6180577", "title": "Amelia Denis de Icaza", "text": "Amelia Denis de Icaza \u00e8 un comune (\"corregimiento\") della Repubblica di Panama situato nel distretto di San Miguelito, provincia di Panama, di cui \u00e8 capoluogo. Si estende su una superficie di 3,8\u00a0km\u00b2 e conta una popolazione di 38.397 abitanti ."}
{"id": "6180578", "revid": "1305772", "url": "https://it.wikipedia.org/wiki?curid=6180578", "title": "Belisario Porras", "text": "Belisario Porras \u00e8 un comune (\"corregimiento\") della Repubblica di Panama situato nel distretto di San Miguelito, provincia di Panama. Si estende su una superficie di 4\u00a0km\u00b2 e conta una popolazione di 49.367 abitanti ."}
{"id": "6180579", "revid": "1305772", "url": "https://it.wikipedia.org/wiki?curid=6180579", "title": "Jos\u00e9 Domingo Espinar", "text": "Jos\u00e9 Domingo Espinar \u00e8 un comune (\"corregimiento\") della Repubblica di Panama situato nel distretto di San Miguelito, provincia di Panama. Si estende su una superficie di 7,1\u00a0km\u00b2 e conta una popolazione di 44.471 abitanti ."}
{"id": "6180580", "revid": "1305772", "url": "https://it.wikipedia.org/wiki?curid=6180580", "title": "Mateo Iturralde", "text": "Mateo Iturralde \u00e8 un comune (\"corregimiento\") della Repubblica di Panama situato nel distretto di San Miguelito, provincia di Panama. Si estende su una superficie di 1\u00a0km\u00b2 e conta una popolazione di 11.496 abitanti ."}
{"id": "6180581", "revid": "1305772", "url": "https://it.wikipedia.org/wiki?curid=6180581", "title": "Omar Torrijos (Panama)", "text": "Omar Torrijos \u00e8 un comune (\"corregimiento\") della Repubblica di Panama situato nel distretto di San Miguelito, provincia di Panama. Si estende su una superficie di 11,1\u00a0km\u00b2 e conta una popolazione di 36.452 abitanti ."}
{"id": "6180582", "revid": "1305772", "url": "https://it.wikipedia.org/wiki?curid=6180582", "title": "Rufina Alfaro", "text": "Rufina Alfaro \u00e8 un comune (\"corregimiento\") della Repubblica di Panama situato nel distretto di San Miguelito, provincia di Panama. Si estende su una superficie di 9,6\u00a0km\u00b2 e conta una popolazione di 42.742 abitanti ."}
{"id": "6180583", "revid": "1305772", "url": "https://it.wikipedia.org/wiki?curid=6180583", "title": "Arnulfo Arias (Panama)", "text": "Arnulfo Arias \u00e8 un comune (\"corregimiento\") della Repubblica di Panama situato nel distretto di San Miguelito, provincia di Panama. Si estende su una superficie di 7,3\u00a0km\u00b2 e conta una popolazione di 31.650 abitanti ."}
{"id": "6180584", "revid": "1305772", "url": "https://it.wikipedia.org/wiki?curid=6180584", "title": "Victoriano Lorenzo", "text": "Victoriano Lorenzo \u00e8 un comune (\"corregimiento\") della Repubblica di Panama situato nel distretto di San Miguelito, provincia di Panama. Si estende su una superficie di 2\u00a0km\u00b2 e conta una popolazione di 15.873 abitanti ."}
{"id": "6180585", "revid": "1305772", "url": "https://it.wikipedia.org/wiki?curid=6180585", "title": "Belisario Fr\u00edas", "text": "Belisario Fr\u00edas \u00e8 un comune (\"corregimiento\") della Repubblica di Panama situato nel distretto di San Miguelito, provincia di Panama. Si estende su una superficie di 4,3\u00a0km\u00b2 e conta una popolazione di 44.571 abitanti ."}
{"id": "6180586", "revid": "256896", "url": "https://it.wikipedia.org/wiki?curid=6180586", "title": "Amelia Denis De Icaza", "text": ""}
{"id": "6180603", "revid": "1305772", "url": "https://it.wikipedia.org/wiki?curid=6180603", "title": "Barrio Norte", "text": "Barrio Norte \u00e8 un comune (\"corregimiento\") della Repubblica di Panama situato nel distretto di Col\u00f3n, provincia di Col\u00f3n. Si estende su una superficie di 1,2\u00a0km\u00b2 e conta una popolazione di 20.579 abitanti ."}
{"id": "6180604", "revid": "101308288", "url": "https://it.wikipedia.org/wiki?curid=6180604", "title": "Barrio Sur", "text": "Barrio Sur \u00e8 un comune (\"corregimiento\") della Repubblica di Panama situato nel distretto di Col\u00f3n, provincia di Col\u00f3n. Si estende su una superficie di 1,2\u00a0km\u00b2 e conta una popolazione di 14.076 abitanti ."}
{"id": "6180614", "revid": "1516566", "url": "https://it.wikipedia.org/wiki?curid=6180614", "title": "Arianny Celeste", "text": "Carriera.\nArianny debutta con la UFC nel 2006 all'Hard Rock Hotel &amp; Casino Paradise di Paradise (Nevada). Celeste ha posato per riviste come \"Maxim\", \"FHM\", \"Playboy\", \"Sports Illustrated\" e \"Fighter's Only Magazine.\"\nAgli World MMA Awards, Celeste \u00e8 stata votata \"Ring Girl dell'anno\" dal 2008 al 2014.\n\"Maxim\" la ha nominata \"The Hottest UFC Octagon Girl\" nell'edizione 2010, in cui appare in copertina.\nHa posato nuda per \"Playboy\" nel novembre 2010.\nCeleste \u00e8 stata conduttrice dello show televisivo \"Overhaulin\"', dal 2014 tal 2015.\nVita privata.\nIl 26 maggio 2012, Celeste fu arrestata a Las Vegas per violenza domestica a causa di un litigio con l'allora fidanzato Praveen Chandra. Celeste venne rilasciata dietro pagamento di una cauzione di 3000 dollari. Chandra la accus\u00f2 di averlo calciato al naso. Da parte sua, Celeste afferm\u00f2 che il fidanzato tent\u00f2 di strozzarla e la prese per il collo pi\u00f9 volte durante quella sera. I due vennero arrestati in una stanza dell'hotel Wynn Las Vegas."}
{"id": "6180618", "revid": "762947", "url": "https://it.wikipedia.org/wiki?curid=6180618", "title": "Jean-Jacques Kantorow", "text": "Biografia.\nKantorow \u00e8 nato a Cannes, in Francia in una famiglia di origine russo-ebraica. Dall'et\u00e0 di 13 anni ha studiato al Conservatorio di Parigi con Ren\u00e9 Benedetti e nel 1960 ha vinto il primo premio di violino. Nel 1960 ha vinto dieci importanti premi internazionali, tra cui il primo premio nel concorso Carl Flesch (Londra), il Premio Paganini (Genova) e il Concorso Internazionale di Ginevra. Dal 1970 egli \u00e8 stato notato per le sue esibizioni da solista in una gamma molto ampia di repertorio (dalla musica barocca a quella contemporanea) e come esecutore di musica da camera. Le sue registrazioni hanno vinto numerosi premi, tra cui il \"Grand Prix du Disque\" e il \"Grand Prix de l'Acad\u00e9mie Franz Liszt\".\nHa ricoperto incarichi dirigenziali presso i conservatori di Strasburgo e Rotterdam e presso il Conservatorio di Parigi, fino al suo ritiro dall'insegnamento del violino in Conservatorio. Egli continua ad insegnare privatamente e tenere corsi di perfezionamento.\nSecondo \"Grove Music Online\", \"Kantorow ha una tecnica infallibile e una bellezza di tono che combina le migliori caratteristiche delle scuole francese e russa\".\nSuona un violino attribuito a Stradivari, l'\"ex Leopold Auer\", datato 1699.\nDirettore d'orchestra.\nNel 1980 ha iniziato una carriera indipendente come direttore d'orchestra, diventando direttore principale dell'Auvergne Chamber Orchestra e successivamente dell'Ensemble Orchestral de Paris. Ha impegni di direzione di lunga data con altre orchestre europee, tra cui la Netherlands Chamber Orchestra, la Tapiola Sinfonietta di Finlandia, la Helsinki Chamber Orchestra, e l'Orchestra da Camera di Losanna. Dal 2004 al 2008 \u00e8 stato direttore principale della Orquesta Ciudad de Granada in Spagna"}
{"id": "6180624", "revid": "33689", "url": "https://it.wikipedia.org/wiki?curid=6180624", "title": "Hampton Lucy", "text": "Hampton Lucy \u00e8 un villaggio e una parrocchia civile sul fiume Avon, 6,4\u00a0km a nord-est di Stratford-upon-Avon nel Warwickshire. Nel 2011 contava 566 abitanti.\nHampton Lucy Grammar School.\nLa Hampton Lucy Grammar School fu fondata e sussidiata dal Reverendo Richard Hill, curato di Hampton Lucy, durante gli undici anni di regno di Carlo I d'Inghilterra. Nel 1867 la scuola aveva due dipartimenti: quello superiore aveva alcuni allievi a residenziali che pagavano 8 sterline e 8 scellini l'anno. La scuola fu poi chiusa e sostituita dalla Hampton Lucy Grammar School Foundation, che \u00e8 una fondazione caritativa che fornisce la formazione scolastica ai bambini e ai giovani residenti nelle parrocchie civili di Hampton Lucy, Charlecotte, Wasperton or Alveston."}
{"id": "6180638", "revid": "287204", "url": "https://it.wikipedia.org/wiki?curid=6180638", "title": "Franco Ferrari (grecista)", "text": "\u00c8 stato professore di letteratura greca alla Scuola Normale di Pisa, dal 1981 al 2000, ed all'Universit\u00e0 dell'Aquila nel Dipartimento di cultura comparata, dal 2001 al 2012. Traduttore di testi greci sia di poesia - Omero, Saffo, Teognide, Pindaro, Eschilo, Sofocle, Euripide, Menandro - che di prosa - Platone, Senofonte - Ferrari ha anche curato il \"Romanzo di Esopo\"."}
{"id": "6180644", "revid": "1000783", "url": "https://it.wikipedia.org/wiki?curid=6180644", "title": "G\u00fcnther I di Schwarzburg-Sondershausen", "text": ""}
{"id": "6180648", "revid": "1000783", "url": "https://it.wikipedia.org/wiki?curid=6180648", "title": "Antonio G\u00fcnther II di Schwarzburg-Sondershausen", "text": ""}
{"id": "6180650", "revid": "30445", "url": "https://it.wikipedia.org/wiki?curid=6180650", "title": "Gamtoos", "text": "Il Gamtoos \u00e8 un fiume del Sudafrica che si trova nella Provincia del Capo Orientale. Esso nasce dalla confluenza di altri due fiumi, il Kouga e il Groot, e sfocia nell'Oceano Indiano nella Jeffreys Bay."}
{"id": "6180651", "revid": "2053640", "url": "https://it.wikipedia.org/wiki?curid=6180651", "title": "Universit\u00e0 di Treviri", "text": "L'Universit\u00e0 di Treviri (in tedesco: \"Universit\u00e4t Trier\") \u00e8 un'universit\u00e0 tedesca situata a Treviri nel land della Renania-Palatinato. L'universit\u00e0 fu fondata nel 1473, chiusa nel 1796 e riaperta nel 1970.\nStruttura.\nL'universit\u00e0 \u00e8 organizzata in sei facolt\u00e0:"}
{"id": "6180652", "revid": "84659492", "url": "https://it.wikipedia.org/wiki?curid=6180652", "title": "Universit\u00e4t Trier", "text": ""}
{"id": "6180653", "revid": "182291", "url": "https://it.wikipedia.org/wiki?curid=6180653", "title": "Louis-Th\u00e9andre Chartier de Lotbini\u00e8re", "text": "Biografia.\nFu procuratore fiscale e luogotenente generale del siniscalcato di Qu\u00e9bec, procuratore fiscale al Consiglio sovrano della Nuova Francia e prevosto di Qu\u00e9bec.\nIl primo antenato conosciuto, Philippe Chartier, figlio di Joseph e di Marguerite Amelotte, nacque a Digione attorno al 1345. Nel Quattrocento i Chartier divennero ottennero la nobilt\u00e0 con Alain, funzionario all'epoca di re Carlo VI di Francia. Dopo quattro generazioni, con Clement Chartier nato nel 1456, presero anche il soprannome \"de Lotbini\u00e8re\". Alleata ai Ch\u00e2teaubriand, ai Rochefoucault, ai Polignac, la famiglia Chartier, tra quelle che arrivarono in Nuova Francia, era quella con pi\u00f9 antico lignaggio.\nSi sa poco della carriera pre-canadese di Louis-Th\u00e9andre. Priore di Saint-\u00c9tienne de Monays in giovent\u00f9, cedette i suoi benefici al fratello Ren\u00e9 (deceduto in Francia il 19 ottobre 1655, il quale aveva fatto un soggiorno in Canada dal 1643 al 1647 in qualit\u00e0 di cappellano delle Orsoline di Qu\u00e9bec). Nel 1641 Louis-Th\u00e9andre si spos\u00f2 a Parigi con Elisabeth Damours, sorella di Mathieu Damours de Chaffours e parente di Jean de Lauson, futuro governatore della Nuova Francia. Dal matrimonio nacquero due figli: Ren\u00e9-Louis e Marie-Fran\u00e7oise.\nProbabilmente sotto sollecitazione di Jean de Lauson che Louis-Th\u00e9andre e la sua famiglia intrapresero il viaggio verso il Canada: sbarcarono a Qu\u00e9bec il 13 ottobre 1651. Appena arrivato a Qu\u00e9bec, il nuovo governatore Jean de Lauson istitu\u00ec il siniscalcato e Chartier venne nominato procuratore generale. Nel 1656 venne promosso luogotenente generale civile e militare dello stesso tribunale. Tenne questa funzione fino all'autunno del 1663, quando il siniscalcato venne abolito con la creazione del consiglio sovrano della Nuova Francia.\nLotbini\u00e8re fu chiamato subito a giocare un ruolo importante nella nuova istituzione. All'inizio del 1664 i consiglieri Denis-Joseph Ruette d'Auteuil, Louis Rouer de Villeray, Augustin Saffray de M\u00e9zy avevano destituito il consigliere il procuratore generale Jean Bourdon. Il 10 marzo Chartier venne nominato procuratore generale, nonostante l'opposizione di Monsignor Laval. Tuttavia Bourdon venne reinstallato poco dopo e il 16 aprile Chartier diede le dimissioni. Nel mese di settembre il governatore espulse dal consiglio Villeray, Auteuil, Bourdon e Juchereau de la Fert\u00e9. Il 24 settembre, in un momento in cui era assente il vescovo Laval, il governatore nomin\u00f2 Chartier de Lotbini\u00e8re procuratore generale, il quale occup\u00f2 la funzione fino al 6 dicembre 166, giorno in cui Alexandre de Prouville de Tracy ridiede l'incarico a Bourdon.\nD'altro canto nell'autunno del 1666 Chartier si preparava a presidiare un'altra magistratura. Il primo maggio 1666 la Compagnia francese delle Indie occidentali diede a Chartier l'incarico di luogotenente civile e criminale. Installatosi nel gennaio 1667, Chartier ricopr\u00ec questa carica fino al 1677, quando la lasci\u00f2 in favore del figlio.\nNel 1677 Louis-Th\u00e9andre fece ritorno in Francia per una questione di eredit\u00e0. Mor\u00ec in Francia nel 1680."}
{"id": "6180654", "revid": "84659499", "url": "https://it.wikipedia.org/wiki?curid=6180654", "title": "Universit\u00e0 di Trier", "text": ""}
{"id": "6180656", "revid": "666668", "url": "https://it.wikipedia.org/wiki?curid=6180656", "title": "UEFA Futsal Championship 1996", "text": ""}
{"id": "6180660", "revid": "1000783", "url": "https://it.wikipedia.org/wiki?curid=6180660", "title": "Enrico di Schwarzburg-Sondershausen", "text": ""}
{"id": "6180669", "revid": "767487", "url": "https://it.wikipedia.org/wiki?curid=6180669", "title": "Andante favori", "text": "L'Andante favori (francese per \"Andante favorito\") \u00e8 un pezzo per pianoforte di Ludwig van Beethoven. Nel catalogo delle opere di Beethoven \u00e8 indicato come WoO 57.\nComposizione.\nL\"'Andante favori\" venne composto tra il 1803 e il 1804, e pubblicato nel 1805. Era stato originariamente destinato ad essere il secondo dei tre movimenti della \"Waldstein\" Opus 53. L'estratto seguente dalla biografia di Beethoven di Alexander Wheelock Thayer spiega il cambiamento:\nIl motivo del titolo \u00e8 stato dato dall'allievo di Beethoven, Czerny, e citato da Thayer: \"A causa della sua popolarit\u00e0\" (Beethoven lo eseguiva spesso in societ\u00e0) gli diede il titolo di \"Andante favori\" (andante favorito).\nMusica.\nIl pezzo \u00e8 nella tonalit\u00e0 di Fa maggiore (la sottodominante della tonalit\u00e0 della sonata \"Waldstein\"), in 3/8, ed \u00e8 marcato da un \"Andante grazioso con moto\". Formalmente si tratta di un rond\u00f2, nel quale in ogni ripresa del tema questo appare variato. Il tema in s\u00e9 \u00e8 abbastanza esteso e in forma ternaria. Il pezzo ha una durata di circa nove minuti."}
{"id": "6180670", "revid": "580197", "url": "https://it.wikipedia.org/wiki?curid=6180670", "title": "Nazionale di pallamano femminile della Slovenia", "text": "La nazionale di pallamano femminile della Slovenia rappresenta la Slovenia nelle competizioni internazionali e la sua attivit\u00e0 \u00e8 gestita dalla Federazione di pallamano della Slovenia (RZS). Nella sua storia ha partecipato pi\u00f9 volte alle fase finali sia del campionato mondiale sia del campionato europeo, ottenendo i migliori risultati nel biennio 2003-04 con un ottavo posto al Mondiale e un nono posto all'Europeo.\nStoria.\nLa nazionale femminile di pallamano venne creata dalla federazione slovena dopo l'indipendenza della Slovenia nel 1991. Dopo l'affiliazione all'EHF e all'IHF, la nazionale inizi\u00f2 a partecipare alle qualificazioni al campionato mondiale e al campionato europeo. Nel giugno 1997 arriv\u00f2 la prima medaglia, di bronzo, conquistata ai XIII Giochi del Mediterraneo. Sempre nel 1997 arriv\u00f2 la prima partecipazione al campionato mondiale, disputatosi in Germania. Inserita nel gruppo D, la Slovenia batt\u00e9 solamente la , venendo cos\u00ec eliminata gi\u00e0 nella fase a gironi. Dopo aver mancato l'accesso all'edizione 1999, la nazionale slovena partecip\u00f2 all'edizione 2001, riuscendo per la prima volta a superare la fase a gironi come seconda classificata; il cammino della nazionale si ferm\u00f2 subito dopo agli ottavi di finale dopo la sconfitta per 26-21 dall'. Le crescita nelle prestazioni della nazionale vennero confermate dall'ottavo posto finale conquistato al campionato mondiale 2003.\nAi primi degli anni duemila la Slovenia ottenne anche per la prima volta l'accesso alla fase finale del campionato europeo 2002 dopo aver vinto i play-off di qualificazione; superato il turno preliminare, la squadra non riusc\u00ec a superare il turno principale che garantiva l'accesso alla fase a eliminazione diretta, concludendo al decimo posto finale. Analogo risultato venne ottenuto all'edizione 2004, ma i risultati ottenuti consentirono di classificarsi al nono posto. Negli anni successivi la Slovenia non riusc\u00ec a ripetere i risultati ottenuti tra il 2001 e il 2004, mancando anche l'accesso alla fase finale del campionato mondiale dal 2007 al 2015.\nNel 2013 conquist\u00f2 la medaglia d'argento ai XVII Giochi del Mediterraneo, disputati a Mersina, avendo raggiunto la finale del torneo, persa dalla per 25-19. Nel 2018 conquist\u00f2, invece la medaglia di bronzo ai XVIII Giochi del Mediterraneo, replicando il risultato ottenuto nel 1997 e nel 2001.\nSelezionatori.\nLista dei selezionatori della nazionale slovena."}
{"id": "6180674", "revid": "442848", "url": "https://it.wikipedia.org/wiki?curid=6180674", "title": "Fish River (Namibia)", "text": "Il Fish River \u00e8 un fiume della Namibia che si trova nella Provincia del Capo Orientale. La sua sorgente \u00e8 situata presso Mariental, mentre il deflusso avviene nel fiume Orange, vicino al confine con il Sudafrica."}
{"id": "6180675", "revid": "879070", "url": "https://it.wikipedia.org/wiki?curid=6180675", "title": "Galerella sanguinea", "text": ""}
{"id": "6180677", "revid": "767487", "url": "https://it.wikipedia.org/wiki?curid=6180677", "title": "Lulonga", "text": "Il Lulonga \u00e8 un fiume della Repubblica Democratica del Congo che si trova nella regione nord-occidentale del Paese. Il suo corso, lungo circa 200 km, va dalla citt\u00e0 di Basankusu fino alla sua affluenza nel Congo. Come tributari ha il Maringa e il Lopori."}
{"id": "6180678", "revid": "76963", "url": "https://it.wikipedia.org/wiki?curid=6180678", "title": "Ferdinand Schirren", "text": "Biografia.\nNato in una famiglia ebraica di Riga (Lettonia), studia dapprima scultura all'Accademia di Bruxelles, sotto la guida di Jef Lambeaux. Inizia ad interessarsi alla pittura dedicandosi all'acquerello, mentre diversi giovani artisti belgi suoi contemporanei rivelano la loro sensibilit\u00e0 per le esperienze dei Fauves. Quindi semplifica le forme per restituirle in ampie distese di colore. Negli anni dieci, le sue tele fanno di lui uno dei maggiori rappresentanti del movimento che sar\u00e0 chiamato fauvismo brabantino, accanto a Rik Wouters.\n\u00c8 padre del compositore, musicista e pedagogista belga Fernand Schirren.\nNelle collezioni museali.\nL'opera del pittore \u00e8 presente nei seguenti musei:\n\"La femme au piano\" (\"La donna al pianoforte\", 1917), conservato a Bruxelles, \u00e8 considerato il suo capolavoro.\nEsposizioni.\nI Mus\u00e9es royaux des beaux-arts de Belgique di Bruxelles hanno dedicato a quest'artista un'esposizione da novembre 2011 a marzo 2012."}
{"id": "6180680", "revid": "84659858", "url": "https://it.wikipedia.org/wiki?curid=6180680", "title": "Maria Concetta Chiarello", "text": ""}
{"id": "6180681", "revid": "879070", "url": "https://it.wikipedia.org/wiki?curid=6180681", "title": "Galerella swalius", "text": ""}
{"id": "6180684", "revid": "767487", "url": "https://it.wikipedia.org/wiki?curid=6180684", "title": "Daua", "text": "Il Daua o Dawa, \u00e8 un fiume dell'Africa. Esso nasce nei pressi di Aleta Wendo, una cittadina dell'Etiopia situata nella Regione delle Nazioni, Nazionalit\u00e0 e Popoli del Sud. Il suo corso procede a sud-est e in parte coincide con il confine tra Etiopia e Kenya e tra Etiopia e Somalia. All'altezza della cittadina di Dolo il Daua confluisce nel Giuba."}
{"id": "6180685", "revid": "110157", "url": "https://it.wikipedia.org/wiki?curid=6180685", "title": "Ganale Doria", "text": "Il Ganale Doria \u00e8 un fiume dell'Etiopia, che nasce dalle montagne situate nei pressi di Aleta Wendo, una cittadina della Regione delle Nazioni, Nazionalit\u00e0 e Popoli del Sud. Il suo corso procede a sud-est e va a terminare nella confluenza nel fiume Giuba all'altezza della cittadina di Dolo."}
{"id": "6180687", "revid": "84659970", "url": "https://it.wikipedia.org/wiki?curid=6180687", "title": "Novio Atellano", "text": ""}
{"id": "6180689", "revid": "1568601", "url": "https://it.wikipedia.org/wiki?curid=6180689", "title": "Maputo (fiume)", "text": "Il Maputo \u00e8 un fiume dell'Africa che tocca Sudafrica, Swaziland e Mozambico. Fra gli immissari si ricorda il Pongola."}
{"id": "6180691", "revid": "12458", "url": "https://it.wikipedia.org/wiki?curid=6180691", "title": "Fran\u00e7ois de Laval", "text": ""}
{"id": "6180693", "revid": "1543377", "url": "https://it.wikipedia.org/wiki?curid=6180693", "title": "Stillman Drake", "text": "Biografia.\nFu professore presso l'Universit\u00e0 di Toronto dal 1967, dopo aver lavorato come consulente finanziario. Dedic\u00f2 gran parte della sua carriera allo studio di Galileo, traducendo in inglese alcune sue opere, e specialmente il \"Dialogo sopra i due massimi sistemi del mondo,\" e divulgandone il pensiero attraverso numerosi saggi.\nNel 1984 fu premiato con il premio internazionale \"Galileo Galilei\" per la storia della scienza italiana."}
{"id": "6180694", "revid": "699147", "url": "https://it.wikipedia.org/wiki?curid=6180694", "title": "Bandama", "text": "Il Bandama \u00e8 un fiume della Costa d'Avorio. Esso nasce nella parte settentrionale del Paese, \u00e8 lungo circa 800 km e sfocia nel Golfo di Guinea.\nIl fiume Bandama scorre attraverso il lago Kossou, un ampio lago artificiale creato nel 1973 in seguito alla costruzione della diga di Kossou nell\u2019omonima citt\u00e0.\nYamoussoukro, la capitale della Costa d\u2019Avorio, \u00e8 sita nelle vicinanze del fiume Bandama."}
{"id": "6180697", "revid": "308552", "url": "https://it.wikipedia.org/wiki?curid=6180697", "title": "Baratti &amp; Milano", "text": ""}
{"id": "6180701", "revid": "1568601", "url": "https://it.wikipedia.org/wiki?curid=6180701", "title": "Sankarani (fiume)", "text": "Il Sankarani \u00e8 un fiume dell'Africa, tributario del Niger. Esso nasce nella regione orientale della Guinea e procede verso nord. In un primo tratto del suo corso coincide con il confine tra Guinea e Costa d'Avorio, mentre in un secondo tratto coincide con il confine tra Guinea e Mali. Confluisce nel Niger nei pressi della cittadina di Kangaba (Mali)."}
{"id": "6180732", "revid": "1494169", "url": "https://it.wikipedia.org/wiki?curid=6180732", "title": "Other People", "text": ""}
{"id": "6180733", "revid": "767487", "url": "https://it.wikipedia.org/wiki?curid=6180733", "title": "Eugenio Checchi", "text": "Biografia.\nNato a Livorno nel 1838, nel 1866, a ventisette anni, Checchi partecip\u00f2 alla terza guerra d'indipendenza come volontario nelle truppe di Garibaldi. Ferito nei combattimenti, rimase invalido per il resto della vita. Durante la convalescenza scrisse la sua opera pi\u00f9 nota \"Memorie di un garibaldino\" che pubblic\u00f2 a puntate, nel medesimo anno, sulle pagine del quotidiano torinese \"Gazzetta del Popolo\" e successivamente, nella versione definitiva, in un volume del 1903.\nDal 1887 al 1914, quando si ritir\u00f2 in pensione, insegn\u00f2 lettere negli istituti romani Metastasio e Leonardo da Vinci. Oltre all'insegnamento, si occup\u00f2 di critica teatrale per il quotidiano \"Il Giornale d'Italia\", firmandosi con lo pseudonimo di \"Tom\". \nCollabor\u00f2 anche con il quotidiano \"Il Fanfulla\" di cui fu direttore dell'edizione domenicale.\nScrisse anche racconti, novelle, biografie e saggi di critica e di storia. A Checchi si devono inoltre una monografia su Gioachino Rossini e la prefazione ad un epistolario di Gaetano Donizetti.\nMor\u00ec a Roma, a novantatr\u00e9 anni, nel 1932.\nRiconoscimenti.\nIl comune di Roma nel 1957 ha dedicato alla sua memoria una via cittadina del Municipio IV, nel quartiere di Pietralata."}
{"id": "6180738", "revid": "1252691", "url": "https://it.wikipedia.org/wiki?curid=6180738", "title": "Other People (LP)", "text": ""}
{"id": "6180742", "revid": "63756", "url": "https://it.wikipedia.org/wiki?curid=6180742", "title": "Charles Malato", "text": "Militante libertario, fu anche massone, membro della Grande Loggia Simbolica Scozzese.\nDagli anni ottanta alla Grande Guerra, fu una nota figura dell'anarchismo in Francia, ed un \u00abnodo di interscambio\u00bb per il movimento libertario europeo.\nCon la Prima Guerra Mondiale, \u00e8 uno dei firmatari del Manifesto dei Sedici, che riunisce i libertari favorevoli alla \u00abSacra unione\u00bb contro la Germania.\nBiografia.\nA diciassette anni \u00e8 deportato con i genitori comunardi nel bagno penale della Nuova Caledonia.\nTornato in Francia, \u00e8 condannato a quindici mesi di prigionia per \u00abincitazione all'omicidio, saccheggio e incendio\u00bb.\nVa in esilio a Londra.\nAll'epoca dell'Affaire Dreyfus, dirige il \"Journal du peuple\" con S\u00e9bastien Faure e partecipa al comitato rivoluzionario incaricato di reagire alle manifestazioni dei nazionalisti.\nArrestato in seguito ad un attentato contro Alfonso XIII \u00e8 processato dal 27 novembre 1905 e verr\u00e0 assolto.\nFra il 1907 ed il 1914, Charles Malato collabora ai fogli \"La Guerre sociale\" e \"La Bataille syndicaliste\".\nFu amico dell'educatore libertario spagnolo Francisco Ferrer.\nAll'inizio della Prima Guerra Mondiale, aderisce alla \u00abSacra unione\u00bb e, in seguito, firma il Manifesto dei Sedici."}
{"id": "6180743", "revid": "798140", "url": "https://it.wikipedia.org/wiki?curid=6180743", "title": "Agnes Mary Clerke", "text": "Biografia.\nSeguendo le orme paterne, pur frequentando studi classici, svilupp\u00f2 un profondo interesse verso l'astronomia sin dalla infanzia utilizzando il telescopio da quattro pollici di suo padre ed incominci\u00f2 a scrivere una storia dell'astronomia all'et\u00e0 di 15 anni. Nel 1861, all'et\u00e0 di 19 anni, si trasfer\u00ec con la famiglia a Dublino e nel 1863 a Queenstown. All'et\u00e0 di 25 anni, anche per motivi di salute, insieme a sua sorella maggiore Ellen si rec\u00f2 in Italia, soggiornando principalmente a Firenze, ove rimase fino al 1877 studiando scienze, lingue ed altre discipline che le sarebbero tornate utili pi\u00f9 avanti nella vita. Nel 1877 si stabil\u00ec a Londra. Al suo ritorno in Gran Bretagna pubblic\u00f2 sulla \"Edinburgh Review\" dell\u2019ottobre 1877 due articoli \"Brigandage in Sicily\" e \"Copernicus in Italy\" che aveva scritto quando era in Italia. A seguito di questa pubblicazione gli editori della \"Edinburgh Review\" che erano anche gli editori della Encyclopaedia Britannica la invitarono a scrivere le biografie di un certo numero di scienziati famosi per la nona edizione dell\u2019Enciclopedia. Questo lavoro port\u00f2 ad altre richieste tra cui la scrittura di articoli di carattere astronomico per la Catholic Encyclopedia Nella sua carriera redasse le recensioni per numerosi libri scritti in francese, tedesco, greco e italiano. Nel 1885 pubblic\u00f2 il suo lavoro pi\u00f9 noto \"A Popular History of Astronomy during the Nineteenth Century\" in cui, sebbene non fosse una astronoma professionista, riusc\u00ec a mettere insieme, interpretare e riassumere efficacemente i risultati della ricerca astronomica. Nel 1888 fu per tre mesi presso il South African Astronomical Observatory ospite del direttore Sir David Gill e di sua moglie, ove famigliarizz\u00f2 con lavori di spettroscopia astronomica che le permisero di acquisire maggiore confidenza su tali argomenti.\nBibliografia.\nScrisse anche 55 articoli per la \"Edinburgh Review\", principalmente su tematiche connesse con l'astrofisica, e numerosi articoli per la \"Dictionary of National Biography\", la \"Encyclop\u00e6dia Britannica\" e la \"Catholic Encyclopedia\", e per numerosi altri periodici."}
{"id": "6180744", "revid": "1522738", "url": "https://it.wikipedia.org/wiki?curid=6180744", "title": "Qolobaa Calankeed", "text": "Qoloba Calankeed \u00e8 l'inno nazionale della Somalia dal 2012.\nStoria.\nVenne scritto e composto dal musicista e poeta somalo Abdullahi Qarshe nel 1959.\nDal 1\u00ba agosto 2012, data di adozione dell'attuale Costituzione, \u00e8 l'inno ufficiale della Repubblica Federale di Somalia, in sostituzione di \"Somaliyaay toosoo\"."}
{"id": "6180748", "revid": "167951", "url": "https://it.wikipedia.org/wiki?curid=6180748", "title": "Via dei Cessati Spiriti", "text": "Via dei Cessati Spiriti \u00e8 una strada di Roma, formatasi in seguito alla rettifica del percorso di via Appia Nuova, avvenuta negli anni quaranta del XX secolo.\nStoria.\nGi\u00e0 nel XVI secolo l'area della valle della Caffarella a ridosso della via Latina, dove questa incontrava l'originale tracciato della via Appia Nuova, era chiamata \"delli Spiriti\", per via di incontri notturni non graditi.\nSi racconta, infatti, che molti viandanti si fermavano con il loro carro e il cavallo per mangiare e riposare in una vecchia osteria l\u00ec presente. Usciti dall'osteria, non trovavano pi\u00f9 n\u00e9 il loro carro n\u00e9 i loro cavalli.\nA seguito dei molti furti, ai rumori che si sentivano di notte e al fatto che mai nessuno riusc\u00ec a vedere chi compisse tali furti, si attribu\u00ec la responsabilit\u00e0 agli spiriti che infestavano la valle.\nLa leggenda sopravvisse fino al XIX secolo quando, per cacciare tali 'spiriti', fu posta una statuetta della Madonna sul fronte di una palazzina.\nLa fine dei furti di carri e cavalli fece spargere la voce che gli spiriti fossero 'cessati' e un'osteria del luogo prese perci\u00f2 il nome di \"Osteria dei Cessati Spiriti\".\nIl 2 luglio 1910 Adriano Bennicelli, soprannominato \"Il conte Tacchia\", dopo aver deciso di presentarsi alle elezioni per la Camera dei Deputati nelle liste del Partito Liberale, convoc\u00f2, tramite l'ausilio dell'affissione di una grossa quantit\u00e0 di manifesti, un comizio elettorale presso l'Osteria dei Cessati Spiriti. Tuttavia, la partecipazione della gente fu scarsa e questo non gli permise di essere eletto per l'esiguit\u00e0 dei voti ottenuti.\nLa statuetta della Madonna fu distrutta a sassate nel 1989.\nLa fonderia Bruni ai Cessati Spiriti.\nNel 1890 si trasferisce nella strada, dalla sede di via Tiburtina, la fonderia Bruni, come attesta la targa di marmo presente sopra l'abbeveratoio; la ditta operer\u00e0 nel campo della fusione statuaria sino alla cessazione dell'attivit\u00e0 nel 1965.&lt;br&gt; \nL'edificio abbandonato e danneggiato, privo di manutenzione e destinazione d'uso, \u00e8 apparso come un rudere di archeologia industriale in pericolo di crollo fino alla fine del 2018. Nel corso del 2019 il complesso comprendente i due edifici ha visto l'inizio dei lavori di restauro e ristrutturazione, finalizzati alla realizzazione di loft e appartamenti.\nDenominazione.\nLa nuova strada \u00e8 stata intitolata \"via dei Cessati Spiriti\" con delibera della Giunta Municipale n. 14 del 2 febbraio 1945, che riporta:\n\u00ab\"Il tratto di Via Appia Nuova che, in seguito alla rettifica del percorso di detta strada, \u00e8 venuto a formare una strada a s\u00e9 stante che, dipartendosi da Via Appia Nuova, quasi di fronte al Motovelodromo, e precisamente al numero civico 618, va a raggiungere nuovamente la stessa Via Appia Nuova alla localit\u00e0 Arco di Travertino.\"\u00bb\nL'odonomastica romana cos\u00ec descrive il nome: \"Dai malandrini e persone di malaffare che infestavano la zona\".\nNella cultura popolare.\nLa strada compare nel film \"La dolce vita\", nella scena in cui Marcello e Maddalena accompagnano, con l'automobile, la prostituta Ninni alla sua casa."}
{"id": "6180752", "revid": "1005847", "url": "https://it.wikipedia.org/wiki?curid=6180752", "title": "Citt\u00e0 dello Zambia", "text": ""}
{"id": "6180753", "revid": "767487", "url": "https://it.wikipedia.org/wiki?curid=6180753", "title": "Solwezi", "text": "Solwezi \u00e8 un centro abitato dello Zambia, situato nella Provincia Nord-Occidentale e in particolare nel Distretto di Solwezi."}
{"id": "6180754", "revid": "984922", "url": "https://it.wikipedia.org/wiki?curid=6180754", "title": "Chinsali", "text": "Chinsali \u00e8 un centro abitato dello Zambia, situato nella Provincia di Muchinga e in particolare nel Distretto di Chinsali."}
{"id": "6180757", "revid": "984922", "url": "https://it.wikipedia.org/wiki?curid=6180757", "title": "Choma (Choma)", "text": "Choma \u00e8 un centro abitato dello Zambia, situato nella Provincia Meridionale e in particolare nel Distretto di Choma."}
{"id": "6180758", "revid": "1452073", "url": "https://it.wikipedia.org/wiki?curid=6180758", "title": "Chama", "text": ""}
{"id": "6180759", "revid": "965985", "url": "https://it.wikipedia.org/wiki?curid=6180759", "title": "Chama (Zambia)", "text": "Chama \u00e8 un centro abitato dello Zambia, situato nella Provincia di Muchinga e in particolare nel Distretto di Chama."}
{"id": "6180761", "revid": "1543377", "url": "https://it.wikipedia.org/wiki?curid=6180761", "title": "Parnell Hall", "text": "Le sue opere comprendono la serie che vede protagonista \"Cora Felton\" e quella con \"Stanley Hastings\", nonch\u00e9 la sceneggiatura del film \"C.H.U.D.\" del 1984\nHa collaborato con Manny Nosowsky e Will Shortz alla realizzazione dei cruciverba e sudoku inclusi nelle sue storie della serie di Cora Felton. \nHa anche scritto, sotto lo pseudonimo J.P. Hailey, i libri della serie di \"Steve Winslow\". \u00c8 coautore di \"Smooth Operator\", insieme a Stuart Woods."}
{"id": "6180764", "revid": "252732", "url": "https://it.wikipedia.org/wiki?curid=6180764", "title": "Bicameralismo differenziato", "text": ""}
{"id": "6180766", "revid": "1564499", "url": "https://it.wikipedia.org/wiki?curid=6180766", "title": "Villa romana di via Neroniana", "text": "La villa romana di via Neroniana \u00e8 stata una lussuosa dimora patrizia risalente agli inizi del I secolo. Desiderata da una committenza ancora oggi sconosciuta, sub\u00ec diverse modificazioni e adattamenti nel II secolo e tra il III-IV secolo quando fu definitivamente abbandonata.\nI primi resti della villa in questione vennero alla luce nel 1988 successivamente ad alcuni lavoratori di aratura del terreno in cui anticamente sorgeva. Tra il 1989 e il 1992 la Soprintendenza Archeologica del Veneto port\u00f2 alla luce il sito attraverso ricerche e attivit\u00e0 di scavo, avvalendosi anche dell'uso di georadar. Ad opera dello stesso ente, tra il 2011 e il 2013, vennero condotti anche approfonditi e sistematici lavori di restauro.\nFondamentali per la conoscenza del sito, furono anche i lavori di scavo svolti tra il 2001 e il 2012 dalla Scuola di Specializzazione di Archeologia dell'Universit\u00e0 degli Studi di Padova.\nLa villa di via Neroniana, insieme alle terme collocate sotto l'Hotel Terme Neroniane, costituisce il complesso archeologico di Montegrotto Terme (Padova) insieme all'area di via Scavi (contenente i resti di tre piscine, di un piccolo teatro, di diversi edifici creativi, di un ninfeo, di uno spogliatoio oltre che le tracce di un sofisticato sistema idraulico di canalizzazione delle acque).\nIl bacino euganeo fu inizialmente attivo fin dall'et\u00e0 pre-protostorica (III-I millennio a.C.) come luogo di culto e solo successivamente spicc\u00f2 tra tutti i complessi termali romani per l'eccellenza dei benefici delle proprie acque calde. Essa venne cos\u00ec denominata \"Fons Aponi\" o \"Patavini fontes\".\nLa villa e le terme di via Neroniana furono il frutto di un progetto ingegneristico, architettonico e artistico straordinario che coinvolse il genio manuale di artisti locali e non solo. Essi, attraverso la costruzione e l'abbellimento di queste strutture, palesarono non solo grande forza ma anche specifiche conoscenze morfologiche del territorio euganeo in cui erano inseriti.\nGuardando e riflettendo sugli studi compiuti e sui resti giunti fino a noi, possiamo certo comprendere quanto fosse ambizioso e unico nel suo genere il progetto della committenza, cio\u00e8 dare vita ad una dimora che non avesse nulla da invidiare a quelle degli aristocratici romani o campani.\nStoria.\nPreistoria e Protostoria.\nNel periodo compreso tra il 2900 e il 2500 a.C., nella piena et\u00e0 del Rame, si registra il primo insediamento umano nell\u2019area di via Neroniana. La scoperta di abbondanti presenze di carbone, infatti, dimostra che in questa zona venivano praticate attivit\u00e0 di disboscamento, attraverso l\u2019utilizzo del fuoco, per creare radure o spazi aperti utili allo sviluppo o all'intensificazione sia dell'agricoltura che dell\u2019allevamento.\nNella tarda et\u00e0 del Rame (2.400-2.200 a.C.) per\u00f2, il paesaggio fu nuovamente ricoperto da una fitta vegetazione, come era in origine. L\u2019area era per lo pi\u00f9 frequentata solo per occasionali battute di caccia, infatti nel terreno sono state ritrovate molte punte di freccia in selce. Durante l'et\u00e0 del Bronzo (XIV e XII secolo a.C.), l\u2019uomo abita in modo stabile l\u2019area; lo dimostrano da un lato le tracce di strutture abitative (come alcune buche per pali), dall\u2019altro i numerosi frammenti di recipienti e stoviglie in ceramica.\nPer tutta l'et\u00e0 del Ferro (I millennio a.C.), l\u2019area rest\u00f2 prevalentemente inabitata nonostante Este e Padova fossero centri importanti per i Veneti e non molto distanti dal sito in questione. Questo abbandono gett\u00f2 le basi per la realizzazione successiva di un imponente progetto edilizio.\nEt\u00e0 romana.\nIn epoca romana, con il nome di \"Fons Aponi,\" si indicava tutta la zona tra Abano e Montegrotto Terme che al giorno d\u2019oggi \u00e8 stata oggetto di ritrovamenti archeologici. Il dio \"Aponus\" infatti era considerato il detentore del potere terapeutico delle acque di tutto il bacino termale euganeo. Le autorit\u00e0 romane fecero sentire la loro presenza sul territorio euganeo nella seconda met\u00e0 del II secolo a.C. Inizia cos\u00ec un graduale processo di romanizzazione dell\u2019area. Nel 49 a.C. gli abitanti di Padova e della zona termale, per decreto di Giulio Cesare, diventarono cittadini romani.\nL\u2019et\u00e0 romana \u00e8 considerata dagli storici la pi\u00f9 fiorente e splendente grazie non solo alla presenza delle calde acque termali ma anche alla messa in atto di molte opere di bonifica del territorio: i Romani innovarono infatti le tecniche dell\u2019agricoltura, coltivarono nuovi terreni e introdussero specie di grande interesse forestale e agrario. Essi si impegnarono anche nel modificare le caratteristiche del terreno della villa, il quale tendeva all\u2019impaludamento, impermeabilizzandolo grazie all\u2019utilizzo dell\u2019argilla dei Colli Euganei.\nEt\u00e0 medioevale e moderna.\nNell'alto Medioevo, tra VIII e IX secolo su una parte dell\u2019area della villa romana si venne a stabilizzare un piccolo villaggio di capanne, costruite grazie all\u2019utilizzo sia di alcuni dei muri diroccati dell\u2019edificio antico sia dei materiali naturali come la terra e il legno. Si svilupp\u00f2 anche un piccolo cimitero, probabilmente per seppellire gli abitanti del villaggio stesso.\nPi\u00f9 tardi si intraprese un\u2019opera sistematica di bonifica di tutta l\u2019area, in modo da creare le fondamenta per un insediamento pi\u00f9 strutturato e popoloso. Tutti i resti delle murature vennero abbattuti, insieme a quelli delle capanne del villaggio; si livell\u00f2 l\u2019area con terra di riporto e si scav\u00f2 una rete di canali artificiali. L\u2019insediamento pi\u00f9 ricco che si venne a creare si componeva di un edificio principale importante, costruito con zoccolo in muratura e alzato in materiali deperibili, di capanne pi\u00f9 povere ed era caratterizzato da una strada.\nIn una seconda fase, durata fino al XIV secolo circa, l\u2019edificio principale venne ampliato ed elevato di almeno un piano. Al suo interno vennero costruiti un ampio focolare e un silos per la conservazione delle derrate mentre all\u2019esterno si svolgevano le principali attivit\u00e0 produttive, forse legate all\u2019ambito tessile.\nArchitettura.\nSi ritiene che la villa si articolasse in due quartieri residenziali, il primo, pi\u00f9 grande, a nord e il secondo, pi\u00f9 piccolo, a sud. Questi si affacciavano a loro volta su due chiostri colonnati tutt\u2019intorno. La disposizione architettonica della villa nel suo complesso risulta essere simmetrica secondo l\u2019asse N/S. Lungo la stessa linea poi, opposti l\u2019uno all\u2019altro, si trovavano i due luoghi principali della villa, la sala di rappresentanza settentrionale (\"vano 1\") e il luogo dedicato al culto religioso (\"b\") nell\u2019esedra del pi\u00f9 grande giardino meridionale.\nIl quartiere residenziale pi\u00f9 articolato e meglio conservato \u00e8 quello settentrionale. Esso, che si struttura su 130 m\u00b2 di superficie e toccava gli 11 metri di altezza nel \"vano 1\", risulta oggi essere ricoperto da una struttura protettiva evocativa dei volumi originari. Questa prima residenza, il cui ingresso era posizionato sul retro, contava al suo interno un totale di 15 stanze con metrature e usi diversi.\n\u00c8 interessante notare la precisione architettonica messa in atto nel costruire questa residenza: se infatti prendiamo come punto di riferimento il \"vano 1\", le stanze ai due lati apposti risultano tra loro simmetriche. Di alcune di esse si sono conservate alcune porzioni di pavimentazioni musive: un mosaico di tessere nere di marna a forma di parallelepipedo con bordi bianchi in tessere di calcare a forma cubica (per i \"vani 2, 3, 8\") e viceversa (per i \"vani 6, 10, 12, 22\"). Le decorazioni pittoriche all\u2019interno del primo quartiere utilizzarono prevalentemente colori come il nero, seguito dal vinaccia, dal rosso (nelle sue sfumature del bordeaux, del rosso mattone e del cinabro) e, in misura minore, dall\u2019ocra, azzurro, rosa, verde e giallo.\nLa stanza di rappresentanza si affacciava, nei lati sud e nord, su due corridoi (\"17a, 18\"). Il corridoio \"17a\" andava a costituire uno dei quattro lati di un portico con pi\u00f9 di cento colonne, che racchiudeva il primo giardino, di forma quadrata, percorso da piccoli viali e abbellito con statue di animali e di putti, panchine e alberi di piccola taglia. Tra le colonne si potevano osservare alcuni dischi di pietra pendenti ornati con bassorilievi su ambedue i lati (detti oscilla). Il colonnato aveva anche la funzione di sorreggere un tetto i cui coppi, in particolare quelli che di affacciavano sul giardino, erano ornati con antefisse raffiguranti maschere tragiche.\nIl lato meridionale del colonnato appena descritto era in comune con quello che delimitava il secondo giardino, molto pi\u00f9 grande rispetto al primo e di forma rettangolare, all\u2019interno del quale si potevano trovare dei vialetti, una grande fontana al centro e degli alberi da frutto ad alto fusto. Solo questo lato del perimetro era strutturato come un lungo corridoio a nicchie con fronte porticata (\"H\").\nIn particolare, il lato sud della recinzione, nel mezzo si apriva verso l'esterno con un semicerchio. Al culmine di questa ansa trovava spazio un piccolo ambiente autonomo (\"b\") riservato forse al culto religioso. Si ritiene che questa fosse la sua natura e la sua ragion d'essere perch\u00e9, esternamente rispetto al recinto della villa e all'interno di una fossa interrata, furono rinvenute brocche ed anfore disposte in modo molto ordinato, a testimonianza di un rito in favore degli dei per la costruzione della villa. Anche in questo caso le colonne sono un importante elemento architettonico che impreziosisce l'ingresso di questo piccolo edificio. Sul secondo giardino, lungo il corridoio porticato (\"H\"), si affacciava il secondo quartiere residenziale della villa suddiviso al suo interno tra il triclinio (\"E\"), una seconda stanza di rappresentanza (\"G\") e altri vani di servizio (\"C, I, M\").\nVano 1: la sala di rappresentanza.\nDai resti rinvenuti, si suppone che al suo interno fosse presenti due file di colonne in laterizi, rivestite in stucco dipinto e modellato a scanalature e rudendature, coronate infine da capitelli corinzi in stucco o in marmo. Tali file di colonne suddividevano lo spazio interno del vano in tre navate. \nSopra questo primo ordine di colonne se ne ergeva probabilmente un secondo, di diametro per\u00f2 inferiore.Esse non avevo solo lo scopo si impreziosire la sala ma anche quello di sostenere il soffitto, lineare e perpendicolare al pavimento, decorato con un motivo a cassettoni di forma romboidale ed ovale. Anche in questa componente architettonica, cos\u00ec come per le pavimentazioni, risulta chiara la preferenza della committenza per la decorazione a motivi geometrici ripetuti. Questa particolare disposizione architettonica del \"vano 1\" permetteva di predisporre sulle pareti alcune finestre di modo tale che potesse naturalmente filtrare all'interno la luce del sole. La presenza poi di possibili finestre \u00e8 avvalorata dal reperimento \"in loco\" di un diverso numero di frammenti di vetro.\nLa pavimentazione del \"vano 1\" era in opus sectile, sottili lastre di pietra bianche e nere. Al centro della sala e lungo l\u2019ingresso, le lastre erano posate in modo tale da creare figure geometriche grazie all\u2019alternanza di triangoli, esagoni e rombi. Oltre le colonne invece, il disegno del pavimento era caratterizzato da quadrati e rettangoli con, al loro interno, iscritti altri quadrati.\nGrazie alla numerosit\u00e0 e al buono stato di conservazione dei frammenti pittorici del \"vano 1\" giunti fino a noi, si \u00e8 potuti risalire alla decorazione pittorica originaria, appartenente allo stile ornamentale del Terzo pompeiano. Le pareti erano caratterizzate da grandi superfici piane colorate prevalentemente di nero, rosso, vinaccia e bianco. Per descrivere in maniera chiara la decorazione delle pareti, si possono individuare tre zone:\nDurante gli scavi nel \"vano 1\", sono infine stati rinvenuti quattro frammenti di materiale di arredo mobile e statuario: due appartenenti ad un \"oscillum\" raffigurante una maschera di satiro, due appartenenti alle braccia di due statue, la prima in marmo bianco e la seconda in marmo pavonazzetto.\nVani 2, 3, 4, 5 e 13.\nRisultano di un elevato valore artistico le pavimentazioni appartenenti ai \"vani 4\" e \"5\". La pavimentazione del primo vano citato era caratterizzata da un motivo \u201c\"a zampa di gallina\"\u201d (2,3 x 2,4 m) bianco su sfondo nero, delineato da un bordo anch\u2019esso bianco. Questa pavimentazione caratterizzava lo spazio di una nicchia con la funzione di cubiculum.\nSulla base degli studi compiuti, c'\u00e8 ragione di pensare che tale decorazione si trovasse anche nelle pavimentazioni dei \"vani 3\" e \"13\". In corrispondenza di questi ultimi sono infatti state rinvenute alcune tessere di colore bianco su sfondo nero, con caratteristiche morfologiche, pittoriche e dimensionali corrispondenti a quelle del \"vano 4\".\nPer quanto riguarda la comunanza del motivo decorativo per i \"vani 3\" e \"4\", \u00e8 possibile che essi costituissero in origine un unico ambiente, se non fosse per il rinvenimento, durante gli scavi, di una profonda trincea con probabile funzione di divisorio. In particolare dunque il \"vano 4\" avrebbe avuto la funzione di disimpegno del \"vano 3\", stanza pi\u00f9 ampia con funzione di soggiorno.\nAnche se della pavimentazione del \"vano 5\" ci restano oggi solo alcuni frammenti, possiamo dedurre che essa fosse un opus sectile, come quella del \"vano 1\", ma con la caratteristica di essere composto unicamente da lastre di marmo policromatiche, raffiguranti figure geometriche di rombi e quadrati.\nDalla fossa di spolio tra i \"vani 2\" e \"5\" infine, sono stati rinvenuti alcuni frammenti appartenenti ad un motivo decorativo a fiore con 6 petali, bianco su sfondo nero. Questo tipo di decorazione sarebbe dunque appartenuta alla soglia tra le due queste stanze.\nLa colorazione delle pareti dei \"vani 3, 4\" e \"5\", era prevalentemente nera (44,4%) seguita dal bianco (28,99%) e dal vinaccia (12,15%). All\u2019interno del \"vano 2\" spiccavano il rosso mattone (39,47%), il nero (26,84%) e il rosso cinabro (8,07%) mentre nel \"vano 13\" si sarebbero potuti osservare il nero, il bianco, il vinaccia, il rosso mattone e anche una piccola porzione di parete non dipinta.\nCorridoi 17a e 18.\nDai resti rinvenuti, paragonabili tra loro per dimensione, morfologia e omogeneit\u00e0 tecnica nella posa, si suppone che entrambe le pavimentazioni di questi due ambienti fossero caratterizzate da un motivo in file alternate tra loro di punteggiato di crocette e di dadi, su sfondo nero\nIl \"corridoio 18\" tuttavia risulta distaccarsi nettamente dalle preferenze cromatiche per i toni scuri del nero e del rosso presenti nella maggior parte delle stanze della villa. Esso infatti era dipinto prevalentemente con colori che tendevano al rosso-azzurro (28,12%), al vinaccia-azzurro (26,52%) al contrario di una porzione che risultava non dipinta (29,13%).\nOggetti d'uso quotidiano rinvenuti nella villa.\nGrazie agli scavi compiuti tra il 2001 e il 2012 sono stati portati alla luce migliaia di reperti, per la maggior parte appartenenti al \"vano 1\" dell\u2019edificio settentrionale, tra i quali: \nDurante gli scavi sono emersi anche alcuni elementi in ceramica tipici della vita quotidiana nella villa per un totale di 34 sottili frammenti di colore arancione. Purtroppo non tutti i resti in nostro possesso possono essere ricomposti. Quando ci\u00f2 \u00e8 possibile, capiamo che essi appartenevano a coppe o boccali risalenti ad un periodo compreso tra il I sec. a.C. e alla seconda met\u00e0 del I sec. d.C..\nSono state rinvenute anche 6 lanterne in piccole dimensioni (databili tra il I e il II secolo), 12 frammenti di piatti orientali ad impasto grigio e un solo frammento della parete probabilmente di una coppa o di un piatto con impasto arancio polveroso e vernice nera opaca (databile tra la fine del I secolo a.C. e l'inizio del I secolo d.C.).\nTerme di via Neroniana.\nLa zona termale ha avuto un particolare sviluppo a partire dal secondo periodo atestino (cio\u00e8 dalla seconda met\u00e0 dell\u2019VIII secolo).\nDurante l\u2019et\u00e0 romana la zona termale assunse particolare importanza per la costruzione di grandi terme ed il centro vero e proprio si spost\u00f2 ad Est, in direzione del colle Montegrotto. I primi abitanti della zona termale furono gli Euganei, un popolo antichissimo che sub\u00ec influenze greche e che ci restitu\u00ec testimonianze sulle terme. In questo periodo la zona termale era considerata un importante centro di culto caratterizzata da sorgenti che versavano spontaneamente dal suolo acqua calda.\nLe fonti antiche sostengono che la zona termale euganea, conosciuta come \"Acquae Patavinae\", fu una delle pi\u00f9 importanti dell'Italia romana. La ricchezza e l'abbondanza di acqua termale \u00e8 stata la causa della lunga durata del complesso architettonico delle terme il quale sorto negli ultimi decenni del I secolo a.C, fu utilizzato fino all'epoca tardo-antica. Il nome della piscina termale \u201cNeroniana\u201d \u00e8 stato discusso a lungo, in quanto non si sapeva il motivo preciso della sua denominazione. Si pensava che si chiamasse cos\u00ec o perch\u00e9 fatta costruire da Nerone o perch\u00e9 costruita con pietre e marmi importati durante il regno di Nerone; Luciano Lazzaro afferma che la risposta a questo problema sia da cercare nella lettera di Cassiodoro, dove si intende che essa prendesse il nome dal suo costruttore, un certo \"Neronius\".\nIl complesso termale \u00e8 attualmente visibile dal pavimento a vetrate della sala ristorante dell'hotel Terme Neroniane ed \u00e8 stato reso accessibile al pubblico esternamente grazie alla realizzazione di un passaggio che consente di entrare nel sotterraneo dell'edificio. A seguito di alcuni lavori di ristrutturazione dell\u2019hotel e in concomitanza con gli scavi archeologici sull'area della villa, nel 1996 vennero scoperti i resti di uno straordinario complesso termale risalente ad un periodo compreso tra la fine del I e l'inizio del II secolo d.C.\nLa memoria storica della presenza di questo sito continua nel 1500, 1600 e nel 1800 quando venne costruito l\u2019albergo; \u00e8 presente quindi una continuit\u00e0 di vita anche in modo indiretto di quella che \u00e8 la fortuna di Montegrotto Terme, cio\u00e8 di avere una falda acquifera e delle terme naturali. L\u2019area, aperta al pubblico nel 2011, sub\u00ec gravi danni nel febbraio 2014 e fu chiusa a causa dell'alluvione che colp\u00ec la citt\u00e0 di Montegrotto Terme. Oggi per\u00f2 essa \u00e8 nuovamente accessibile con un allestimento rinnovato.\nDescrizione.\nIl sito, che oltre alle terme presentava altri edifici complementari, era caratterizzato da un\u2019ampia sala absidata e da vasche adibite all\u2019immersione e al nuoto. Al suo interno era anche presente un complesso e avanzato sistema di circolazione delle acque termali. L'impianto termale sfruttava la presenza di una sorgente, che si trovava di fronte all'hotel in corrispondenza di un attuale grande aiuola circolare. Le vasche furono costruite con lastroni di marmo bianco cos\u00ec come il pavimento della sala absidata. \nPossiamo capirlo dalla presenza, sulla malta delle fondamenta, di impronte ben leggibili del loro posizionamento. La pavimentazione in particolare presentava al centro anche delle lastre di ardesia nera che servivano per bloccare le lastre di marmo bianco in modo da garantire il livello omogeneo del piano. Chi aveva commissionato la costruzione di queste complesso termale non si era accontentato del marmo solo sul pavimento o sulle vasche, ma lo voleva anche sulle pareti. Possiamo dedurre ci\u00f2 dalla presenza di piccoli fori presenti su di esse, usati per inserire le grappe di metallo, cio\u00e8 dei chiodi utili a fissare le lastre al muro.\nDai resti di marmo rinvenuti sui lati lunghi del vano absidato, sappiamo che anche la zoccolatura decorativa delle pareti venne realizzata con lo stesso materiale.L'abside era rivestito da un basso gradino e probabilmente, ne rimane solo la traccia, un lungo sedile in marmo si trovava lungo la parete sinistra dell\u2019aula principale. La sala absidata, dedicata alle diverse attivit\u00e0 culturali che animavano la vita delle terme romane, era circondata da uno spazio libero, sotto il quale correva una lunga conduttura in trachite. \nSul fianco destro della stessa sala vi \u00e8 parte del probabile portico quadrangolare della palestra mentre nel lato sud vi era uno stretto vano di servizio.\nTerme di via Scavi.\nNell\u2019attuale via Scavi di Montegrotto Terme si trova l\u2019area archeologica contenente il complesso termale antico di epoca romana che da essa prende il nome. Fu costruito a partire dalla seconda met\u00e0 del I secolo e successivamente ampliato e utilizzato fino al III sec. d.C. Si trattava di un luogo deputato non solo alla cura del corpo ma anche allo svago poich\u00e9 al suo interno si contavano: un teatro, un complesso termale, uno spogliatoio e un ninfeo.\nDurante gli ultimi quattro anni dedicati allo studio e allo scavo di questo sito, si attu\u00f2 un importante intervento di valorizzazione del sito al fine di consentirne l\u2019attuale accesso.\nDescrizione.\nNell\u2019area oggi occupata dall\u2019Hotel Augustus, sorgeva anticamente il Colle Bortolone ai piedi del quale si trovava un imponente edificio romano (oggi non pi\u00f9 visibile), databile in un periodo compreso tra il I secolo a.C. e il II secolo Tale struttura emerse successivamente alle campagne di scavo svolte nel XVIII secolo e vi furono attribuite diverse funzioni: si ipotizz\u00f2 che potessero essere un ninfeo o un complesso residenziale connesso alle terme sottostanti, un palazzo imperiale oppure un tempio dedicato ad Iside e a Esculapio.\nGli scavi, commissionanti dal Conte Giovanni Antonio Dondi dell\u2019Orologio, divennero sempre pi\u00f9 sistematici a mano a mano che dal terreno emergevano importati ritrovamenti (nel 1766 gli archeologici rinvennero una statua maschile). Cos\u00ec, tra il 1781 e il 1788, per mano di Salvatore Mandruzzo, si scoprirono le vasche del complesso termale con ancora presenti i marmi policromi che le caratterizzavano.\nConseguentemente ad alcuni lavori edilizi, nel 1953 emersero ulteriori strutture antiche e l\u2019area venne prima vincolata e poi affidata alla cura del demanio.\nGli scavi ripresero, per il volere della Soprintendenza per i Beni Archeologici del Veneto, in due periodo distinti: tra il 1965 e il 1970 oltre che tra il 1990 e il 1995. Queste due campagne di scavo portarono alla luce un teatro romano di piccole dimensioni e un ninfeo. Tra il 1994-1995 si rinvenne anche un possibile portico mentre nel 1968 venne portato alla luce il sistema di adduzione idrica delle vasche. Infine, nel 1970 gli scavi portarono alla luce l\u2019edificio absidato a pianta centrale.\nTeatro.\nDel teatro (fine del I secolo a.C. - inizi del I secolo d.C.) non ci restano oggi che le fondazioni dell\u2019edificio e la gettata di opera cementizia a supporto delle gradinate della cavea. Allo stesso modo, non ci sono giunti nemmeno la gradinata e i pavimenti in laterizi.\nLa cavea misurava 28 metri di diametro nelle 11 file di sedute (raggiungibili da una scaletta centrale e due laterali) poteva ospitare qualche centinaio di persone. Della stessa larghezza della cavea era il proscenio, profondo 5,5 metri. Alle spalle del palcoscenico si trovava un fondale in muratura (\u201cscaenae frons\u201d) composto da quattro nicchie (due rettangolari e due semicircolari) alternate a tre porte. Alle spalle della scena, passando attraverso le porte, si giunge ad un ambiente di circa 40 metri che, con una forma a C, racchiudeva sia la scena che l\u2019orchestra (gli attuali foyers). Quest\u2019ultimo spazio era dedicato alle fasi di preparazione degli spettacoli.\nAi piedi della cavea e del palcoscenico, si trovava invece l\u2019orchestra di forma semicircolare. Per gli spettatori pi\u00f9 esigenti, nel punto pi\u00f9 alto della cavea, si trova una struttura rettangolare con funzione di tribuna di cui ci restano oggi solamente le fondazioni. Un'altra ipotesi, anche se poco certa, vuole che la stessa definisse un piccolo tempio. Tale struttura, cos\u00ec come i bracci che circondavano la scena e l\u2019orchestra, furono aggiunte architettura posteriori all\u2019epoca di costruzione del sito termale.\nIl teatro in origine non solo era caratterizzato dalla presenza di marmi ma finemente decorato e abbellito con pitture, stucchi e decorazioni di altro genere. Al suo interno venivano probabilmente messe in scena esibizioni di canto, mimica, danza e di lettura recitata. \u00c8 per questo che si ipotizza la presenza all\u2019interno del teatro di alcune sedute mobili particolari allestiti dei sedili mobili (\"subsellia\") per il pubblico pi\u00f9 illustre o i musici che accompagnavano la rappresentazione. In una fase pi\u00f9 recente invece, si ipotizza che la struttura potesse essere utilizzata per spettacoli acquatici.\nIl teatro sub\u00ec dei rifacimenti successivi, forse databili tra il II secolo e III/IV secolo.\nVasche termali.\nAll\u2019interno del complesso termale di via Scavi, si possono osservare tre vasche (A, B, C) databili tra la seconda met\u00e0 del I secolo a.C. e gli inizi del I secolo d.C.\nLe vasche A e B, conservate solo parzialmente, sono entrambe di forma rettangolare e misurano 30 metri di lunghezza. La vasca B tuttavia presentava una particolarit\u00e0: i due lati corti avevano forma curvilinea. La vasca C, ad oggi completamente visibile, presenta invece una forma circolare con un diametro di 9,4 metri circa.\nData la profondit\u00e0 inferiore al metro, si suppone che fossero tutte destinate al semplice bagno per immersione.\nLa prima vasca (A) risulta essere racchiusa all\u2019interno di un edificio absidato (sul lato corto oggi scomparso) di pianta rettangolare. Sul lato opposto a quello absidato, vicino alla vasca, erano presenti quattro basamenti per il sostegno delle sculture o delle colonne. \nLa vasca B si trovava all\u2019interno di un edificio a pianta mistilinea, biabsidato sui lati corti e con una grande nicchia quadrata sul lato settentrionale. Questo secondo edificio era connesso alla vasca C grazie ad alcuni vani di servizio.\nPoich\u00e9 sono stati rinvenuti alcuni frammenti di contrafforti esterni alle vasche A e C, si pu\u00f2 ipotizzare che le vasche facessero parte di un edificio termale coperto grazie ad una cupola in calcestruzzo. Gli studi in merito sono attualmente in corso.\nSistema idraulico.\nLe vasche erano alimentate grazie ad un sofisticato sistema di canalizzazione (G) oggi visibile al centro del complesso termale, utile per l\u2019adduzione e lo scarico dell\u2019acqua. Questa rete di piccole canallette interne si estendeva per pi\u00f9 di 200 metri.\nLe vasche erano connesse a due ruote idrauliche (noria) per movimentare il flusso delle acque, situate poco distanti dal teatro.\nNinfeo.\nIl ninfeo (D) era un edificio ricreativo di completamento del complesso termale di via Scavi e tuttora in fase di restauro e conservato solo in fondazione. Esso presenta una pianta rettangolare absidata con al centro una corte quadrata scoperta. Nel mezzo della stessa trova spazio una vasca circolare mentre si suppone che altre vasche si trovassero in corrispondenza degli absidi.\nAffacciati sulla stesso spazio interno, si dispongono dei vani rettangolari dedicati allo studio e al riposo.\nSpogliatoio.\nL\u2019edificio F, presente ad oggi solo a livello della fondazione, ha una caratteristica predisposizione degli ambienti interni: essi sono infatti speculari. Se nel settore nord i vani sono alternati in sequenza tra piccoli e grandi, nel settore meridionale la predisposizione risulta inversa. \nPer questo si \u00e8 ipotizzato che esso fosse lo spogliatoio (apodyterium) del complesso termale al quale si poteva accedere con ingressi separati per gli uomini e per le donne.\nTuttavia, un'altra interpretazione vuole che questo edificio fosse stato costruito in epoca pi\u00f9 tarda e per nulla collegata al sito.\nAutori.\nDiverse fonti letterarie antiche raccontano non solo del ruolo delle infrastrutture e della vita all\u2019interno del bacino termale ma anche delle propriet\u00e0 curative delle acque e dei culti religiosi ad esse collegati.\nPlinio il Vecchio.\nNonostante lo scrittore, nella sua opera \"Naturalis Historia\", concerti le proprie scritture relativamente alle propriet\u00e0 curative delle acque, in un breve verso sottolinea anche l\u2019unione tra le \"Aquae Patavinae\" e il municipio di \"Patavium\" ancora nel I secolo. Rispetto alla prima caratteristica, egli riscontra la presenza di alghe verdeggianti nelle acque che davano al fango le tipiche propriet\u00e0 benefiche conosciute fin dall\u2019antichit\u00e0.\nDecimo Magno Ausonio.\nIl poeta, vissuto nel IV secolo, attraverso il paragone con la limpidezza delle acque patavine, celebra ed esalta le caratteristiche e le qualit\u00e0 della fonte del nume Divona, protettore della sua citt\u00e0 natale Bordeaux. Mentre la maggior parte degli autori antichi sottolineava le propriet\u00e0 curative delle terme tramite l\u2019immersione, Ausonio sottolinea l\u2019efficacia della loro assunzione per via orale.\nClaudio Claudiano.\nDal suo carme \"Aponus\" emerge che il poeta (vissuto nella seconda met\u00e0 del IV secolo), a seguito degli imperatori Arcadio e Onorio, abbia avuto la fortuna di visitare il sito termale tra il 396 e il 399. All\u2019interno del componimento Claudiano accenna alla descrizione topografica della zona termale, al culto delle acque e alle diverse pratiche curative.\nFlavio Magno Aurelio Cassiodoro.\nCassiodoro, vissuto tra il V e il VI secolo, chiese al re Teodorico di impegnarsi per non far decadere l\u2019importanza di un cos\u00ec prezioso sito termale di cura. In accordo con il re, Cassiodoro invit\u00f2 l\u2019architetto padovano Aloisio a restaurare le terme e il palazzo imperiale.\nNella sua lettera, l\u2019autore non solo narra le terme attraverso credenze e leggende popolari sui benefici delle acque ma fa particolare riferimento alla straordinaria bellezza della piscina Neroniana. Cassiodoro infatti descrive dettagliatamente le tessere musive in pasta vitrea che andavano a rivestire la vasca. Il colore verde delle tessere avrebbe avuto la funzione di accentuare i riflessi dovuti al movimento dell\u2019acqua, imitando al tempo stesso una sorgente naturale.\nMagno Felice Ennodio.\nVescovo di Pavia nel VI secolo, \u00e8 l\u2019ultimo tra gli scrittori antichi a raccontare della zona termale che, nonostante avesse vissuto la devastazione dovuta all\u2019alluvione dell\u2019Adige nel 589, era ancora famosa e attiva. In una lettera indirizzata ad un amico, anche Ennodio celebra le propriet\u00e0 benefiche di queste acque utili in generale ad alleviare il corpo dagli umori negativi e dall\u2019obesit\u00e0 mentre, nel suo caso specifico, ad allontanare momentaneamente una malattia degli occhi."}
{"id": "6180767", "revid": "1573940", "url": "https://it.wikipedia.org/wiki?curid=6180767", "title": "Qilinyu rostrata", "text": "Qilinyu rostrata \u00e8 un vertebrato estinto appartenente ai placodermi. Visse nel Siluriano superiore (circa 419 milioni di anni fa) e i suoi resti fossili sono stati ritrovati in Cina.\n\u00c8 considerato un fossile importante per capire l'evoluzione delle mascelle.\nDescrizione.\nQuesto arcaico pesce corazzato doveva essere lungo una ventina di centimetri. La testa e la met\u00e0 anteriore del corpo erano racchiusi in una struttura di piastre ben salde fra loro e dalla superficie ricoperta da piccoli tubercoli (pi\u00f9 fini nella corazza che ricopriva la testa). La testa era a forma di cuneo, larga e dal cranio a cupola e dal rostro ricurvo leggermente all'ins\u00f9; in vista laterale doveva ricordare vagamente quella di un delfino. Appena dietro il cranio erano presenti due spine piatte e larghe appaiate, dietro le quali si trovavano le pinne pettorali. \nQilinyu era dotato di fauci costituite da tre ossa: premascella, mascella e dentale. Queste caratteristiche si rinvengono in un altro placoderma arcaico del Siluriano della Cina, Entelognathus, peraltro dalla morfologia nettamente distinta.\nClassificazione.\nQilinyu rostrata venne descritto per la prima volta nel 2016 sulla base di due esemplari notevolmente conservati in tre dimensioni; questo animale era senza dubbio un placoderma, ma possedeva chiaramente fauci dotate delle tipiche tre ossa che si riscontrano nei pesci ossei (osteitti); i placodermi successivi del Devoniano, invece, erano dotati di piastre gnatali. \nNon \u00e8 chiaro a quale gruppo di placodermi appartenesse Qilinyu; nelle analisi cladistiche dello studio di Zhu e colleghi questo animale risulta essere il sister taxon dell'altro placoderma cinese del Siluriano, Entelognathus (Zhu et al., 2016).\nSignificato dei fossili.\nLa scoperta di Qilinyu corrobora l'idea che le piastre simili a denti dei placodermi (non vere mascelle) e le mascelle dei pesci ossei e cartilaginei siano strutture omologhe, derivate dalle stesse strutture. I ritrovamenti di Qilinyu ed Entelognathus hanno permesso di screditare del tutto l'ipotesi che i due tipi di fauci non fossero omologhe, e hanno permesso di comprendere meglio l'evoluzione del complesso mascellare, una componente chiave della diversificazione di molti vertebrati odierni. "}
{"id": "6180787", "revid": "1005847", "url": "https://it.wikipedia.org/wiki?curid=6180787", "title": "Chilubi", "text": "Chilubi \u00e8 un centro abitato dello Zambia, situato nella Provincia Settentrionale e in particolare nel Distretto di Chilubi."}
{"id": "6180791", "revid": "731511", "url": "https://it.wikipedia.org/wiki?curid=6180791", "title": "Luangwa (Luangwa)", "text": "Luangwa (gi\u00e0 nota come Feira fino al 1964) \u00e8 un centro abitato dello Zambia, situato nella Provincia di Lusaka e capoluogo del distretto omonimo. Amministrativamente \u00e8 formato da diversi comuni del distretto.\nStoria.\nL'insediamento venne fondato dai portoghesi con il nome di Feira nel XVIII secolo e fu probabilmente il primo insediamento europeo nell'odierno Zambia. I portoghesi si stabilirono per la prima volta sulla sponda opposta del Luangwa a Zumbo in Mozambico intorno al 1720, per commerciare con il popolo \"Bwila\". Nel 1820 alcuni si erano stabiliti a Feira. La citt\u00e0 fu trovata abbandonata nel 1856, quando fu visitata dall'esploratore David Livingstone che la descrisse come un centro completamente in rovina.\nDopo l'indipendenza dello Zambia nel 1964, il nome della citt\u00e0 fu cambiato (nello stesso anno) in Luangwa, per via della preferenza di nomi indigeni rispetto a coloniali, sebbene il nome sia stato resuscitato nel 1973 per il collegio elettorale parlamentare di Feira che ricopriva la citt\u00e0. Ha solo una strada in entrata o in uscita che si collega alla \"Great East Road\" a circa 100 km a nord. Non ci sono ponti nell'area della confluenza tra il fiume Luangwa e dello Zambesi, n\u00e9 vi sono servizi regolari di traghetti, ma la popolazione locale trasporta i visitatori attraverso piccole imbarcazioni.\nLa posizione della citt\u00e0 \u00e8 strategicamente importante. Il fiume Luangwa delimita il confine dello Zambia con il Mozambico e lo Zambesi forma il confine con lo Zimbabwe. Nella guerra Zimbabwe-Rhodesia, nella guerra d'indipendenza del Mozambico e nella guerra civile mozambicana fu esposta ad atti di guerriglia.\nIl distretto di Luangwa \u00e8 lontano dai famosi parchi nazionali di Luangwa, ma include paesaggi spettacolari e la fauna selvatica. Il Parco nazionale del basso Zambesi a ovest della citt\u00e0 \u00e8 un'aspra regione selvaggia sulla scarpata dello Zambesi e la valle di Luangwa inferiore e comprende paesaggi incontaminati e habitat naturali."}
{"id": "6180794", "revid": "123210102", "url": "https://it.wikipedia.org/wiki?curid=6180794", "title": "Walid Soliman (calciatore)", "text": "Caratteristiche tecniche.\nAla sinistra, dalle spiccate doti tecniche. In possesso di una notevole velocit\u00e0 palla al piede, predilige allargarsi lungo la fascia per poi tentare l'assist per i compagni. Tra le sue doti - oltre ad un'ottima tecnica individuale che gli consente di saltare il diretto avversario, creando superiorit\u00e0 numerica - spiccano visione di gioco e precisione nei passaggi, che ne permettono l'uso da trequartista a supporto della manovra.\nCarriera.\nClub.\nInizia la sua carriera professionistica tra le file dell'Haras El-Hodood, prima di trasferirsi all'El Gouna nella seconda divisione egiziana. Il 2 agosto 2011 firma un quadriennale con l'Al-Ahly. Il 17 novembre 2012 una sua rete risulta decisiva nel successo in finale per 2-1 contro l'Esp\u00e9rance, permettendo agli egiziani di laurearsi campioni d'Africa per la settima volta nella storia.\nNel 2020 contribuisce ad uno storico \"treble\", vincendo campionato, coppa nazionale e la CAF Champions League.\nNazionale.\nEsordisce con la selezione dei \"Faraoni\" il 25 novembre 2007 in Egitto-Arabia Saudita (2-1), sostituendo Mohamed Aboutrika a 3' dal termine dell'incontro. L'11 giugno 2019 viene incluso dal CT Javier Aguirre nella lista dei 23 convocati per la Coppa d'Africa 2019.\nStatistiche.\nPresenze e reti nei club.\n\"Statistiche aggiornate al 26 giugno 2021.\""}
{"id": "6180795", "revid": "1005847", "url": "https://it.wikipedia.org/wiki?curid=6180795", "title": "Itezhi Tezhi", "text": "Itezhi Tezhi \u00e8 un centro abitato dello Zambia, situato nella Provincia Centrale e in particolare nel Distretto di Itezhi Tezhi."}
{"id": "6180796", "revid": "1226", "url": "https://it.wikipedia.org/wiki?curid=6180796", "title": "Fran\u00e7ois Bon", "text": "Biografia.\nFran\u00e7ois Bon vive l'infanzia e l'adolescenza a Saint-Michel-en-l'Herm, nel Marais poitevin, e successivamente a Civray nella Vienne. Figlio di padre meccanico e madre maestra, si appassiona sin da subito alla letteratura. In seguito agli studi ingegneristici all'ENSAM (senza ottenere, tuttavia, il diploma), lavora molti anni nell'industria in Francia (Acciaierie nella Lorena e Sciaky, industria di saldatura a Vitry sur Seine) e all'estero, dove si specializza nella saldatura con fascio di elettroni lavorando a Mosca, Praga, Bombay e G\u00f6teborg.\nOpere letterarie.\nNel 1982 pubblica il suo primo romanzo, \"Sortie d'usine\", edizione Minuit. Due anni dopo viene nominato \"pensionnaire\" all'Acad\u00e9mie de France \u00e0 Rome e da quel momento inizia a dedicarsi interamente non solo alla letteratura e ai libri, ma anche alla radio, al teatro, ai film, ai laboratori di scrittura e alla traduzione. A partire dal 1993, con \"Dans la ville invisible\", inizia a scrivere anche alcuni libri per bambini e adolescenti, entrando a pieno titolo in quella che in Francia veniva chiamata \"litter\u00e0ture d'enfance et de jeunesse\" (LEJ).\nFran\u00e7ois Bon \u00e8, inoltre, un drammaturgo, autore di molteplici pi\u00e8ces teatrali, tra le quali \"Au Buffet de la gare d'Angoul\u00eame\" (1999), \"Bruit\" (2000), \"Quatre avec le mort\" (2002), \"Quoi faire de son chien mort\" (2004). Nel 2003 si interessa all'affare Daewoo, riguardante la delocalizzazione intrapresa dall'azienda coreana di tre fabbriche in Lorena, con il conseguente licenziamento di oltre mille dipendenti. Da questo lavoro d'inchiesta nascer\u00e0 un'opera teatrale, messa in scena da Charles Tordjman e presentata al Festival d'Avignone nel luglio del 2004. Lo spettacolo ricever\u00e0 un Moli\u00e8re (Miglior spettacolo della regione, 2005) e il Prix du Syndicat de la critique (Migliore creazione in lingua francese, 2004-2005). Lo stesso anno Fran\u00e7ois Bon pubblicher\u00e0 questa inchiesta anche sotto forma di romanzo, intitolato \"Daewoo\".\nCome scrittore redige delle trasmissioni radiofoniche dedicate ai Rolling Stones e ai Led Zeppelin e una rubrica con Claude Guerre su \"Bob Dylan\" (2007), tutte per France Culture: di questi artisti scriver\u00e0 inoltre, una trilogia di biografie rock, pubblicate rispettivamente nel 2002, 2008 e 2006.\nParallelamente al suo lavoro di scrittore, nel 2012 inizia una serie di traduzioni di storie e saggi dell'autore americano H.P Lovecraft, che pubblicher\u00e0 nel 2015 e per le quali creer\u00e0 un sito internet dedicato, \"The Lovecraft Monument\". Nello stesso anno inoltre, pubblica \"Autobiographie des objets\" (2012), opera influenzata dalle sue esperienze di vita che rappresenta una lettura del passato attraverso sessantaquattro \"oggetti\".\nSuccessivamente, nel giugno del 2016, pubblica una nuova traduzione del racconto \"Bartleby\" di Herman Melville, e di alcune storie di fantasmi di Ambrose Bierce.\nBon propone regolarmente delle performance multimediali in collaborazione con musicisti come Dominique Pifar\u00e9ly, Vincent S\u00e9gal o Kasper T. Toeplitz.\nPioniere della letteratura online.\nFran\u00e7ois Bon crea, a partire dal 1997, uno dei primi siti web consacrati alla letteratura, presto ribattezzato \"Remue.net\" e in seguito \"tierslivre.net\", che diventer\u00e0 il suo principale luogo d'espressione e di creazione: egli cerca di dar vita ad un Internet capace di resistere alla standardizzazione. Il suo interesse per la letteratura online lo porta ad appassionarsi alla fotografia digitale (\"tumulte.net,\" che diventer\u00e0, poi, un libro pubblicato nel 2006) e a partecipare a degli incontri nei quali interviene sulla questione dell'evoluzione della letteratura digitale: l'autore \u00e8 infatti convinto che l'avvento di Internet abbia la stessa importanza della rivoluzione portata dall'invenzione della stampa da parte di Gutenberg. Queste attivit\u00e0 lo porteranno a lanciare una piattaforma d'edizione di testi digitali, \"Publie.net\" (dal 2008 al 2013), e a pubblicare il saggio \"Apr\u00e8s le livre\" (edizione Seuil, 2011) sullo sviluppo digitale del libro.\nTra il 2007 e il 2009 collabora alle edizioni Seuil per fondare, con Bernard Comment, la collezione \"D\u00e9placements\" che l'autore mette on line sul suo blog tierslivre.net e dove edita una decina di libri.\nBon fonda, nel 2016, la sua personale casa editrice, Tiers Livre \u00c9diteurs, a completamento del suo blog online, e si dedica alla pubblicazione sia di libri a stampa che di libri digitali.\nLaboratori di scrittura.\nParallelamente al suo lavoro di autore, Fran\u00e7ois Bon si \u00e8 specializzato nei laboratori di scrittura rivolti ad un pubblico socialmente disagiato, come ad esempio i detenuti, ma non solo: si dedica, infatti, anche agli studenti (\u00c9cole nationale sup\u00e9rieure des beaux-arts, \u00c9cole normale sup\u00e9rieure) e agli insegnanti (\"Tous les mots sont adultes\", Fayard, 2005). Inizia quest'esperienza nel 1983 per poi proseguire presso la prigione di Poitiers nel 1988. Tre anni dopo, nel 1991, lavora quattro mesi al Liceo Jacques Brel presso La Courneuve - esperienza che lo porter\u00e0 alla pubblicazione di S\"ang gris\" (Verdier, 1991) - e successivamente nei Collegi di Villepinte, Bagnolet e Bobigny. Dopo il 1993 interviene a Montpellier, S\u00e8te e Lod\u00e8ve, dedicandosi ai collegiali, ai detenuti, ai disoccupati, ecc.\nNel 2005 continua a svolgere dei laboratori di scrittura per gli studenti del Liceo Professionale di Pantin e del Liceo Professionale Fernand L\u00e9ger a Argenteuil, dove rester\u00e0 un anno, realizzando un documentario di 56 minuti con Fabrice Cazeneuve, \"La vie par les bords\", co-prodotto e diffuso dalla rete televisiva Arte il 12 gennaio 2006, nel quale i liceali si esprimono sulla loro scoperta del mondo del lavoro. Fran\u00e7ois Bon e Fabrice Cazeneuve avevano gi\u00e0 realizzato assieme A\"voir vingt ans dans les petites villes\" (1995) e \"Paysage de fer\" (2003), anch'esso co-prodotto da Arte.\nTra il 2009 e il 2010, oltre ad intervenire in laboratori di scrittura a Sciences-Po Paris fino al 2014, \u00e8 ospite come professore di scrittura creativa all'universit\u00e0 Laval (Qu\u00e9bec, Canada) e all'Universit\u00e0 di Montr\u00e9al, mentre l'anno successivo \u00e8 ospitato come artista presso l'Universit\u00e0 Cattolica di Louvain, in Belgio, per una masterclass di scrittura e una serie di conferenze sullo sviluppo digitale del libro.\nNel settembre 2013 si unisce all'\u00e9quipe di insegnanti della Scuola Superiore d'Arte di Cergy-Pontoise, dove ancora oggi detiene la cattedra di scrittura creativa."}
{"id": "6180799", "revid": "757396", "url": "https://it.wikipedia.org/wiki?curid=6180799", "title": "Maccabi Tel Aviv B.C. 2014-2015", "text": "Questa voce raccoglie le informazioni riguardanti il Maccabi Tel Aviv B.C. nelle competizioni ufficiali della stagione 2014-2015.\nStagione.\nLa stagione 2014-2015 del Maccabi Tel Aviv B.C. \u00e8 la 61\u00aa nel massimo campionato israeliano di pallacanestro, la Ligat ha'Al.\nRoster.\n\"Aggiornato al 27 luglio 2018\""}
{"id": "6180800", "revid": "599013", "url": "https://it.wikipedia.org/wiki?curid=6180800", "title": "Natale in Francia", "text": " \nQuesta voce illustra le principali tradizioni natalizie della Francia, oltre agli aspetti storici e socio-economici della festa in questo Paese.\nIl termine per \"Natale\" in francese.\nIl nome per \"Natale\" in francese \u00e8 \"No\u00ebl\".\nSull'origine di questo nome si fanno due ipotesi. Un'ipotesi lo fa derivare dal termine \"nowel\", che significa \"notizia\", \"novella\"; secondo l'altra ipotesi, il termine avrebbe invece la stessa etimologia dell'italiano \"Natale\" o dello spagnolo \"Navidad\" e deriverebbe quindi dal latino \"Dies Natalis Domini\".\nNel Medioevo il termine era usato anche come espressione di giubilo. Ad esempio, l'arrivo di Elisabetta di Baviera a Parigi nel 1389 fu salutato con un \"No\u00ebl!\".\nLa formula d'augurio pi\u00f9 comune \u00e8 \"Joyeux No\u00ebl!\" Localmente si dice invece \"Nedeleg Laouen!\" (Bretagna) e \"Bon Natale!\" (Corsica).\nStoria.\nXIX secolo.\nNel 1870, durante la guerra franco-prussiana, si assistette a Parigi ad un episodio legato alla tregua natalizia: si racconta che un soldato francese usc\u00ec dalla trincea intonando \"Cantique de No\u00ebl\" e che sia stato emulato da un soldato tedesco, il quale avrebbe intonato a suo volta il canto natalizio \"Vom Himmel hoch, da komm ich her\".\nTradizioni popolari.\nDate importanti.\nSanta Barbara.\nLa prima data importante nel periodo dell'Avvento \u00e8 il 4 dicembre, giorno in cui si festeggia Santa Barbara.\nIn questo giorno \u00e8 tradizione mettere dei chicchi di grano saraceno o di lenticchie all'interno dell'ovatta oppure all'interno di un piatto riempito da una pietanza: \u00e8 considerato segno di buon augurio se prima di Natale iniziano ad uscire i primi germogli.\nSan Nicola.\nAltra data importante nelle tradizioni popolari, in particolare nella Francia settentrionale e nella Francia orientale, \u00e8 il giorno di San Nicola: la persona travestita da San Nicola gira per le strade solitamente accompagnato da un carretto e da una botte, dalla quale escono di solito tre ragazzi, in ricordo di una leggenda legata al santo.\nVigilia di Natale.\nTradizione vuole che il giorno di Natale i bambini francesi lascino le loro scarpe alla finestra o vicino al camino, sperando di trovarle piene di doni il giorno seguente.\nNelle Alpi francesi, si usa giungere alla Messa di mezzanotte scendendo per i pendii con gli sci e con delle fiaccole.\nPersonaggi del folclore.\nP\u00e8re No\u00ebl.\nP\u00e8re No\u00ebl \u00e8 il tradizionale portatore di doni per i francesi: prima dell'assimilazione con Santa Claus, era raffigurato come un uomo alto e magro in abito rosso bordato di pelliccia, molto simile all'inglese Father Christmas.\nOltre all'aspetto, vi sono altri aspetti che lo distinguono dal moderno Santa Claus: P\u00e8re No\u00ebl non gira infatti in slitta, ma in groppa ad un somaro.\nP\u00e8re Fouettard.\nP\u00e8re Fouettard o P\u00e8re Fouchette \u00e8 uno degli accompagnatori di San Nicola in alcune zone della Francia: si presenta munito di una frusta (\"fouet\"), da cui deriva il suo nome.\nHans Trapp.\nIn Alsazia, l'accompagnatore di San Nicola \u00e8 invece Hans Trapp: ispirato ad un personaggio storico realmente esistito, Hans von Trota, anch'egli \u00e8 munito di frusta e si presenta con un abito in pelliccia.\nArte.\nIl presepe provenzale e i Santons della Provenza.\nNella tradizione presepistica della regione francese della Provenza, rivestono una notevole importanza i cosiddetti \"Santons\", delle figure create appositamente per il presepe, che ha avuto origine alla fine del XVIII secolo.\nI santons non raffigurano soltanto i personaggi tipici legati alla Nativit\u00e0, ma anche figure tipiche della zona, come gitani, zampognari, ecc.\nGastronomia.\nLa cena della Vigilia, nota come \"r\u00e9veillon\" varia da zona a zona.\nNella capitale Parigi, i piatti tipici sono il foie gras, le salsicce e le ostriche, mentre in Alsazia si predilige l'anatra e in Borgogna il tacchino.\nIn Provenza, la cena tipica della Vigilia di Natale, consumata dopo la Messa di mezzanotte viene chiamata \"Grand souper\" ed \u00e8 tradizionalmente costituita da sette portate (che vengono servite in piatti bianchi ottagonali), tredici pagnotte e tredici dessert. Il numero tredici rappresenta Ges\u00f9 con i dodici apostoli.\nPiatti tipici.\nDolci.\nB\u00fbche de No\u00ebl.\nTipico dolce natalizio francese \u00e8 la b\u00fbche de No\u00ebl (o tronchetto di Natale): derivato dalla tradizione del ceppo di Natale, fu ideato da un pasticcere nel 1945.\nMusica natalizia.\nNotevole \u00e8 anche l'apporto della Francia nella tradizione musicale natalizia,"}
{"id": "6180801", "revid": "1534511", "url": "https://it.wikipedia.org/wiki?curid=6180801", "title": "Jelena Mili\u0107", "text": "\u00c8 analista politica e direttrice del Centro per gli studi euro-atlantici (CEAS), che ha sede a Belgrado e controlla e analizza le tendenze delle democrazie occidentali e promuove l'adesione piena e attiva del Paese nell'Unione europea e nella NATO sin dalla sua istituzione nel 2007. A livello di istruzione, \u00e8 un tecnico di fisica nucleare."}
{"id": "6180804", "revid": "767487", "url": "https://it.wikipedia.org/wiki?curid=6180804", "title": "Kalomo", "text": "Kalomo \u00e8 un centro abitato dello Zambia, situato nella Provincia Meridionale e in particolare nel Distretto di Kalomo."}
{"id": "6180805", "revid": "984922", "url": "https://it.wikipedia.org/wiki?curid=6180805", "title": "Mazabuka", "text": "Mazabuka \u00e8 un centro abitato dello Zambia, situato nella Provincia Meridionale e in particolare nel Distretto di Mazabuka."}
{"id": "6180806", "revid": "767487", "url": "https://it.wikipedia.org/wiki?curid=6180806", "title": "Monze (Zambia)", "text": "Monze \u00e8 un centro abitato dello Zambia, situato nella Provincia Meridionale e in particolare nel Distretto di Monze."}
{"id": "6180807", "revid": "1005847", "url": "https://it.wikipedia.org/wiki?curid=6180807", "title": "Namwala", "text": "Namwala \u00e8 un centro abitato dello Zambia, situato nella Provincia Meridionale e in particolare nel Distretto di Namwala."}
{"id": "6180809", "revid": "125979092", "url": "https://it.wikipedia.org/wiki?curid=6180809", "title": "Alessandro Borghese - 4 ristoranti", "text": "Alessandro Borghese - 4 ristoranti, anche noto semplicemente come 4 ristoranti, \u00e8 un programma televisivo italiano di cucina in onda dal 2015 in prima serata su Sky Uno condotto dallo chef Alessandro Borghese. Dal 2016, come molte produzioni Sky, viene replicato in chiaro prima su Cielo e successivamente su TV8.\nIl programma.\nIl programma, basato sul format tedesco \"Mein Lokal, Dein Lokal\" in onda sul canale Kabel eins, vede sfidarsi quattro ristoratori proprietari di locali dotati di una caratteristica comune, ad esempio il tipo di cucina o la collocazione geografica, che valutano a vicenda tra di loro le proprie attivit\u00e0, sotto la supervisione di Alessandro Borghese. I parametri di valutazione sono quattro: location, servizio, menu e prezzi.\nNella prima edizione i voti con i quali si esprimevano le valutazioni erano compresi tra 0 e 5, dalla seconda edizione da 0 a 10. Ognuno dei ristoratori, a turno, ospita per un pasto presso il proprio locale Borghese e gli altri tre colleghi. Dopo ogni pasto, i ristoratori assegnano un voto, per poi confrontare i voti una volta visitati i quattro locali; anche Borghese esprime il proprio voto, che si va a sommare ai voti dei ristoratori e pu\u00f2 confermare o ribaltare il risultato finale. I punteggi finali vengono svelati solo dopo la proclamazione del vincitore, che ottiene un riconoscimento in denaro del valore di 5.000 euro da investire nella propria attivit\u00e0.\nNato come programma per la rete satellitare Sky Uno nel 2015, lo show ha acquisito molta popolarit\u00e0 dall'anno successivo, con le continue e ripetute repliche sui canali in chiaro di Sky trasmesse nel preserale e in daytime.\nSpin-off.\nDal 2018 \u00e8 in onda uno spin-off del programma intitolato \"Bruno Barbieri - 4 hotel\", che, come suggerisce il titolo, \u00e8 condotto dallo chef Bruno Barbieri e si svolge con lo stesso meccanismo, valutando per\u00f2 non ristoranti ma alberghi.\nEdizioni.\nSeconda edizione (2015-2016).\nA partire da questa edizione, i punti assegnati sono da 0 a 10 per ogni categoria. \nQuarta edizione (2018).\nA partire da quest\u2019edizione vengono introdotti 5 punti bonus, assegnati alla fine delle sfide da Borghese a uno dei quattro ristoratori, per premiare l\u2019utilizzo di un elemento caratteristico. \nQuinta edizione (2019).\nA partire dall'ottavo episodio di questa stagione \u00e8 stata introdotta come premio un'assicurazione annuale per tutelare il ristorante vincitore da ogni imprevisto, che si va ad aggiungere al premio in denaro di 5000 \u20ac.\nSesta edizione (2020).\nA partire dall'undicesimo episodio di questa stagione si aggiunge la quinta categoria da votare, la \"categoria special\", e in pi\u00f9 il vincitore, oltre ai 5000 \u20ac, si aggiudica un premio fisico: un furgone a propulsione elettrica per la sua attivit\u00e0.\n\"Alessandro Borghese - 4 Ristoranti Estate\" (Spin-off).\nPrima edizione (2017).\nNel sesto episodio, per la prima volta, i vincitori non sono uno ma due. Il premio di \u20ac5000 \u00e8 stato diviso tra i due ristoratori.\n\"Alessandro Borghese 4 ristoranti - Speciale The Jackal\" (speciale).\nIl gioved\u00ec 16 aprile 2020 esce su Sky Uno uno speciale della durata di 30 minuti di \"4 ristoranti\" in collaborazione con il gruppo comico The Jackal, in cui i membri del gruppo Ciro Priello, Fabio Balsamo, Simone Ruzzo e Fru giudicano in maniera apertamente comica il locale \"Il lusso della semplicit\u00e0\" di Alessandro Borghese a Milano."}
{"id": "6180810", "revid": "339392", "url": "https://it.wikipedia.org/wiki?curid=6180810", "title": "Alessandro Borghese 4 Ristoranti", "text": ""}
{"id": "6180811", "revid": "1005847", "url": "https://it.wikipedia.org/wiki?curid=6180811", "title": "Siavonga", "text": "Siavonga \u00e8 un centro abitato dello Zambia, situato nella Provincia Meridionale e in particolare nel Distretto di Siavonga."}
{"id": "6180812", "revid": "712828", "url": "https://it.wikipedia.org/wiki?curid=6180812", "title": "\u014cke no Monsh\u014d", "text": ""}
{"id": "6180813", "revid": "1005847", "url": "https://it.wikipedia.org/wiki?curid=6180813", "title": "Sinazongwe", "text": "Sinazongwe \u00e8 un centro abitato dello Zambia, situato nella Provincia Meridionale e in particolare nel Distretto di Sinazongwe."}
{"id": "6180814", "revid": "119995141", "url": "https://it.wikipedia.org/wiki?curid=6180814", "title": "Frank Montieth", "text": "Ha vinto la Medaglia d'oro alle Olimpiadi 2004 di Atene. Montieth lancia e batte di destro.\nCarriera.\nMontieth debutta nel Campionato Nazionale Cubano nella stagione 2003-04. Ottiene un record di 2-3 con 13 salvezze e 2.34 di Media PGL per gli Industriales. In quell'anno, Montieth vince il titolo di miglior esordiente del Campionato Nazionale Cubano, superando Yoenis C\u00e9spedes. Durante la stagione regolare 2005-06 del Campionato Nazionale Cubano, Montieth ottiene un record di 7-5 con un 3.13 di Media PGL. Durante la Finale della Serie Nazionale Cubana con una serie di vittorie ha condotto la squadra degli Industriales segu\u00ec a vincere il titoloe nel 2018 raggiunge il traguardo di 100 vittorie nel Campionato Nazionale Cubano, denominato Serie Nacional. Nel 2015, ha giocato per Nazionale di baseball di Cuba al WBSC Premier12.\nNelle stagioni 2016, 2017 e 2018, oltre a giocare ancora per gli Industriales e la Nazionale di baseball di Cuba Montieth gioca anche nel campionato italiano di baseball di Serie A2 per la squadra degli Athletics Bologna Baseball.\nNel 2021 torna a giocare in Italia con gli Athletics Bologna Baseball per misurarsi nella Serie A1 (baseball), il massimo campionato italiano di baseball"}
{"id": "6180815", "revid": "1005847", "url": "https://it.wikipedia.org/wiki?curid=6180815", "title": "Isoka", "text": "Isoka \u00e8 un centro abitato dello Zambia, situato nella Provincia di Muchinga e in particolare nel Distretto di Isoka."}
{"id": "6180816", "revid": "984922", "url": "https://it.wikipedia.org/wiki?curid=6180816", "title": "Mpika", "text": "Mpika \u00e8 un centro abitato dello Zambia, situato nella Provincia di Muchinga e in particolare nel Distretto di Mpika."}
{"id": "6180817", "revid": "1005847", "url": "https://it.wikipedia.org/wiki?curid=6180817", "title": "Chavuma", "text": "Chavuma \u00e8 un centro abitato dello Zambia, situato nella Provincia Nord-Occidentale."}
{"id": "6180818", "revid": "83531", "url": "https://it.wikipedia.org/wiki?curid=6180818", "title": "Associazione Sportiva Cisco Lodigiani 2004-2005", "text": "Questa voce raccoglie le informazioni riguardanti l'Associazione Sportiva Cisco Lodigiani nelle competizioni ufficiali della stagione 2004-2005."}
{"id": "6180819", "revid": "135224", "url": "https://it.wikipedia.org/wiki?curid=6180819", "title": "Kabompo", "text": "Kabompo \u00e8 un centro abitato dello Zambia, situato nella Provincia Nord-Occidentale."}
{"id": "6180821", "revid": "610572", "url": "https://it.wikipedia.org/wiki?curid=6180821", "title": "Cisco Calcio Roma 2004-2005", "text": ""}
{"id": "6180822", "revid": "1005847", "url": "https://it.wikipedia.org/wiki?curid=6180822", "title": "Mufumbwe", "text": "Mufumbwe \u00e8 un centro abitato dello Zambia, situato nella Provincia Nord-Occidentale."}
{"id": "6180824", "revid": "287204", "url": "https://it.wikipedia.org/wiki?curid=6180824", "title": "Ana de Castro Os\u00f3rio", "text": "Biografia.\nFiglia del giudice e bibliografo Jo\u00e3o Baptista de Castro e di Mariana Os\u00f3rio de Castro Cabral e Albuquerque, che proveniva da una nota famiglia portoghese, crebbe in un ambiente culturalmente privilegiato avendo accesso alla vasta biblioteca dei genitori e avvicinandosi sin da bambina alla letteratura. Nel 1895 si trasfer\u00ec con la famiglia a Set\u00fabal, dove inizi\u00f2 la sua carriera di scrittrice all'et\u00e0 di 23 anni.\nSi spos\u00f2 il 10 marzo 1898 nella chiesa di Nossa Senhora da Anunciada con il poeta Francisco Paulino Gomes de Oliveira (1864-1914), membro del Partito Repubblicano portoghese. Da questo matrimonio nacquero due figli: Jo\u00e3o (1899-1970) che ben presto rivel\u00f2 una vocazione per la letteratura e si dedic\u00f2 alla politica di stampo conservatore negli anni '20, e Jos\u00e9 (1900-1964), anche lui scrittore, che divenne negli anni '30 uno dei pi\u00f9 grandi sostenitori di un avvicinamento tra Portogallo e Brasile.\nAna de Castro Os\u00f3rio fu una pioniera in Portogallo nella lotta per l'uguaglianza dei diritti tra uomini e donne, e nel 1910, in seguito alla nascita della Prima Repubblica Portoghese, collabor\u00f2 con il ministro della giustizia Afonso Costa all'elaborazione della legge del divorzio e alla modifica di alcuni articoli del codice civile del 1867.\nL'anno successivo Paulino de Oliveira fu nominato console del Portogallo a S\u00e3o Paulo e la coppia si trasfer\u00ec in Brasile: qui Ana rimase fino alla morte del marito, vittima di tubercolosi nel marzo del 1914. Tornata in Portogallo si stabil\u00ec nella casa di famiglia a Lisbona e, a partire da questo momento, inizi\u00f2 a scrivere riguardo all'intervento portoghese nella Prima Guerra Mondiale, difendendolo.\nMor\u00ec a Lisbona il 23 marzo del 1936 all'et\u00e0 di 62 anni.\nFemminismo e letteratura.\nAna de Castro Os\u00f3rio scrisse, nel 1905, \"Mulheres Portuguesas\", il primo manifesto femminista portoghese. Nel 1907, con altre leader femministe come Maria Veleda e Ana Augusta Castilho, fu iniziata in massoneria (col nome simbolico di Leonor Fonseca Pimentel) da Sebasti\u00e3o de Magalh\u00e3es Lima (1850-1928), Gran maestro del Grande Oriente Lusitano nel 1906-1907 , e insieme formarono una loggia femminile indipendente col nome di \"Humanidade\" e, nello stesso anno, fond\u00f2 il \"Grupo Portugu\u00eas de Estudos Feministas\" (1907). Due anni pi\u00f9 tardi, insieme ad Adelaide Cabete e Fausta Pinto da Gama, fond\u00f2 la \"Liga Republicana das Mulheres Portuguesas\" (1909) e in seguito diresse la \"Associa\u00e7\u00e3o Portuguesa de Propaganda Feminista,\" fondata nel 1911 da Adelaide Cabete e Carolina Beatriz Angelo. Nel 1916 fond\u00f2 la \"Comiss\u00e3o Feminina Pela P\u00e1tria\" dalla quale nacque, nello stesso anno, la \"Cruzada das Mulheres Portuguesas.\"\nNel 1915 venne scelta come delegata della Camera Municipale di Cuba al Congresso Municipalista di \u00c9vora, dove present\u00f2 la sua tesi \"La donna nell'agricoltura, nelle industrie regionali e nell'amministrazione municipale.\" L'anno successivo fu nominata dal ministro del lavoro portoghese, Ant\u00f3nio Maria da Sillva, Vice Ispettrice dei Lavori Tecnici Femminili.\nCastro Os\u00f3rio, sensibilizzata dall'opera pedagogica di compatriote femministe come Alice Pestana, dedic\u00f2 parte della sua vita alla letteratura infantile. Non trovando alcun editore disponibile a pubblicare i suoi lavori, cre\u00f2 la casa editrice \"Livraria Editora Para as crian\u00e7as\" a Set\u00fabal, dove pubblic\u00f2 tra il 1897 e il 1935 una collezione omonima in fascicoli che la render\u00e0 nota come pioniera della letteratura infantile portoghese. Successivamente fond\u00f2 la casa editrice \"Emersa Lusit\u00e2nia.\" Molti dei suoi libri sono stati adottati come libri di testo, sia in Portogallo che in Brasile, come ad esempio \"A Minha Patria\" (1906) e \"Viagens Aventurosas de Felicio e Felizarda ao Brasil\"(1923).\nNel corso degli anni avvi\u00f2 una fitta corrispondenza con altre femministe come Maria Lacerda de Moura, brasiliana, e Carmen de Burgos, spagnola, oltre che con lo scrittore Monteiro Lobato, brasiliano. Collabor\u00f2 anche a diverse pubblicazioni periodiche, tra cui: A \"ave azul\" (1899-1900), \"Branco e Negro\" (1896-1898), \"Brasil-Portugal\" (1899-1914), \"A Leitura\" (1894-1896), \"Ser\u00f5es\" (1901-1911) e \"A Far\u00e7a\" (1909-1910). Nel 1924 pubblic\u00f2 l'opera \"A Grande Alian\u00e7a\" nella quale riun\u00ec le conferenze che tenne in Brasile, con l'idea di unire culturalmente i due Paesi (come si nota anche dalla corrispondenza con Lacerda de Moura e Lobato).\nNei suoi testi tratta gli argomenti a lei pi\u00f9 cari: l'attenzione per l'infanzia, l'ideale di fusione fra Portogallo e Brasile (e talvolta anche tra Portogallo e Spagna) e il suo interesse nel difendere i diritti della donna. In tutte queste questioni la sua visione \u00e8 profondamente integrazionista e fortemente nazionalista.\nOnorificenze e riconoscimenti.\nNel 1976, la Camera Municipale di Lisbona omaggi\u00f2 la scrittrice dando il suo nome ad una via nella zona di \"Quinta dos Condes de Carnide,\" a Carnide.\nNella biblioteca di Bel\u00e9m (Lisbona) \u00e8 presente una sezione specializzata in Ana de Castro Os\u00f3rio."}
{"id": "6180825", "revid": "1005847", "url": "https://it.wikipedia.org/wiki?curid=6180825", "title": "Mwinilunga", "text": "Mwinilunga \u00e8 un centro abitato dello Zambia, situato nella Provincia Nord-Occidentale."}
{"id": "6180827", "revid": "965985", "url": "https://it.wikipedia.org/wiki?curid=6180827", "title": "Zambezi (Zambezi)", "text": "Zambezi \u00e8 un centro abitato dello Zambia, situato nella Provincia Nord-Occidentale."}
{"id": "6180828", "revid": "1543377", "url": "https://it.wikipedia.org/wiki?curid=6180828", "title": "Duomo di Erice", "text": "La Real Chiesa Madrice Insigne Collegiata, meglio conosciuta come Real Duomo o Duomo di Erice, \u00e8 il principale luogo di culto cattolico e chiesa madre di Erice, ubicato in piazza Matrice, nei pressi di Porta Trapani. \u00c8 dedicato a Maria Assunta.\nStoria.\nEpoca romana.\nLa tradizione orale tramanda l'innalzamento di un primitivo tempio cristiano al tempo dell'imperatore Costantino nel IV secolo d.C., nell'epoca in cui il tempio di Venere Erycina venne, se non demolito, almeno chiuso. Fin da quell'epoca gli ericini abbracciarono la religione cristiana e costruirono alla Vergine Maria una piccola chiesa a partire dalla quale si \u00e8 sviluppato l'edificio attuale. Sembra che in quel periodo fossero sorte ad Erice due chiese: una, dedicata alla Nostra Signora della Neve, eretta dentro l'antico castello, proprio nel luogo medesimo ove sorgeva il tempio di Venere; l'altra, pure dedicata alla Vergine Maria, ad occidente, affinch\u00e9 risultasse pi\u00f9 facile allontanarsi da quel tempio per quanti - tra la popolazione - non avevano ancora abbandonato i riti della Venere Erycina.\nEpoca aragonese.\nLa lunga disputa fra fazione latina e fazione catalana, animata dalle rivendicazioni degli Angioini sulla Sicilia, indussero Federico III d'Aragona a lasciare temporaneamente Palermo, per trovare cortese protezione fra le mura dell'amena localit\u00e0. Quando le vicende politiche consentirono il rientro del sovrano nella capitale, Federico volle lasciare un segno di gratitudine tangibile al centro e alla cittadinanza per l'ospitalit\u00e0 riservatagli. La cappella od oratorio, che secondo l'opinione di alcuni risalirebbe ai tempi di Costantino, venne quindi ampliata ed ornata dal sovrano aragonese verosimilmente impiegando nella fabbrica anche materiale proveniente dal tempio dedicato alla Venere Erycina, infatti sulla parete esterna destra dell'attuale chiesa sono incastonate nove croci greche provenienti dal tempio pagano, queste ultime parte delle aggiunte postume operate nel XVII secolo dall'arciprete Carvini. L'edificazione della chiesa assunse anche un significato religioso, quale ringraziamento alla Vergine per l'esito favorevole degli annosi conflitti interni.\nIl \"Real Duomo\" fu realizzato nel corso dei primi decenni del XIV secolo - lo storico Antonio Cordici colloca l'inizio dei lavori nel 1314 - in stile gotico trecentesco sulla preesistente cappella dedicata alla Vergine Assunta, per volere di re Federico secondo il progetto affidato all'architetto Antonio Musso, a fianco della torre quadrangolare d'avvistamento. Quest'ultima edificata durante le guerre del Vespro, e in seguito trasformata alla fine del XIV secolo in campanile con bifore. Passarono parecchi anni prima che l'ampliamento del duomo fosse portato a compimento. Nel 1329 i lavori della fabbrica procedevano tanto a rilento, che Papa Giovanni XXII, attraverso l'emanazione di bolle pontificie, concesse speciali indulgenze a quei fedeli \"qui ad fabricam manus porrexerint adiutrices\". La definitiva ultimazione avvenne intorno al 1372. La costruzione era articolata secondo l'impianto basilicale a tre navate, all'interno la volta del cappellone presentava una decorazione musiva mentre il corpo ecclesiale una diversa disposizione degli altari e degli ambienti.\nNel 1426 fu aggiunto il pronao ad archi ogivali, denominato \"Gibbena\" (da \"Age Bene\": comportati bene), dall'arciprete Bernardo Militari per ospitare i pubblici penitenti venuti ad espiare peccati gravissimi. Contestualmente fu realizzata la scalinata accessibile da tutti i lati, che fu risistemata nel 1766 dall\u2019arciprete Antonino Badalucco, con nove scalini.\nEpoca spagnola.\nCol fiorire del rinascimento, dei nuovi canoni estetici, dei numerosi patrocini furono in seguito addossate ulteriori cappelle, corpi e manufatti esterni. Sul lato settentrionale furono aggregati nuovi ambienti: la \"Cappella de Scrineis\", la \"Cappella di San Nicola\", la \"Cappella di San Giuseppe\", i locali della sacrestia posti dietro il cappellone.\nTra il 1673 e il 1677 dall'arciprete Giuseppe Liccio fece arrotondare gli antichi pilastri della chiesa, compromettendone la stabilit\u00e0 strutturale.\nLa chiesa madre fu tra tutte le chiese ericine la prima ad essere consacrata da monsignor Bartolomeo Castelli, vescovo di Mazara nel maggio 1697.\nEpoca borbonica.\nNel 1715 la madrice venne interdetta per effusione di sangue, allorch\u00e9 domenica 7 luglio, durante la celebrazione eucaristica, furono scaricate delle armi da fuoco contro Clemente Palma, pro-castellano, e Alberto Coppola, giurato, i quali persero molto sangue, che macchi\u00f2 il pavimento della chiesa. I due aggressori furono catturati e condannati a morte. Le due vittime, il Palma e il Coppola, anche se gravemente feriti, guarirono. Il vescovo Castelli ordin\u00f2 che si scegliesse in quel frangente un'altra chiesa per le funzioni parrocchiali, e si opt\u00f2 per la chiesa di san Martino. Il duomo fu ribenedetto il 16 agosto di quello stesso anno dallo stesso vescovo Castelli.\nIntorno alla met\u00e0 del XIX secolo il duomo ericino, modificato nel corso dei secoli in maniera episodica e frammentaria, presentava una stratificazione stilistica caotica, inadeguata ai canoni estetici del tempo: gli antichi pilastri, arrotondati nel XVII secolo, avevano verosimilmente un aspetto tozzo; i capitelli erano difformi tra loro; non esisteva un coro adeguato ai sacri uffizi, ma un'abside piuttosto angusta; le cappelle presentavano ciascuna una connotazione decorativa differente ed erano asimmetricamente disposte solo sul lato sinistro della chiesa, mentre altari e predelle erano disposti nelle gi\u00e0 strette navate; la volta era meno slanciata di quella attuale e appariva bassa e incombente. Ai problemi di natura estetica si univano poi preoccupazioni di natura strutturale. L'assottigliamento dei pilastri si era rivelato dannoso e i sostegni mostravano lesioni cos\u00ec profonde da spingere, nel 1846, il vescovo Vincenzo Marolda a minacciare l'Interdetto nel caso in cui non fossero stati eseguiti urgenti lavori di restauro.\nProbabilmente nello stesso anno venne quindi commissionato un progetto dall'arciprete Giovan Battista Miceli, che mor\u00ec l'anno successivo, quando non era ancora stata presa alcuna decisione ufficiale. Apprendiamo da un esposto, privo di data e di firma, indirizzato al vescovo e conservato presso l'Archivio della Curia di Trapani, le notizie riguardanti le vicende che seguirono. Nella lettera, scritta probabilmente nel 1857, sono riferiti gli avvenimenti risalenti a un periodo compreso tra il 1845 e il 1852. L'autore della missiva - che viene identificato nel sacerdote ericino Carmelo Pirajno - dichiara di aver ricevuto l'incarico di eseguire i disegni per il restauro della chiesa prima dall'arciprete Miceli e in seguito, morto costui, dal decano Giuseppe Augugliaro. Dalla lettera si intuisce che non doveva trattarsi di un intervento poco invasivo, quanto piuttosto di un vero e proprio rinnovamento. Il presunto autore, conclusi i disegni, vide le sue proposte improvvisamente accantonate in favore di un altro progetto. La chiesa, rimasta senza arciprete, era infatti amministrata dal decano, con il quale i rapporti si dimostrarono fin dall'inizio tesi. L'Augugliaro non esit\u00f2 ad escludere il Pirajno dai lavori di restauro, favorendo un giovane stuccatore palermitano, Giuseppe Uttiveggio, poco conosciuto e forse per questo a lui gradito: sembra che il decano non volesse subire molte ingerenze nel compimento dell'opera. Avviare un grande restauro e legare il proprio nome all'impresa doveva rappresentare per lui un forte incentivo. Il rinnovamento della chiesa fu essenzialmente frutto della volont\u00e0 di quest'uomo che, in pi\u00f9 di tredici anni di lavori, si adoper\u00f2 incessantemente per reperire i fondi necessari e per superare i numerosi ostacoli incorsi.\nSi tratt\u00f2 infatti di una vicenda particolarmente complessa, che pu\u00f2 essere divisa in due fasi: la prima, iniziata nel 1852, che si interruppe nel 1858 a causa di un crollo in corso d'opera; la seconda, nella quale entrarono in gioco personaggi diversi e un progetto importato da Napoli, che prese avvio nel 1859 e si concluse nel 1865 con l'inaugurazione della nuova chiesa, non solo rinnovata, ma in parte riedificata.\nCon il nuovo progetto e le necessarie autorizzazioni amministrative i lavori cominciarono tra il dicembre 1852 e il gennaio 1853, ma nel mese di maggio vennero fermati da un improvviso intervento della Commissione di Antichit\u00e0 e Belle Arti, informata da una denuncia di Pirajno sul pericolo che i restauri intrapresi nel duomo potessero compromettere il valore storico e artistico del monumento. La Commissione, per verificare sul posto la realt\u00e0 dei fatti, invi\u00f2 l'architetto Francesco Damiani, il quale - incaricato di occuparsi personalmente dei lavori - oltre a una serie di consigli su come restaurare l'antico edificio, esortava a rispettare, nella realizzazione degli intonaci e degli stucchi ormai distrutti dal tempo, i resti dell'originaria decorazione, in modo da non snaturare la storicit\u00e0 dell'edificio. Queste raccomandazioni suonano come un monito nei confronti del progetto esibitogli, che Damiani sembra considerare eccessivamente invasivo. Esistevano opinioni contrastanti tra Damiani e la deputazione in merito al valore estetico del duomo di Erice: ci\u00f2 si evince dalla lettera inviata da Giuseppe Augugliaro alla Commissione di Antichit\u00e0 e Belle Arti in risposta al sopralluogo di Damiani e alle polemiche riguardanti il progetto di restauro. Alla Commissione che chiedeva di esaminare un \"piano d'arte\", per valutare le modifiche ipotizzate, il decano Augugliaro rispondeva di non avere le disponibilit\u00e0 economiche per fare eseguire un disegno e che del resto questo sarebbe risultato inutile, trattandosi soltanto di poco significative modifiche allo stato attuale, lasciando intuire la sua volont\u00e0 di rinnovarne completamente l'aspetto della chiesa.\nTali divergenze sono sufficienti a spiegare il ruolo di semplice supervisore, pi\u00f9 che di vero e proprio direttore dei lavori, che Damiani assunse all'interno del cantiere, cos\u00ec come si evince dal contratto d'appalto per l'esecuzione dei lavori di stucco, stipulato nel 1857, tra la deputazione preposta al restauro del duomo e i mastri Giuseppe Uttiveggio e Giuseppe di Noto.\nL'appalto e la relazione fanno riferimento ai soli lavori di definizione e decorazione degli interni; non vi erano considerate le opere murarie che, nel 1857, erano gi\u00e0 state ultimate. La descrizione dei lavori presentata dallo stuccatore Uttiveggio proponeva differenze sostanziali rispetto alle idee espresse da Damiani nel 1853. Non si trattava di normali cambiamenti, ma di mutamenti profondi: se ne deduce che il carico di lavoro e le divergenze di opinioni in merito alle scelte da adottare, avessero indotto l'architetto a delegare molte decisioni alla deputazione, fornendo consigli e sorvegliandone l'operato, senza per\u00f2 partecipare in prima persona all'elaborazione del progetto. Ci\u00f2 che dimostra la differenza esistente tra le tipologie di interventi esposte nei due documenti, ossia il rapporto di Damiani e la relazione di Uttiveggio, \u00e8 la dichiarazione di intenti che le sottende, quella dell'architetto di non snaturare la storicit\u00e0 del monumento e quella, perseguita dalla deputazione, di celare lo \"squallore\" dell'edificio sotto un rivestimento di stucchi. Tra le opere previste vi era anche la riconfigurazione delle colonne, da realizzarsi mediante la trasformazione di quelle esistenti.\nIl 2 luglio 1857 i lavori vennero interrotti per il crollo di una colonna. Questo incidente dovette preoccupare molto la deputazione, che si vide costretta ad operare scelte rapide nel tentativo di evitare un'interruzione dei lavori. Nel marzo del 1858 un crollo delle volte complic\u00f2 la situazione del cantiere. Quattro ingegneri decisero di abbattere il nucleo centrale del duomo e ricostruirlo integralmente. Prese avvio l'ultima e definitiva fase dei lavori di rinnovamento. Le demolizioni cominciarono nel luglio del 1858 e nell'ottobre dello stesso anno la deputazione procur\u00f2 a Napoli un disegno di un architetto del quale si afferma che fosse \"uno dei migliori\". Per adattare il progetto ai resti della vecchia matrice venne incaricato Francesco La Rocca, converso dei minori conventuali, che modific\u00f2 il disegno napoletano, mantenendo dello stesso soltanto le colonne.\nNel marzo 1859 ebbero inizio i lavori in muratura che proseguirono fino al 1863; nei due anni seguenti ci si dedic\u00f2 alle opere di finitura e alla realizzazione degli stucchi. Si differenzi\u00f2 l'altezza dei pilastri, originariamente tutti uguali, e venne innalzata la volta maggiore della chiesa e realizzate finestre pi\u00f9 ampie. Questo aumento di altezza si riflett\u00e9 anche in facciata dove venne a formarsi un corpo arretrato rispetto alla compagine principale del prospetto, al quale, per conferire un'unit\u00e0 con l'originaria struttura furono aggiunti dei piccoli merli. Con questi lavori l'antica chiesa sub\u00ec una radicale trasformazione nella volumetria interna ed esterna. Dopo il rifacimento in stile neogotico ottocentesco il duomo venne riaperto il 20 agosto 1865. Il domenicano Giuseppe Castronovo esalt\u00f2 il magnifico disegno napoletano e il suo adattatore, il francescano Francesco La Rocca, originario di Salaparuta: rispetto alla sua partecipazione nel cantiere del duomo di Erice, La Rocca sembra aver svolto il ruolo di regista, realizzando un'opera di assemblaggio di progetti, modelli differenti e preesistenze, elevando cos\u00ec una struttura difficile e sfuggente a qualsiasi tipo di classificazione, che nel panorama siciliano non presenta n\u00e9 precedenti n\u00e9 imitazioni. La scelta dei modelli da parte della deputazione si era attestata, fin dall'inizio, su due capisaldi: riferimenti gotici di provenienza continentale e un abbellimento della fabbrica mediante elaborate decorazioni a stucco.\nLa nuova chiesa madre \u00e8 sorretta da pilastri e colonne corinzie a fascio, in alternativa ai precedenti massicci piedritti squadrati, con bassorilievi: i piedistalli, le basi, i capitelli, il cappellone sono di stile neogotico. Nella navata centrale, scomparse le volte costolonate, il colonnato regge una volta gotica a sesto acuto; ugualmente goticizzanti sono le due navate laterali.\nEpoca contemporanea.\nIl blasone collocato al centro del pavimento in prossimit\u00e0 dell'ingresso fu ripristinato in onore del regale fondatore. Ai bordi dello stemma \u00e8 riportata la scritta: \"\"Regium hoc templum Fridericus II sal An 1314 graphice adaugens Regali suo redimivit stemmate\", presente nella lapide collocata ai tempi del prelato Carvini alla fine del XVII secolo e oggi murata dentro l'antiporta meridionale.\nDalle descrizioni di Giuseppe Castronovo, lo stemma regale decorava la chiesa, la cupola, la torre, la porta meridionale, la porta maggiore e l'uscio del coro vecchio Il rosone della facciata \u00e8 stato realizzato nel 1954.\nIn epoca recente risale la realizzazione del polo museale ubicato nelle cappelle comunicanti della navata sinistra.\nInsigne Collegiata.\nIl duomo di Erice venne giornalmente officiato da ventidue semplici presbiteri e coristi fino al 1817, anno in cui vi sorse un'Insigne Collegiata per iniziativa dell'arciprete Giuseppe Floreno, dei due cappellani Giuseppe Poma Lauria e Giovan Battista Miceli, nonch\u00e9 del senato cittadino, i quali fin dal 1813 ne avevano avanzato richiesta sia al re Ferdinando sia al Papa. Pio VII accolse con benevolenza tale richiesta e incaric\u00f2 della fondazione ed erezione di quella Insigne Collegiata Madrice il vescovo di Mazara Emmanuele Custo, per suo breve dato in Roma il 1\u00ba ottobre 1816, esecutoriato nel Regno delle Due Sicilie il 20 dicembre dello stesso anno, presentato in Mazara ed eseguito da quel vescovo il 4 marzo 1817. La bolla di erezione fu data da monsignor Custo a Monte San Giuliano il 23 agosto 1817, nel corso della sua visita pastorale. Grazie alla munificenza dei devoti ericini furono fondati dieci canonicati. Sta a capo di questo insigne collegio di canonici l'arciprete, prima dignit\u00e0; seguono i due parroci, canonici di numero, il seniore, elevato a canonico decano, seconda dignit\u00e0, e il juniore a canonico tesoriere, terza dignit\u00e0. N\u00e9 mancano canonici soprannumerari, fra i quali vanno distinti i parroci delle tre parrocchie, che sugli altri semplici canonici hanno precedenza. Sia i canonici di numero sia di soprannumero sono tutti decorati con le insegne del rocchetto e cappa magna con ermellino e mozzetta secondo la variet\u00e0 dei tempi. I beneficiali sono otto, quattro quelli di soprannumero, tutti decorati con le insegne del rocchetto e dell'almuzia, ma senza cappuccio.\nArchitettura.\nIl portale esterno, di ispirazione catalana, con un pregevole rosone, \u00e8 decorato con bugne a diamante, ed \u00e8 sormontato da una caratteristica finestra. Una cupola mammelliforme sormonta la costruzione.\nL'interno della chiesa \u00e8 di tipo basilicale a tre navate, delimitate da due lunghi filari di alti pilastri di tufo calcareo, sui quali poggiano degli archi ogivali.\nNove croci greche in marmo fissate alla parete sud, provenienti dal tempio di Venere Erycina, furono ivi incastrate per volont\u00e0 dell\u2019arciprete Vito Carvini nel 1685: una lastra murata ne spiega origini e finalit\u00e0, con aggiunta di indulgenze papali, che erano concesse a quanti partecipassero agli osanna a Maria, distogliendosi dalle pratiche in omaggio a Venere, ancora usuali sino al XV secolo.\nIl rosone, non originale, sostitu\u00ec recentemente il remoto lastrone rotondo a tripla feritoia - pure surrogato di un altro anteriore - ed \u00e8 affiancato da due oculi elaborati a canestro. Il portale, a doppia ghiera seghettata, rientra nei modi dell\u2019architettura chiaramontana. Sul fianco settentrionale vi \u00e8 portale catalano, ornato con bugne a diamante. Al versante orientale, sulla piazzetta, \u00e8 addossato un altare del 1852, con una croce incorniciata finemente di tufo: vi si celebrava il rito prepasquale della benedizione delle palme.\nAbside e presbiterio.\nL'altare \"versum populum\" dietro la balaustra fu realizzato da Domenico de Lisi nel 1906. La cancellata bronzea che permette l'accesso all'area del presbiterio \u00e8 opera del sacerdote Matteo Gebbia del 1683. Dell'imponente apparato pittorico decorativo risalente al XV secolo, realizzato da Giovanni Russi, \u00e8 giunta a noi una piccola scena raffigurante un \"Angelo musico\" visibile al di sopra degli scranni del coro dei canonici.\nAl 1452 risale un atto rogato dal notaio Niccol\u00f2 Saluto di Erice per la commissione di un affresco con tema l'\"Assunzione della Vergine Maria\", opera barbaramente distrutta.\nSospesa sull'altare una \"Croce\" astile, raffinata opera d'argenteria siciliana del XV secolo.\nIcona.\nDi rilievo la grande icona marmorea con al centro la \"Madonna in trono con il Bambino\" del 1513, opera attribuita allo scultore carrarese Giuliano Mancino. L'ardita \"ancona\" marmorea fu realizzata con la collaborazione di Bartolomeo Berrettaro, del cognato Antonello Di Battista, dei fratelli Pietro e Paolo, del giovine Pietro, loro nipote.\nIl monumentale apparato con struttura piramidale, lievemente concavo sull'asse mediano verticale, raffigura su svariati ordini personaggi e scene della \"Vita di Ges\u00f9\" realizzato in candido marmo di Carrara. Sulla mensa due pannelli con bassorilievi raffigurano gli episodi \"Ges\u00f9 con i fanciulli\" e la \"Ges\u00f9 benedicente fra gli apostoli\", delimitati da guglie con pinnacoli e nicchia centrale ospitanti le statuette a tutto tondo di Santi in abito talare d'ordine monastico. Al centro il tabernacolo rappresentato da un doppio tempietto arricchito da particolari argentei, fra i quali spicca la statuetta del \"Cristo risorto\" collocata sulla guglia centrale e la custodia ornata da figure opera di Pietro Lazara realizzata nel 1602. Pinnacoli traforati e cortine d'archetti gotici raccordano l'edicola sacra con le estremit\u00e0 laterali. Negli scomparti alla base della sopraelevazione sono raffigurati gli \"Apostoli\" a mezzobusto, il numero dei ritratti riprodotti suggerisce la presenza di \"Profeti\".\nNel timpano la raffigurazione della \"Nascita di Ges\u00f9\" sormontata dalla figura a mezzobusto di \"Dio Padre\" benedicente chiude l'imponente composizione.\nMuseo.\nNell'area appositamente destinata a museo custodisce il cosiddetto \"Tesoro di Erice\", costituito oltre da pitture e sculture, da manufatti d'oreficeria, argenti, monili, parati, alabastri, sete, ricami, coralli.\nCampanile.\nLa primitiva torre quadrangolare d'avvistamento riedificata durante le guerre del Vespro, alla fine del XIV secolo fu trasformata in campanile con bifore, costruzione verosimilmente insistente sullo stesso sito ove in epoca punica sorgeva un analogo manufatto atto a garantire il presidio del territorio e il contestuale controllo del Mediterraneo durante la disputa delle guerre puniche sui fronti contrapposti di Roma e Cartagine.\nLa costruzione alta 28 metri circa, con base quadrata 8 x 8 metri, iniziali rampe di gradini in pietra e scala a chiocciola, si articola su tre livelli: il pianterreno \u00e8 illuminato da monofore, gli altri piani presentano vani arricchiti da eleganti bifore. I 110 gradini conducono alla piattaforma sommitale cinta da merli ghibellini ospitante le incastellature campanarie. Da questa posizione si gode una magnifica visuale sulla cittadina e un controllo a 270\u00b0 che spazia dai rilievi di Monte Cofano alla penisola di San Vito lo Capo e il profilo di Ustica; sull'intera citt\u00e0 di Trapani, le Saline di Trapani, lo Stagnone, Mozia e la citt\u00e0 di Marsala; la pianura, tutto il sinuoso altipiano fino a Segesta sulla direttrice per Palermo, senza trascurare il vasto specchio di mare con l'arcipelago delle Egadi."}
{"id": "6180829", "revid": "110157", "url": "https://it.wikipedia.org/wiki?curid=6180829", "title": "Fianello Sabino", "text": "Fianello sabino \u00e8 una frazione del comune di Montebuono.\nGeografia.\nIl borgo di Fianello Sabino sorge su un costone dei Monti Sabini ricco di fossili che testimoniano la presenza del mare durante l'epoca pliocenica.\nStoria.\nPer quanto riguarda la preistoria del territorio non si \u00e8 totalmente certi, anche se si suppone che delle popolazioni sabine si siano stanziate nell'area. Le prime tracce certe dell'esistenza di frequentazione umana risale ai Romani, che edificarono le caratteristiche ville."}
{"id": "6180831", "revid": "965985", "url": "https://it.wikipedia.org/wiki?curid=6180831", "title": "Kalabo", "text": "Kalabo \u00e8 un centro abitato dello Zambia, situato nella Provincia Occidentale."}
{"id": "6180833", "revid": "965985", "url": "https://it.wikipedia.org/wiki?curid=6180833", "title": "Kaoma (Zambia)", "text": "Kaoma \u00e8 un centro abitato dello Zambia, situato nella Provincia Occidentale."}
{"id": "6180834", "revid": "1442080", "url": "https://it.wikipedia.org/wiki?curid=6180834", "title": "Anna Gr\u00e9ki", "text": "Vita.\nColette Anna Gr\u00e9goire nasce il 14 marzo 1931 a Batna, nell'Algeria francese. Passa la sua infanzia a Menaa, una piccola cittadina sul massiccio dell'Aur\u00e8s, in una comunit\u00e0 berbera. Appartiene alla terza generazione di una famiglia francese stabilitasi in Algeria, l'unica famiglia di insegnanti progressisti (il padre insegnava in una scuola elementare) ad essere integrata nella cultura musulmana. Durante l'adolescenza, Anna e la sua famiglia conobbero gravi problemi economici, ma grazie alla comunit\u00e0 berbera di cui facevano parte, riuscirono a condurre una vita dignitosa. Anna Gregoire divenne presto molto sensibile ad argomenti come la discriminazione e l'ingiustizia del sistema coloniale.\nSvolse i suoi studi primari a Collo, i secondari a Skikda (a quel tempo Philippeville) e frequent\u00f2 la facolt\u00e0 di lettere all'universit\u00e0 di Parigi, che interruppe per tornare in Algeria per prendere parte alla lotta per l'indipendenza.\nNel 1955 si un\u00ec al Partito Comunista Algerino (PCA), in un periodo in cui il comunismo era proibito, e lott\u00f2 per la parit\u00e0 dei diritti fra uomini e donne. Nell'aprile del 1957 fu arrestata ed imprigionata ad Algeri nella prigione Barbarossa, dove le donne venivano picchiate, abusate e torturate con acqua ed elettricit\u00e0. Mandata in un campo di prigionia, nel 1958 venne deportata, probabilmente a causa delle sue origini francesi.\nSi spos\u00f2 nel 1960 a Tunisi con un algerino di nome Jean Claude Melki. Il suo nome d'arte, Anna Gr\u00e9ki, si form\u00f2 dalla fusione dei suoi due cognomi, quello da nubile Anna Gr\u00e8goire e quello da sposata Melki. A Tunisi, Anna Gr\u00e9ki pubblic\u00f2 il suo primo libro, e dopo l'indipendenza del 1962 torn\u00f2 in Algeria. Nel 1965 ottenne il diploma universitario in letteratura francese e divenne insegnante di liceo in Algeri, prendendo la cattedra nel Liceo Addelkader.\nColette Gr\u00e9goire mor\u00ec il 6 gennaio 1966 durante il parto, all'et\u00e0 di 34 anni.\nPoetica.\nLa poetica di Anne Gr\u00e9ki riflette il suo amore per la madre patria, l'Aur\u00e8s, e il suo credo politico. Scrive sulla sua madrepatria:\nLe sue produzioni sono fra le migliori prodotte durante la guerra per l'indipendenza algerina. Il suo lavoro elogia le donne che hanno avuto il coraggio di unirsi alla lotta per la libert\u00e0 con ottimismo guardando il futuro. Non voleva lasciar trapelare dai suoi scritti l'angoscia e la tensione subita in prigione, cercando sempre di dare positivit\u00e0 alle donne che la circondavano. Scrisse:\nE ancora:\nIl periodico francese Europe pubblic\u00f2 le prime poesie di Anna Gr\u00e9ki nel giugno 1960. La poetessa diede alle stampe un solo volume di poesie mentre era in vita, \"Alg\u00e9rie capitale Alger\", pubblicato nel 1963 in Tunisia e tradotto in arabo dal critico cinematografico Tahar Cheriaa. La prefazione \u00e8 stata scritta da Mostefa Lacheraf, scrittore e storico algerino. Lascia non pubblicata una seconda raccolta di poesie e un romanzo incompiuto."}
{"id": "6180835", "revid": "984922", "url": "https://it.wikipedia.org/wiki?curid=6180835", "title": "Lukulu", "text": "Lukulu \u00e8 un centro abitato dello Zambia, situato nella Provincia Occidentale."}
{"id": "6180837", "revid": "729019", "url": "https://it.wikipedia.org/wiki?curid=6180837", "title": "South Kentish Town (metropolitana di Londra)", "text": "South Kentish Town \u00e8 una stazione fantasma della Northern Line della metropolitana di Londra, situata nella zona di Kentish Town, nel nord di Londra. Si trova fra le stazioni di Camden Town e Kentish Town.\nStoria.\nLa stazione di South Kentish Town fu aperta il 22 giugno 1907 dalla \"Charing Cross, Euston &amp; Hampstead Railway\" (CCE&amp;HR) sul ramo verso Archway. La stazione avrebbe dovuto essere chiamata Castle Road, ma il nome venne modificato poco prima dell'apertura. Il nome \"Castle Road\" era gi\u00e0 stato inserito nella decorazione a piastrelle all'interno della stazione, perci\u00f2 il nuovo nome fu dipinto sopra il vecchio. La pianta della stazione era simile a quella di Kentish Town, con due pozzi per gli ascensori e uno che ospitava una scala a chiocciola.\nLa stazione chiuse il 5 giugno 1924, insieme alla vicina stazione di Mornington Crescent, in seguito a uno sciopero nella vicina centrale elettrica di Lots Road. Quando l'elettricit\u00e0 fu ripristinata, venne presa la decisione di non riaprire la stazione per via del basso numero di passeggeri che la utilizzavano. Gi\u00e0 dal 1908 alcuni treni non effettuavano fermate nella stazione. Mornington Crescent, invece, riapr\u00ec regolarmente il 2 luglio 1924.\nDurante la Seconda Guerra Mondiale South Kentish Town fu utilizzata come rifugio antiaereo.\n\u00c8 stata proposta la riapertura della stazione nell'ambito dei piani per la riqualificazione urbana di Camden Town. Al momento \u00e8 utilizzata come punto d'accesso ai binari dai tecnici che devono effettuare lavori di manutenzione sulla linea e come uscita d'emergenza per i passeggeri.\nPoco dopo la chiusura, un passeggero scese accidentalmente da un treno che si era fermato a South Kentish Town. Anche se l'uomo si rese conto del suo errore e risal\u00ec immediatamente sul treno, l'incidente ispir\u00f2 la pubblicazione di un racconto, sulla rivista \"Staff Magazine\", che narrava la storia di un passeggero rimasto intrappolato nella stazione per quattro giorni. L'idea del racconto fu ripresa anche dal poeta e scrittore John Betjeman, che scrisse nel 1951 un pezzo dal titolo \"South Kentish Town\", trasmesso in seguito anche alla radio."}
{"id": "6180839", "revid": "124123", "url": "https://it.wikipedia.org/wiki?curid=6180839", "title": "Sithathor", "text": "Sepoltura.\nFu probabilmente una figlia del grande faraone Sesostri III (1879 a.C. - 1846 a.C./1836 a.C.), anche se \u00e8 possibile che ne fosse invece una sorella, figlia di Sesostri II. \u00c8 conosciuta solamente grazie alla sua sepoltura a Dahshur.\nAccanto alla piramide di Sesostri III furono scoperte gallerie sotterranee, impiegate come tombe per le donne della famiglia reale. Molte delle sepolture erano gi\u00e0 state depredate, ad eccezione di due cofanetti pieni di gioielli, sfuggiti all'attenzione dei ladri. Furono soprannominati \"primo\" e \"secondo tesoro di Dahshur\". Il primo tesoro fu scoperto il 6 marzo 1894 dall'archeologo francese Jacques de Morgan: al lavoro presso l'angolo nord-occidentale della piramide Sesostri III, port\u00f2 alla luce un pozzo verticale che conduceva a due gallerie, nelle quali furono ritrovati i preziosi reperti. La proprietaria risult\u00f2 essere la principessa Sithathor, infatti alcuni amuleti a forma di scarabei ne recano il nome. Inoltre si rinvenne un pettorale con il cartiglio di Sesostri II, suo nonno (oppure suo padre) - ritenuto uno dei capolavori dell'oreficeria egizia. Altri pezzi del tesoro sono bracciali e conchiglie d'oro, uno specchio e alcuni vasetti di pietra pregiata."}
{"id": "6180840", "revid": "92723", "url": "https://it.wikipedia.org/wiki?curid=6180840", "title": "Mongu", "text": "Mongu \u00e8 un centro abitato dello Zambia, situato nella Provincia Occidentale, della quale \u00e8 il capoluogo."}
{"id": "6180841", "revid": "287204", "url": "https://it.wikipedia.org/wiki?curid=6180841", "title": "Eagles (album)", "text": ""}
{"id": "6180842", "revid": "965985", "url": "https://it.wikipedia.org/wiki?curid=6180842", "title": "Senanga", "text": "Senanga \u00e8 un centro abitato dello Zambia, situato nella Provincia Occidentale."}
{"id": "6180843", "revid": "991694", "url": "https://it.wikipedia.org/wiki?curid=6180843", "title": "Chiesa matrice (Erice)", "text": ""}
{"id": "6180844", "revid": "767487", "url": "https://it.wikipedia.org/wiki?curid=6180844", "title": "Sesheke", "text": "Sesheke \u00e8 un centro abitato dello Zambia, situato nella Provincia Occidentale."}
{"id": "6180847", "revid": "984922", "url": "https://it.wikipedia.org/wiki?curid=6180847", "title": "Mporokoso", "text": "Mporokoso \u00e8 un centro abitato dello Zambia, situato nella Provincia Settentrionale."}
{"id": "6180848", "revid": "1005847", "url": "https://it.wikipedia.org/wiki?curid=6180848", "title": "Mpulungu", "text": "Mpulungu \u00e8 un centro abitato dello Zambia, situato nella Provincia Settentrionale."}
{"id": "6180849", "revid": "110157", "url": "https://it.wikipedia.org/wiki?curid=6180849", "title": "MacArthur Fellows Program", "text": "Il MacArthur Fellows Program, anche conosciuto come \"MacArthur Fellowship\", o \"Genius Grant\" \u00e8 un premio istituito dalla Fondazione MacArthur.\nIl premio.\nIl premio viene consegnato annualmente ad un gruppo tra i 20 e i 30 individui - cittadini statunitensi oppure residenti degli Stati Uniti - che, lavorando in qualsiasi settore, hanno dimostrato:\nIl premio non \u00e8 una ricompensa per quanto fatto in passato ma un investimento sulla originalit\u00e0 e sul potenziale della persona. Attualmente il premio consta di dollari, pagati in cinque anni. Il premio \u00e8 stato aumentato nel 2013, dalla precedente cifra di dollari. Dal 1981, 942 persone sono state insignite del prestigioso premio, che spaziano dai 18 agli 82 anni. Il premio \u00e8 stato descritto come \"one of the most significant awards that is truly 'no strings attached.'\"\nIl premio non prevede iscrizioni. Nomine confidenziali e anonime vengono richieste dalla fondazione e valutate da una commissione di circa dodici persone, anche questa anonima e confidenziale. La commissione valuta tutte le nomine e suggerisce i pi\u00f9 meritevoli al presidente e alla direzione. La maggior parte dei vincitori riceve una telefonata di congratulazioni per informarli dell'avvenuta vittoria. Jim Collins, uno dei vincitori, ha descritto l'esperienza in un editoriale per il giornale \"The New York Times\".\nCecilia Conrad \u00e8 attualmente la direttrice del MacArthur Fellows Program. In un articolo del 2013 al \"Washington Post\" ha sfatato alcuni miti riguardanti il premio."}
{"id": "6180851", "revid": "486946", "url": "https://it.wikipedia.org/wiki?curid=6180851", "title": "Associazione Sportiva Dilettantistica Societ\u00e0 Sportiva Milazzo 1937", "text": ""}
{"id": "6180871", "revid": "1412427", "url": "https://it.wikipedia.org/wiki?curid=6180871", "title": "Abies mariesii", "text": "L'Abies mariesii, (in giapponese, \u30aa\u30aa\u30b7\u30e9\u30d3\u30bd o \u30a2\u30aa\u30e2\u30ea\u30c8\u30c9\u30de\u30c4, \"Oh-shirabiso\", o \"Aomori-todomatsu\") \u00e8 una specie di abete nativa dei monti centrali e settentrionali dell'Honsh\u016b, in Giappone. Fu ivi scoperta dal botanico inglese Charles Maries, che l'introdusse in Inghilterra nel 1879.\nEtimologia.\nIl nome generico \"Abies\", utilizzato gi\u00e0 dai latini, potrebbe, secondo un'interpretazione etimologica, derivare dalla parola greca \"\u1f04\u03b2\u03b9\u03bf\u03c2\" = longevo. Il nome specifico \"mariesi\" \u00e8 in onore del botanico inglese Charles Maries.\nDistribuzione e habitat.\nI suoi esemplari crescono ad altezze dai 750 ai 1.900\u00a0m s.l.m. nell'Honsh\u016b settentrionale e dai 1.800 ai 2.900\u00a0m s.l.m. in quello centrale, su suoli in gran parte di origine vulcanica; il clima di riferimento \u00e8 quello delle foreste pluviali temperate ad elevata piovosit\u00e0, estati fresche ed umide e inverni con copiose nevicate. Talvolta forma foreste pure, ma pi\u00f9 frequentemente si ritrova in foreste miste in associazione con \"Abies veitchii\", \"Tsuga diversifolia\", \"Picea jezoensis\", \"Pinus pumila\", \"Juniperus communis\", \"Betula ermanii\", \"Sorbus commixta\" e spp. del genere \"Acer\".\nDescrizione.\nSi tratta di una conifera sempreverde di medie dimensioni, che cresce fino a 24\u201326\u00a0m di altezza dal suolo con un tronco che pu\u00f2 raggiungere i 2\u00a0m di circonferenza, talvolta in forma arbustiva.\nLe foglie sono aghiformi, piatte, lunghe da 1.5 a 2.5\u00a0cm e larghe 2\u00a0mm, spesse 0.5\u00a0mm, color verde scuro opaco nella parte superiore con due bianche strisce di stomi nella parte inferiore e leggermente dentellate in punta.\nSi sistemano a spirale sul virgulto, con ogni ago diversamente rivolto cos\u00ec che stanno da ogni lato e sopra il virgulto, con nessuno al di sotto. I virgulti hanno color rosso-arancione con densa pubescenza vellutata. I coni femminili sono lunghi da 5 a 11\u00a0cm e larghi da 3 a 4, di color rosso scuro prima della maturazione; le brattee squamose sono corte e nascoste nel cono chiuso. I semi alati vengono rilasciati quando il cono si disintegra alla maturazione, circa 6\u20137 mesi dopo l'impollinazione.\nL'\"Abies mariesii\" \u00e8 fortemente correlata all'\"Abies amabilis\" che cresce sulle coste nordamericane dell\u2019Oceano Pacifico, che si distingue per i suoi aghi leggermente pi\u00f9 lunghi (2\u20134.5\u00a0cm) e per i coni pi\u00f9 larghi (9\u201317\u00a0cm).\nUsi.\nIl suo legno \u00e8 scarsamente utilizzato a causa della difficolt\u00e0 di accesso all\u2019areale di crescita. Molto esigente in quanto a suoli ben drenati e umidi, riveste scarsa importanza anche in orticoltura nonostante i suoi pregi ornamentali, ritrovandosi solamente in giardini botanici specialistici.\nConservazione.\nViene classificata come specie a rischio minimo di estinzione nella Lista rossa IUCN, per il suo vasto areale e l\u2019assenza di minacce specifiche."}
{"id": "6180876", "revid": "486946", "url": "https://it.wikipedia.org/wiki?curid=6180876", "title": "Associazione Sportiva Dilettantistica Acireale Calcio", "text": ""}
{"id": "6180878", "revid": "1573940", "url": "https://it.wikipedia.org/wiki?curid=6180878", "title": "Chaetocercus", "text": "Chaetocercus \u00e8 un genere di uccelli della famiglia Trochilidae. \nTassonomia.\nComprende le seguenti specie:"}
{"id": "6180883", "revid": "287204", "url": "https://it.wikipedia.org/wiki?curid=6180883", "title": "Dusan Kerkez", "text": ""}
{"id": "6180884", "revid": "123221226", "url": "https://it.wikipedia.org/wiki?curid=6180884", "title": "Yumi Karasumaru", "text": "Biografia.\nYumi Karasumaru nata ad Osaka il 1295, vive e lavora tra Bologna e Kawanishi, Giappone. Laureata all\u2019Universit\u00e0 d\u2019Arte di Kyoto in corso di scultura, e diplomata all\u2019Accademia di belle arti di Bologna in pittura nel corso del prof. Concetto Pozzati.\nI suoi quadri nascono a partire da immagini fotografiche, spesso scattate dall\u2019artista stessa,\nin cui si alternano ritratti di famiglia e di adolescenti incontrate per le strade dei quartieri di Tokyo frequentati dai giovani come Shibuya, Harajyuku e Ginza e visioni urbane di Tokyo. Dalla met\u00e0 degli anni novanta ha cominciato a dipingere una serie di quadri sugli orrori di Hiroshima e Nagasaki. Dal 2000 cominciato le serie di \u201cTeen-ager\u201d, \u201cTokyo Landscape\u201d e \u201cFacing Histories\u201d."}
{"id": "6180889", "revid": "1573940", "url": "https://it.wikipedia.org/wiki?curid=6180889", "title": "Chaetocercus berlepschi", "text": "La silvistella di Esmeraldas (Chaetocercus berlepschi ) \u00e8 un uccello della famiglia Trochilidae, endemico dell'Ecuador.\nL'epiteto specifico \u00e8 un omaggio all'ornitologo tedesco Hans von Berlepsch (1850 \u2013 1915).\nDescrizione.\nQuesto piccolo colibr\u00ec raggiunge lunghezze di 6-7\u00a0cm.\nDistribuzione e habitat.\nL'areale di \"Chaetocercus berlepschi\" \u00e8 ristretto ad una piccola parte dell'Ecuador occidentale (province di Esmeraldas, Manab\u00ed, Santa Elena e Guayas).\nConservazione.\nLa \"IUCN Red List\" classifica \"Chaetocercus berlepschi\" come specie in pericolo di estinzione (\"Endangered\")."}
{"id": "6180893", "revid": "61051", "url": "https://it.wikipedia.org/wiki?curid=6180893", "title": "Club Deportivo H\u00edspalis (femminile)", "text": "Il Club Deportivo H\u00edspalis Femenino, indicato anche come CD H\u00edspalis o semplicemente H\u00edspalis, \u00e8 una squadra di calcio femminile spagnola, con sede nella citt\u00e0 di Siviglia, capoluogo della Comunit\u00e0 Autonoma dell'Andalusia e dell'omonima provincia. Il suo nome si deve al barrio El Juncal-H\u00edspalis, quartiere nella parte meridionale della citt\u00e0. La societ\u00e0 gestisce la formazione titolare, che disputa la stagione 2016-17 nel gruppo 4 della Segunda Divisi\u00f3n, una formazione B, una formazione Cadete-Juovenil e una Infantil, nonch\u00e9 una scuola calcio maschile e femminile.\nI maggiori risultati ottenuti sono il secondo posto in Superliga Femenina, l'allora denominazione del primo livello del campionato spagnolo, conquistato al termine della stagione 2005-06 alle spalle dell'Espanyol, e le semifinali dell'edizione 2007 della Copa de la Reina, la Coppa di lega femminile della Spagna, in quell'occasione eliminata dal Levante.\nStoria.\nIstituita nel 1992 come sezione femminile dell'omonimo club, scala le classifiche e si iscrive alla Superliga al primo campionato con quella denominazione, la stagione 2001-2002.\nNel 2004 il Sevilla F\u00fatbol Club decide di sostenere la squadra femminile del CD H\u00edspalis, concedendo di utilizzare i colori sociali e distintivi del club, nonch\u00e9 allenarsi e giocare le partite casalinghe presso la Ciudad Deportiva Jos\u00e9 Ram\u00f3n Cisneros Palacios. La squadra disput\u00f2 quattro campionati consecutivi con i colori del Siviglia, ottenendo in quel periodo i risultati pi\u00f9 significativi della loro storia sportiva. Al termine della stagione 2005-2006 conquista 60 punti, a pari merito del Espanyol, tuttavia avendo vinto 19 incontri contro i 20 delle avversarie, il titolo viene assegnato al club di Barcellona. La classifica delle marcatrici vede comunque premiata Auxiliadora Jim\u00e9nez che con 29 reti siglate supera di nove lunghezze Sara, migliore marcatrice dell'Espanyol.\nAl termine del campionato 2007-2008 la squadra si classifica all'ultima posizione e retrocede in Primera Nacional (secondo livello) e prima dell'inizio della nuova stagione, con la creazione di una propria sezione femminile, il sodalizio con il Siviglia cessa e la squadra torna ai vecchi colori sociali. Con l'acquisizione di gran parte dell'organico da parte del Siviglia la squadra non riesce a trovare competitivit\u00e0 fino ad un ulteriore retrocessione al terzo livello al termine della stagione 2011-2012, la prima rinominata Segunda Divisi\u00f3n.\nDopo una sola stagione in 1\u00aa Provincial Femenina - Sevilla (terzo livello) riconquista la promozione in Segunda Divisi\u00f3n dal campionato 2013-2014."}
{"id": "6180898", "revid": "287204", "url": "https://it.wikipedia.org/wiki?curid=6180898", "title": "Gaspare Canino", "text": "Biografia.\nGaspare Canino \u00e8 nato a Partinico il 28 maggio 1900. La famiglia Canino era originaria di Trapani e nel 1700 si trasfer\u00ec a Palermo, dove nacque Alberto (don Liberto Canino), che in seguito divent\u00f2 puparo; all'inizio faceva dei piani a cilindro.\nDon Liberto aveva due figli che ereditarono l'arte dal padre: Antonio e Luigi. Antonio si stabil\u00ec a Partinico e Luigi ad Alcamo. Quest'ultimo spos\u00f2 Maria Concetta La Rocca ed ebbe cinque figli: Alberto, Giuseppe, Gaspare, Guglielmo e Rosetta.\nNel 1913 Don Luigi espatri\u00f2 da solo in Argentina in cerca di fortuna, abbandonando la famiglia; il figlio Gaspare, dopo un litigio con lo zio, presso il quale abitava e a cui era stato affidato, inizi\u00f2 a vagabondare per la Sicilia, facendo dei lavoretti, fino a quando si stabil\u00ec nel laboratorio-teatrino del padre, che torn\u00f2 in Sicilia dopo 4 anni e riprese il suo lavoro di puparo.\nGaspare e Guglielmo continuarono l'attivit\u00e0 che avevano appreso: Guglielmo si stabil\u00ec a Sciacca, mentre Gaspare rimase con il padre ad Alcamo.\nAnche Gaspare prese moglie, sposando Antonia Fundar\u00f2, da cui ebbe tre figlie: Maria Concetta, Melchiorra e Rosetta.\nPoich\u00e9 Don Luigi non poteva pi\u00f9 provvedere alla gestione dell'attivit\u00e0, che comportava anche una continua opera di manutenzione, spett\u00f2 al figlio Gaspare rimettere in ordine il vecchio teatrino di via Manzoni ad Alcamo e a rappresentare in scena le imprese di Carlo Magno e dei \"paladini\", Guido Santo, la \"Gerusalemme liberata\", Trabazio Imperatore di Costantinopoli, Santa Genoveffa, i Beati Paoli, il bandito Giuseppe Musolino e la Rotta di Roncisvalle. A ci\u00f2 si aggiungevano le farse con personaggi comici popolari come \"Virticchiu e Nofrio\".\nNegli anni sessanta il cinema e la televisione attraevano i giovani, e quindi sempre meno gente andava a vedere l'opera dei pupi.\nUn giorno, il dottor Antonio Pasqualino, appassionato dei pupi siciliani, decise di acquistare tutto ci\u00f2 che i pupari volevano vendere e cre\u00f2 un Museo internazionale delle marionette a Palermo; anche Gaspare vendette tutto: i pupi, fondali, cartelloni e quinte.\nPer iniziativa della Regione Siciliana, don Gaspare Canino fu premiato con una targa d'argento come Cavaliere del Folclore Siciliano, presso il museo Pitr\u00e9, e nella stessa occasione don\u00f2 alla fondazione un vecchio pupo costruito da suo nonno Liberto.\nMor\u00ec ad Alcamo nel 1977; dal 1990 la sua opera \u00e8 stata ripresa da un suo nipote, Salvatore Oliveri che costruisce i pupi, tiene un teatro all'interno del Castello dei conti di Modica di Alcamo e fa degli spettacoli pubblici.\nOpere.\nGaspare Canino scolpiva e creava i suoi pupi, dipingeva le scene e i cartelloni, e anche i carretti; anche se il padre non era abile come lui, nel ricordo degli alcamesi, quei pupi sono stati sempre conosciuti come \"i pupi di Don Luigi\".\nFra i personaggi da lui realizzati ci sono i pupi di Carlo Magno, Orlando, Rinaldo, Angelica, Astolfo, Gano di Maganza e la Fata Alcina.\nI pupi presenti nella casa-museo Antonino Uccello, a Palazzolo Acreide (in provincia di Siracusa), provengono in maggior parte dalla collezione di don Gaspare Canino: di lui, assieme a molti copioni manoscritti, c\u2019\u00e8 anche una lettera contenente la sua autobiografia.\nDon Gaspare racconta:\nCi sono, inoltre, un centinaio di cartelloni, cio\u00e8 gli annunci pubblicitari che erano esposti nei pressi del teatrino, e che pubblicizzavano il programma della serata dello spettacolo del teatro dei pupi: molti di essi rappresentano una scena con pi\u00f9 personaggi.\nNelle collezioni si trovano pure i cartelloni del palermitano, realizzati dal Canino: rispetto a quelli del catanese, sono pi\u00f9 grandi, disposti in senso verticale, dipinti a tempera su tela e suddivisi in vari riquadri; raffigurano le scene pi\u00f9 importanti del racconto, e somigliano a quelli dei cantastorie."}
{"id": "6180903", "revid": "1354930", "url": "https://it.wikipedia.org/wiki?curid=6180903", "title": "Giro di Lombardia 1949", "text": "Il Giro di Lombardia 1949, quarantatreesima edizione della corsa, fu disputata il 23 ottobre 1950, su un percorso totale di 222\u00a0km. Fu vinta per la quarta volta consecutiva dall'italiano Fausto Coppi, giunto al traguardo con il tempo di 5h50'30\" alla media di 38,002\u00a0km/h, precedendo Ferdi K\u00fcbler e Nedo Logli.\nPresero il via da Milano 109 ciclisti e 92 di essi portarono a termine la gara."}
{"id": "6180904", "revid": "76963", "url": "https://it.wikipedia.org/wiki?curid=6180904", "title": "Francis de Miomandre", "text": "Riceve il premio Goncourt nel 1908 per \"\u00c9crit sur de l'eau...\" (Scritti sull'acqua...)\nBiografia.\nFiglio di un rappresentante di commercio, Gilbert Durand, e di Th\u00e9r\u00e8se de Miomandre, Francis Durand ha preso il cognome della madre come pseudonimo letterario. Romanziere, poeta, saggista, cronista, \u00e8 autore di una vasta opera. A lui si devono anche numerose traduzioni in lingua francese specialmente dallo spagnolo (Unamuno, Calder\u00f3n, Cervantes, Asturias, Lydia Cabrera) e dal portoghese (Machado de Assis).\nDal 1908 al 1911 fa parte del cosiddetto Club dei Lunghi Baffi (\"Club des Longues Moustaches\")."}
{"id": "6180907", "revid": "477881", "url": "https://it.wikipedia.org/wiki?curid=6180907", "title": "Francesco Cataluccio", "text": "Biografia.\nSi \u00e8 laureato in Filosofia a Firenze e ha studiato, dal 1983 al 1986, Storia delle idee all\u2019Istituto di Studi Letterari (IBL) dell\u2019Accademia Polacca delle Scienze di Varsavia.\nDal 1987 al 1989 ha lavorato per il CNR, sotto la direzione di Enrico Castelnuovo, alla costituzione dell\u2019Archivio storico dell\u2019azienda metalmeccanica Breda di Sesto San Giovanni (Milano), curando con Franco Marcoaldi la pubblicazione del volume \"La Breda all\u2019estero. Un secolo di lavoro nel mondo\", Milano, Amilcare Pizzi Editore, 1990. Tra gli anni ottanta e gli anni novanta ha pubblicato articoli dedicati alla letteratura polacca e allo stato delle cose in Polonia e negli altri paesi dell'Est europeo, da Solidarno\u015b\u0107 alla caduta del muro di Berlino e oltre, su periodici e riviste quali \"MicroMega\" .\nDal 1989 al 2009 ha lavorato nell\u2019editoria come caporedattore e responsabile dei Tascabili e dei Classici presso Feltrinelli (1989-1995), direttore editoriale alla Bruno Mondadori (1996-2004), direttore editoriale e consigliere di amministrazione della Bollati Boringhieri (2005-2009). Dal 2005 ha tenuto conferenze sulla storia dell\u2019arte e lezioni universitarie (Ca\u2019 Foscari, Venezia e Pinacoteca di Brera, Milano). Dal 2009 si occupa dei programmi culturali dei Frigoriferi Milanesi ed \u00e8 consigliere di amministrazione della Bastogi S.p.A.\nHa introdotto i cataloghi di alcuni artisti contemporanei: Marco Petrus (2009), Julie Polidoro (2013), Massimo Kaufmann (2014). \u00c8 columnist della rivista bilingue di design e arte \u201cInventario\u201d (Corraini edizioni, Mantova-Milano) sin dal primo numero (2010), fa parte della redazione di \"Engramma\" pubblicata online ed \u00e8 nel comitato editoriale delle edizioni a essa collegate (IUAV, Universit\u00e0 di Venezia). Collabora al supplemento culturale domenicale de Il Sole 24 Ore, a \u201cdoppiozero.com\u201d e a \"Il Post\".\nHa vinto il Premio Dess\u00ec per la letteratura 2010 per \"Vado a vedere se di l\u00e0 \u00e8 meglio. Quasi un breviario mitteleuropeo\" e il Premio Ryszard Kapu\u015bci\u0144ski nel 2013."}
{"id": "6180908", "revid": "61051", "url": "https://it.wikipedia.org/wiki?curid=6180908", "title": "Eurocopter EC 175", "text": ""}
{"id": "6180914", "revid": "124123", "url": "https://it.wikipedia.org/wiki?curid=6180914", "title": "Chieko Hosokawa", "text": "Debutt\u00f2 come \"mangaka\" nel 1958 con la storia breve \"Kurenai no Bara\" pubblicata su \"Shojo Club\".\n\u00c8 nota al grande pubblico principalmente per le vicende di \"\u014cke no monsh\u014d\" che inizi\u00f2 nel 1976 e che \u00e8 ancora in corso.\nStile.\nLa longevit\u00e0 della Hosokawa come autrice conferisce al suo stile un sapore un po' datato e r\u00e9tro e anche le sue scelte narrative risultano oggi un po' sorpassate da altre pi\u00f9 di tendenza. Il suo disegno presenta molti canoni del manga degli anni sessanta con personaggi esili dalle teste molto grandi, occhi grandi ed espressivi, menti e tratti appuntiti e un gran uso dei dettagli. Le sue scelte si concentrano principalmente in ambientazioni storiche o fantasy.\nCuriosit\u00e0.\nSaltuariamente collabora con la sorella, che si firma Fumin, per la realizzazione delle serie."}
{"id": "6180935", "revid": "439868", "url": "https://it.wikipedia.org/wiki?curid=6180935", "title": "Corpo franco", "text": "Il corpo franco \u00e8 un corpo militare composto in massima parte da militari in congedo che riprendono volontariamente le armi arruolandosi in unit\u00e0 paramilitari. Spesso operano a fianco dell'esercito ufficiale.\nItalia.\nUn largo e proficuo utilizzo dei corpi franchi si ebbe in Italia fin dal 1797 con i corpi franchi della fanteria cisalpina e soprattutto, durante il Risorgimento, in tutte le guerre d'indipendenza: i \"Cacciatori della Stura\", i \"Cacciatori delle Alpi\", i \"Cacciatori degli Appennini\", il \"Corpo Volontari Italiani\", il \"Corpi Volontari Lombardi\", la \"Legione ungherese\", \"i Mille\".\nNell'esercito sabaudo erano invece chiamate \"Cacciatori Franchi\", le compagnie di disciplina.\nGermania.\nIn Germania queste milizie volontarie, i Freikorps, erano gi\u00e0 attive nel XVIII secolo. Ebbero un notevole impulso nel periodo successivo alla fine della prima guerra mondiale, quando dopo la sconfitta l'esercito tedesco era stato ridotto drasticamente di numero con le condizioni di pace."}
{"id": "6180937", "revid": "298055", "url": "https://it.wikipedia.org/wiki?curid=6180937", "title": "L'uomo delle nevi (fumetto)", "text": ""}
{"id": "6180938", "revid": "767487", "url": "https://it.wikipedia.org/wiki?curid=6180938", "title": "Amoroso convegno", "text": "Amoroso convegno (\"Young Nowheres\") \u00e8 un film del 1929 diretto da Frank Lloyd. La sceneggiatura si basa su \"Young Nowheres\", racconto di I.A.R. Wylie (Ida Alexa Ross Wylie) pubblicato il 16 aprile 1927 su \" The Saturday Evening Post\". La stessa storia venne adattata nuovamente per lo schermo nel 1937 con il film \"That Man's Here Again\", prodotto dalla Warner Bros. e diretto da Louis King.\nGirato muto, al film vennero aggiunte scene parlate, musiche sincronizzate ed effetti sonori, uscendo in sala sia in una versione sonora di 2.400 metri, che muta di 1.600 metri.\nTrama.\nAlbert Whalen, soprannominato Binky, \u00e8 un giovane romantico e solitario che lavora agli ascensori di un complesso edilizio appartenente a Cleaver. Il padrone di casa parte per le vacanze di Natale e Binky porta Anne, la fidanzata, in gita a Coney Island. I due giovani, parlando del futuro, perdono il senso del tempo e finiscono per addormentarsi sulla spiaggia. All'alba, sono risvegliati dalla marea: Anne, bagnata e intirizzita, si prende la polmonite. Binky, con i suoi ultimi soldi, le compera un povero cappotto e poi, per cercare di curarla in un ambiente caldo, la porta nell'appartamento di Cleaver che \u00e8 rimasto vuoto. Ma il proprietario torna all'improvviso alla vigilia di Natale e, irritato, li fa arrestare. In tribunale, Binky racconta la sua storia al giudice che ricusa il caso, rimproverando Cleaver per la sua denuncia. I due fidanzati, allora, vengono presi sotto la protezione di Mr. Jesse, che si prender\u00e0 cura del loro futuro.\nProduzione.\nIl film fu prodotto dalla First National Pictures.\nDistribuzione.\nIl copyright del film, richiesto dalla First National Pictures, Inc., fu registrato il 12 dicembre 1929 con il numero LP914.\nDistribuito dalla First National Pictures, il film usc\u00ec nelle sale cinematografiche statunitensi il 20 ottobre 1929 dopo essere stato presentato a New York il 1\u00ba ottobre. In Irlanda, fu distribuito il 4 aprile 1930."}
{"id": "6180942", "revid": "54253", "url": "https://it.wikipedia.org/wiki?curid=6180942", "title": "Uomo bastardo", "text": "Uomo bastardo \u00e8 un album di Marcella Bella pubblicato nel 2005."}
{"id": "6180943", "revid": "22356", "url": "https://it.wikipedia.org/wiki?curid=6180943", "title": "Qilinyu", "text": ""}
{"id": "6180948", "revid": "1573940", "url": "https://it.wikipedia.org/wiki?curid=6180948", "title": "Chiesa dei Santi Siro e Lucia", "text": "La chiesa dei santi Siro e Lucia sorge a Castel Mella, in provincia di Brescia, nell'hinterland meridionale della citt\u00e0. Si trova in piazza San Siro ed \u00e8 il centro religioso della parrocchia di San Siro.\nStoria.\nLa cappella longobarda.\nA Castel Mella (\"Cast\u00e8l M\u00e8l\u00e4\", nella parlata locale), nel VI secolo, si insedi\u00f2 una comunit\u00e0 longobarda che innalz\u00f2 una \u201c\"cappella\"\u201d, intitolandola a san Siro, primo vescovo e patrono di Pavia, capitale del loro regno. La \u201c\"cappella\u201d\" longobarda sorgeva all'interno del \u201c\"castello civico\"\u201d, che nel secolo X, sar\u00e0 munito di fortificazioni per difendersi dalle feroci scorrerie degli Ungari. Dopo l'anno Mille, una ventata di rinnovamento invest\u00ec il borgo e la popolazione usc\u00ec dalla cinta murata per colonizzare il territorio circostante, bonificando terreni incolti, costruendo cascinali, aprendo botteghe artigianali e innalzando una nuova \"\u201ccappella\"\u201d, per contenere l'accresciuta popolazione.\nLa nascita della parrocchia di san Siro.\nNel 1353, per decreto del vescovo di Brescia Bernardo Tricarco, nacque la parrocchia di san Siro, che accorp\u00f2 i benefici della \u201c\"cappella\"\u201d di san Siro \u201c\"de Castronovo ultra Mellam\"\u201d, della \u201c\"cappella\"\u201d dei santi Pietro e Paolo \"\u201cde Onsado ultra Mellam\u201d\" e della \"\u201ccappella\u201d\" di santa Maria \u201c\"de Onsado ultra Mellam\u201d\". Cos\u00ec da costituire una prebenda sufficiente per mantenere \"\u201cin loco\u201d\" un prete stabile.\nLa visita apostolica di san Carlo.\nLa visita apostolica del 4 agosto 1580 documenta che la chiesa parrocchiale era costruita con strati alterni di mattoni e ciottoli, era abbastanza capiente ma piuttosto brutta e indecorosa. Aveva tre altari e un campanile con due campane. Davanti alla chiesa, c'era il camposanto, circondato da un muretto. Le anime della parrocchia erano 500. Tra gli ordini impartiti per rendere la chiesa pi\u00f9 decorosa, ce n'\u00e8 uno che rivela l'origine della grande pala cinquecentesca dell'abside.\nIl Monte di Piet\u00e0.\nLa visita pastorale del 15 febbraio 1657 attesta che nella parrocchia c'era un Monte di Piet\u00e0 che amministrava venti salme di miglio, date a prestito ai contadini poveri, con l'obbligo di restituirle nella medesima quantit\u00e0 al tempo della mietitura. La visita pastorale del 20 settembre 1694 registra che i tre altari della chiesa erano dedicati a san Siro, al Corpus Domini e alla Madonna. E che le 704 anime della comunit\u00e0 erano assistite da cinque preti e cinque ostetriche.\nLa costruzione della nuova chiesa.\nNell'anno 1708, il parroco Marc'Antonio Bedussi, nativo di Castelnuovo, diede inizio alla costruzione della nuova chiesa, rimaneggiando e ampliando la vecchia, di fondazione longobarda. Ne affid\u00f2 l'incarico all'architetto bergamasco Bernardo Fedrighini, da Predore . I lavori proseguirono per un quarantennio. La nuova chiesa, di stile barocchetto lombardo, fu inaugurata nell'anno 1747, come recita l'iscrizione sul portale d'ingresso.\nLe Confraternite.\nIl 24 maggio 1713, la visita pastorale registra che la chiesa parrocchiale aveva quattro altari, dedicati a san Siro, alla Vergine Maria, a san Carlo, a san Marco; e vi erano operanti le Confraternite del SS. mo Sacramento e del SS. mo Rosario\".\" Quindi segnala un fatto degno di nota in un'epoca di dilagante analfabetismo tra il popolo: il sacerdote Pietro Rambella insegnava ai fanciulli a leggere e a scrivere.\nLa cassetta de' poveri schiavi.\nLa visita pastorale del 15 marzo 1792 documenta che nella chiesa dei santi Siro e Lucia gli altari erano cinque (ai precedenti, s'era aggiunto l'altare dei Santi o delle Reliquie) e che c'erano cinque cassette per le elemosine, tra cui \"\u201cla cassetta de' poveri schiavi\"\u201d. Dove i fedeli deponevano l'obolo destinato ai Mercedari, un antico ordine monastico fondato nel 1218, con lo scopo di riscattare gli schiavi cristiani, catturati dai pirati saraceni nelle loro razzie sulle coste italiane, francesi, spagnole e portoghesi.\nUn unico Comune con un'unica Parrocchia.\nSotto la dominazione austriaca (1815-1859), un documento dell'Imperial Regia Delegazione Provinciale dichiara che \u201c\"il Comune di Castelnuovo Mella \u00e8 composto da una sola Parrocchia\u201d\" e ne descrive dettagliatamente le Contrade.\nTrecentesimo compleanno.\nNell'anno 2008, la chiesa settecentesca dei santi Siro e Lucia ha festeggiato il suo trecentesimo compleanno (1708-2008). Oggi, si presenta in ottima forma, grazie alla campagna decennale di restauro, promossa dal parroco Giuseppe Baronio.\nOpere d'arte.\nLa chiesa \u00e8 stata costruita negli anni 1708-1747 dall'architetto comasco Antonio Corbellini da Pellio Superiore, Valle d'Intelvi (morto nel 1747, anno dell'inaugurazione). Lo stile presenta i tratti caratteristici del barocchetto lombardo.\nLa facciata.\nL'elegante facciata \u00e8 ritmata da coppie di lesene tuscaniche e ioniche che, poggiando su un solido basamento, sostengono dei cornicioni aggettanti che la ripartiscono in due ordini. Conclude la facciata un frontone ondulato, sormontato da pinnacoli in pietra di Botticino. Nell'ordine inferiore s'apre la porta principale, incorniciata da un portale in pietra di Botticino, dagli stipiti ornati con festoni di frutti e foglie, e sormontati dall'architrave con inciso l'anno di inaugurazione, 1747. Il portale \u00e8 coronato dalla cimasa che racchiude un'edicola dove campeggia la Colomba, simbolo dello Spirito Santo. Gli scomparti dell'ordine superiore sono movimentati dalle nicchie laterali con le statue dei patroni Siro e Lucia e dal finestrone centrale, tutt'e tre ornati di cornici e cimase. \nLa porta del terzo millennio cristiano.\nLa porta principale \u00e8 opera dello scultore Maffeo Ferrari da Brescia. \u00c8 stata inaugurata in occasione dell'\"Anno Santo\" del 2000. Per questo, \u00e8 stata chiamata \"\"la porta del terzo millennio cristiano\". \u00c8 un'opera in bronzo, con bassorilievi suddivisi in scomparti: quello superiore \u00e8 ispirato alla \u201c\"Gerusalemme Celeste\u201d\" (Apocalisse, XXI, 10-23); quello inferiore \u00e8 ripartito in quattro ante: coi patroni Siro e Lucia (le due interne), e i papi Paolo VI e Giovanni Paolo II (le due esterne).\nIl sagrato.\nDavanti alla chiesa c'\u00e8 il sagrato, rimpicciolito rispetto all'originale, recintato da cippi di pietra collegati da catene di ferro, per creare una zona di rispetto tra il luogo sacro e la pubblica strada. Qui, per secoli, \u00e8 stata sepolta la gente comune mentre i maggiorenti e i parroci venivano tumulati sotto il pavimento della chiesa, in tombe terragne, i cui epitaffi sono ancora leggibili. Fino all'anno 1813, quando, in seguito all'obbligo napoleonico di spostare i cimiteri fuori dai centri abitati, venne inaugurato il nuovo camposanto nella campagna di Onzato.\nL'abside.\nAppena entrati in chiesa, un cartiglio inciso sulla bussola avverte di tenere un comportamento reverente. La navata, sulla quale si aprono quattro cappelle laterali, converge verso l'abside, dove campeggia la grande pala di Paolo da Caylina il Giovane: una sacra conversazione tra i santi Siro Vescovo e Lucia Martire con sant'Anna, la Madonna e il Bambino. La pala \u00e8 racchiusa in una ricca soasa di Francesco Pialorsi, della nota famiglia di intagliatori della Val Sabbia, detti \"\u201cI Bosca\u00ec\u201d.\" Ai lati, due nicchie ospitano le statue, in legno dipinto, dei santi Siro e Lucia, opera dello scultore bresciano Beniamino Simoni.\nLa cupola del presbiterio.\nL'intero ciclo degli affreschi che decorano la chiesa \u00e8 opera del pittore bresciano Giovanni Antonio Cappello (1669-1741), che ha lasciato traccia dell'anno di esecuzione, 1717. Nella cupola del presbiterio \u00e8 affrescata la moltiplicazione dei pani e dei pesci, narrata dall'Evangelista Giovanni (cap. VI). L'episodio allude a un'antica leggenda popolare, secondo la quale Siro sarebbe stato il ragazzo che port\u00f2 la cesta dei cinque pani d'orzo e due pesci a Ges\u00f9, perch\u00e9 li moltiplicasse, tanto da sfamare una folla di cinquemila uomini, accorsi per ascoltarlo. L'affresco \u00e8 affiancato da quattro pennacchi, coi profeti maggiori dell'Antico Testamento: Isaia, Geremia, Ezechiele e Daniele.\nLa prima cupola della navata.\nNella prima cupola della navata \u00e8 dipinto un fatto miracoloso, avvenuto nell'anno 805, a Pavia, durante la traslazione del corpo di san Siro dalla basilica paleocristiana dei santi Gervasio e Protasio, dov'era stato sepolto dopo la morte, alla cattedrale urbana di santo Stefano. L'affresco \u00e8 affiancato da quattro pennacchi con gli evangelisti del Nuovo Testamento: Matteo, Marco, Luca e Giovanni.\nLa seconda cupola della navata.\nNella seconda cupola della navata \u00e8 dipinto il martirio di santa Lucia di Siracusa. Il pittore l'ha raffigurata sopra una catasta di legna accesa e con un pugnale conficcato in gola. L'affresco \u00e8 affiancato da quattro pennacchi, coi grandi dottori della Chiesa latina: Ambrogio, Agostino, Gregorio Magno e Girolamo.\nLa controfacciata.\nSulla controfacciata, c'\u00e8 un affresco che narra la leggenda di \"\u201cSan Siro e il basilisco\u201d.\" Raffigura il santo vescovo che caccia dal pozzo un piccolo drago che ne infettava le acque. Nell'immaginario medievale, il basilisco personificava il diavolo. E la sua cacciata simboleggia la sconfitta dell'eresia ariana, condannata dal Concilio di Nicea (325 d. C.). Nel vano dell'arcata, c'\u00e8 una vetrata istoriata policroma, col santo vescovo in abiti pontificali. \nLa decorazione tra i medaglioni delle cupole.\nNel 1906, il pittore bresciano Giuseppe Trainini (1872-1940) esegu\u00ec la decorazione \u2013 in monocromo - dell'interno della chiesa, intorno ai medaglioni settecenteschi, popolandola di putti svolazzanti tra cartigli, allegorie di Cristo (agnello e pellicano), insegne ecclesiastiche (mitra e triregno), simboli del martirio cristiano (palma e corona).\nLa pareti laterali.\nLe pareti laterali della chiesa sono decorate dai sei grandi affreschi sulla vita di Ges\u00f9 e della Chiesa primitiva (l'Ultima Cena, Ges\u00f9 fra i dottori del Tempio, il Battesimo di Ges\u00f9, l'Assunzione di Maria in Cielo, la Pentecoste, i Fariseo e la Peccatrice) sempre del pittore Giovanni Antonio Cappello (1669-1741); dalle dodici formelle in bronzo dorato dei Dodici Apostoli, dello scultore Maffeo Ferrari da Brescia, in ricordo della consacrazione della chiesa, avvenuta nell'anno 2008, in occasione del terzo centenario di fondazione (1708-2008); e dalle quattordici tele della Via Crucis, d'inizio Novecento, dipinte dal pittore Francesco Sottini (1861-1930) e incorniciate dal restauratore Andrea Poisa (1867-1950).\nGli altari.\nOltre all'altare maggiore dedicato ai santi Siro e Lucia, nella chiesa ci sono quattro altari. Il primo, da sinistra, \u00e8 l'altare settecentesco del SS.mo Sacramento, intarsiato di marmi policromi. Ospita una pala, incorniciata da una sontuosa soasa, rappresentante la Fede, la Speranza e la Carit\u00e0, con san Pasquale Bayl\u00f2n in adorazione dell'Ostia. \u00c8 opera del pittore bresciano Angelo Paglia (1681-1763), datata 1728. Il secondo, da sinistra, \u00e8 l'altare dei Santi o delle Reliquie. Ospita un prezioso reliquiario settecentesco d'argento, incorniciato da marmi policromi. Il donatore era sepolto davanti all'altare in una tomba terragna, di cui \u00e8 ancora leggibile l'epitaffio\nIl primo, da destra, \u00e8 l'altare della Madonna del Rosario, ora privo della mensa e della predella. Conserva una pala settecentesca, di autore ignoto, con la Vergine e il Bambino, con la corona del Rosario in mano, attorniati dai santi Carlo Borromeo, Veronica Giuliani, Domenico Guzm\u00e0n e Pietro Apostolo. La pala, incorniciata da una splendida soasa, \u00e8 completata da una predella con dipinti i quindici misteri del Rosario. Il secondo, da destra, \u00e8 un altare che nel corso del tempo ha cambiato pi\u00f9 volte la dedicazione. Attualmente ospita la Madonna col Bambino, una statua lignea policroma di Andrea Comploj, scultore di Ortisei in Val Gardena, che \u00e8 l'esatta copia della \u201c\"Madonna dei Chierici\"\u201d, della cattedrale di Volterra, opera dello scultore Francesco di Valdambrino (1363-1435). \nDue quadri pregevoli.\nNella chiesa sono ospitati altri due quadri pregevoli. La pala novecentesca della Nativit\u00e0 di Ges\u00f9, del pittore Giacomo Bergomi (1923-2003), che viene esposta in occasione delle feste natalizie. E la pala seicentesca di Camillo Rama (1586-1627), proveniente dall'oratorio di san Giovanni Battista in Colorne (frazione di Castel Mella), ora chiuso al culto, che \u00e8 stata temporaneamente collocata sulla balconata del pulpito. Raffigura la Madonna in Gloria col Bambino insieme ai santi Carlo Borromeo, Giovanni Battista, Pietro Apostolo, Gregorio Magno e Rocco. In basso, ai lati, sono effigiati i coniugi Pedoro, committenti del quadro.\nCuriosit\u00e0.\nL\u2019unico parroco nativo di Castel Mella.\nNella serie plurisecolare dei parroci che hanno governato la parrocchia di san Siro dal 1363, anno di nascita, ce n\u2019\u00e8 stato uno solo nativo di Castel Mella: Marc\u2019Antonio Bedussi, parroco per venticinque anni, dal 1707 al 1732. A lui, si deve la costruzione della chiesa parrocchiale dei santi Siro e Lucia e del santuario della Madonnina del boschetto.\nUn parroco per mezzo secolo.\nNativo di Brescia, ha governato la parrocchia di san Siro dal 1813 al 1861. Nella cappella dei sacerdoti defunti, al camposanto, \u00e8 murato l\u2019epitaffio dettato dalla nipote: \u201c\"A memoria perenne / di don Alessandro Nobile Chinelli / che per 48 anni fu zelantissimo / parroco di questo paese / e mor\u00ec il 18 novembre 1861 / d\u2019anni 73\u201d\". Ricordo la sua cura nella tenuta dei registri canonici. Lo \u201c\"Stato d\u2019Anime dell\u2019anno 1814\u201d,\" da lui compilato, \u00e8 un censimento a regola d\u2019arte, che anticipa quelli ufficiali del Regno d\u2019Italia dal 1861 in poi.\nLa crema di san Bayl\u00f2n.\nNella parrocchiale, l\u2019altare del SS. mo Sacramento ospita una pala settecentesca, \u201c\"Le Virt\u00f9 Teologali con san Pasquale Bayl\u00f2n in adorazione dell\u2019Ostia\"\u201d del pittore bresciano Angelo Paglia. Non tutti sanno che al francescano san Bayl\u00f2n si deve l\u2019invenzione di un dolce tipico italiano, lo zabaione. Che \u00e8 nato a Torino, dove il santo spagnolo era giunto, dopo la battaglia di san Quintino nel 1559, al seguito di Emanuele Filiberto di Savoia. Lo zabaione \u2013 composto da tuorlo d\u2019uovo, zucchero e vino liquoroso (di norma, marsala) \u2013 prese il nome di \u201c\"crema di san Bayl\u00f2n\u201d\", quindi semplicemente \u201c\"sanbaj\u00f2n\u201d\" (a Torino si chiama ancora cos\u00ec) e infine l'attuale \u201c\"zabaione\u201d\". San Pasquale Bayl\u00f2n (1681-1763) \u00e8 il patrono dei cuochi e dei pasticceri.\nDue antiche meridiane.\nA Castel Mella, rimangono le tracce di due antichi orologi solari. Il primo, col quadrante rivolto verso occidente, si trova tuttora inciso su una lapide infissa nel muro a sera dell\u2019Ufficio Vecchio, edificato nel 1563 come Scuola della Dottrina Cristiana. Il secondo, col quadrante rivolto vero mezzod\u00ec, era dipinto sul muro meridionale della parrocchiale, edificata negli anni 1708-1747; nel \u201c\"Libro del giuspatronato parrocchiale\"\u201d, \u00e8 indicato come \u201c\"antico horologio con la raggia\u201d;\" di esso, \" \"rimane soltanto lo gnomone (chiamato anticamente \"raggia\")\".\""}
{"id": "6180950", "revid": "1705798", "url": "https://it.wikipedia.org/wiki?curid=6180950", "title": "Palatinato-Zweibr\u00fccken-Birkenfeld", "text": "Il Palatinato-Zweibr\u00fccken-Birkenfeld era uno stato del Sacro Romano Impero fondato intorno a Birkenfeld nell'attuale Renania-Palatinato in Germania.\nIl Palatinato-Zweibr\u00fccken-Birkenfeld fu creato nel 1569 dalla partizione del Palatinato-Zweibr\u00fccken dopo la morte di Volfango per il pi\u00f9 giovane dei suoi figli maschi Carlo I. Dopo la morte di Carlo nel 1600 i suoi territori furono partizionati a loro volta nel Palatinato-Birkenfeld-Bischweiler dai suoi figli maschi, con Giorgio Guglielmo che gli successe a Birkenfeld. Nel 1635 lo stato fu invaso e devastato durante la guerra dei trent'anni, e nello stesso anno decimata dallo scoppio della peste. Giorgio Guglielmo mor\u00ec nel 1669 e fu succeduto da suo figlio Carlo II Ottone, che mor\u00ec appena due anni dopo, portando all'estinzione la linea maschile di questo ramo, quindi lo stato pass\u00f2 a Cristiano II de Palatinate-Birkenfeld-Bischweiler. Cristiano II mor\u00ec nel 1717 e fu succeduto da suo figlio Cristiano III. Nel 1731 Cristiano eredit\u00f2 il ducato di Zweibr\u00fccken e l'annesso seggio alla Dieta Imperiale, rinominando i suoi territori in Palatinato-Birkenfeld-Zweibr\u00fccken."}
{"id": "6180977", "revid": "1543377", "url": "https://it.wikipedia.org/wiki?curid=6180977", "title": "Southwest German Radio Symphony Orchestra", "text": "La Southwest German Radio Symphony Orchestra o SWR Sinfonieorchesters Baden-Baden und Freiburg o SWR Sinfonieorchester era un'orchestra della radio tedesca situata nelle citt\u00e0 tedesche di Baden-Baden e Friburgo.\nStoria.\nLa prima incarnazione dell'orchestra avvenne nel 1946, inizialmente con i membri della cessata orchestra delle terme della citt\u00e0, come gruppo centrale dei musicisti.\nLa rinascita dell'orchestra termale due anni pi\u00f9 tardi costreinse la riorganizzazione dell'orchestra radio. Successivamente Hans Rosbaud fu ingaggiato come primo direttore principale dell'orchestra. Rosbaud era gi\u00e0 ben conosciuto come un campione della musica moderna ed Heinrich Strobel, il direttore musicale responsabile dell'orchestra, condivideva questa simpatia per la musica contemporanea. Cos\u00ec l'orchestra aveva coma attivit\u00e0 predominante esecuzioni di musica moderna.\nL'orchestra fu dapprima sponsorizzata da \"S\u00fcdwestfunk\" (SWF), una societ\u00e0 di radiodiffusione pubblica con sede a Baden-Baden. Nel 1998 SWF si fuse nella S\u00fcdwestrundfunk (\"Radiodiffusioni sudovest\"), che assunse la responsabilit\u00e0 dell'orchestra. L'ultimo direttore principale dell'orchestra \u00e8 stato Fran\u00e7ois-Xavier Roth, dal 2011 al 2016. Michael Gielen, direttore principale dal 1986 al 1999, ha avuto il titolo di \"Ehrendirigent\" (direttore laureato) con l'orchestra.\nNel giugno 2012, il Consiglio di radiodiffusione di SWR vot\u00f2 per approvare una misura proposta dal \"Sovrintendente\" di SWR Peter Boudgoust di fondere la \"SWR Sinfonieorchester\" con l'Orchestra Sinfonica di Radio Stoccarda, per motivi apparenti di limitazioni di bilancio per due orchestre separate affiliate alla SWR. Il Consiglio di radiodiffusione di SWR approv\u00f2 formalmente il provvedimento nel mese di settembre 2012, con la fusione delle due orchestre programmata per il 2016. Ci furono proteste per la decisione. L'orchestra fece la sua prima e unica apparizione a The Proms il 26 agosto 2015. L'orchestra diede il suo ultimo concerto, sotto la direzione di Fran\u00e7ois-Xavier Roth, il 17 luglio 2016 a Friburgo.\nUna delle registrazioni pi\u00f9 largamente ascoltate di questa orchestra \u00e8 stata \"Atmospheres\" di Ligeti diretta da Ernest Bour, come colonna sonora di \"\". L'orchestra ha anche registrato commercialmente per l'etichetta H\u00e4nssler musiche di Messiaen, Bart\u00f3k, Stravinskij, Schoenberg e Wolfgang Rihm."}
{"id": "6180987", "revid": "580197", "url": "https://it.wikipedia.org/wiki?curid=6180987", "title": "Division 1 (pallamano femminile)", "text": "La Division 1, nota anche come Ligue Butagaz \u00c9nergie per ragioni di sponsorizzazione, \u00e8 la massima serie del campionato francese di pallamano femminile. Istituita nel 1952, all'edizione 2020-2021 partecipano 14 squadre. Il \u00e8 la squadra campione in carica, mentre il \u00e8 la squadra vincitrice del maggior numero di titoli (23). Per la stagione 2021-2022 la Division 1 risulta essere il quinto campionato pi\u00f9 competitivo nella classifica stilata dalla EHF.\nFormula.\nIl campionato si compone di due fasi: una stagione regolare e la fase play-off e play-out. Nel corso della stagione regolare, da agosto ad aprile, le 12 squadre partecipanti si affrontano in un girone all'italiana con partite di andata e ritorno, per un totale di 22 giornate. Le prime otto classificate accedono ai play-off per il titolo, mentre le squadre classificate dal nono al dodicesimo posto accedono ai play-out salvezza. Nei play-off le otto squadre partecipanti partono dai quarti di finale seguendo una griglia che, in base alla classifica della stagione regolare, vede la prima affrontare l'ottava, la seconda la settima, la terza la sesta, la quarta la quinta. La squadra vincitrice della finale \u00e8 campione di Francia ed \u00e8 ammessa alla EHF Champions League, mentre la finalista perdente \u00e8 ammessa alla EHF European League, assieme alle semifinaliste. Nei play-out le quattro squadre partecipanti si affrontano in un minitorneo con partite di andata e ritorno, per un totale di 6 giornate, considerando che la nona classificata parte con 4 punti, la decima con 3 punti, l'undicesima con 2 punti e la dodicesima con 0 punti; al termine del minitorneo l'ultima classificata \u00e8 retrocessa in Division 2.\nAlbo d'oro.\nPalmar\u00e8s come da sito ufficiale."}
{"id": "6180989", "revid": "365417", "url": "https://it.wikipedia.org/wiki?curid=6180989", "title": "Abies sachalinensis", "text": "Abies sachalinensis () \u00e8 una specie di conifera appartenente alla famiglia delle Pinaceae. \u00c8 stata rinvenuta nell'isola di Sachalin, nelle Curili meridionali (Russia), e anche nell'Hokkaid\u014d (Giappone) settentrionale.\nEtimologia.\nIl nome generico \"Abies\", utilizzato gi\u00e0 dai latini, potrebbe, secondo un'interpretazione etimologica, derivare dalla parola greca \"\u1f04\u03b2\u03b9\u03bf\u03c2\" = longevo. Il nome specifico \"sachalinensis\" si riferisce all\u2019isola in cui venne \"descritta\" per la prima volta.\nDescrizione.\nPortamento.\nAlbero alto fino a 30\u00a0m, con tronco che pu\u00f2 raggiungere 1\u00a0m di diametro, a portamento piramidale con cima appiattita negli esemplari anziani. I rami si sviluppano orizzontalmente, con portamento ascendente. I virgulti sono marroni, poco pubescenti, lievemente solcati.\nFoglie.\nLe foglie sono aghiformi, di colore verde scuro lucido, lunghe fino a 12-35\u00a0mm, con nervatura centrale e due bande di stomi nella faccia inferiore; si dispongono a spirale, contorte alla base, con punte dentellate o ottuse. Le gemme sono ovoidali e molto resinose.\nFiori.\nGli strobili maschili, lunghi 1\u00a0cm, crescono raggruppati, gialli con microsporofilli rossastri.\nFrutti.\nI coni femminili, marroni-scuri a maturazione, sono ellissoidali-cilindrici, lunghi 5-8\u00a0cm e larghi fino a 3\u00a0cm, spesso disposti a gruppi, con punte acute o ottuse; le scaglie sono reniformi, pubescenti, lunghe 10\u00a0mm e larghe 16\u00a0mm. I semi sono lunghi circa 6 mm, di colore marrone con punti neri, con grande parte alata nera di 5x5 mm.\nCorteccia.\nInizialmente grigia-marrone, liscia con vesciche resinose, con l'et\u00e0 si divide in placche irregolari.\nDistribuzione e habitat.\nCresce su suoli ben drenati ma umidi per gran parte dell'anno a causa del clima marittimo piovoso e variabile tra il fresco e il freddo, ad altitudini comprese tra il livello del mare e i 1650\u00a0m. Nel nord del suo areale si ritrova frequentemente tra gli 800 e 1100\u00a0m, in formazioni miste con altre conifere (\"Picea jezoensis\", \"Picea glehnii\", 'Larix gmelinii\" var. \"japonica' e \"Pinus pumila\"). A quote pi\u00f9 basse, oltre a formazioni pure, in associazione con caducifoglie come \"Betula ermanii\", \"Quercus mongolica\", \"Castanea crenata\", \"Kalopanax septemlobus\" e \"Magnolia hypoleuca\".\nTassonomia.\nFu \"scoperta\" per la prima volta da Carl Friedrich Schmidt (noto anche come F. Schmidt o Fedor Bogdanovich), un botanico russo di origine estone, nel 1866, sull'isola di Sachalin, ma egli non la introdusse in Europa. Fu poi \"riscoperta\" dal botanico e collezionista di piante Charles Maries nel 1877 presso Aomori, nell'isola principale del Giappone di Honsh\u016b, dove, in un primo tempo, egli pens\u00f2 si trattasse di una variet\u00e0 di \"Abies veitchii\".\nSono accettate le seguenti sottospecie:\nUsi.\nIl legno \u00e8 di scarsa qualit\u00e0 per l'utilizzo in edilizia e carpenteria, ma viene massicciamente utilizzato nell'industria cartaria. In orticoltura questa specie \u00e8 poco nota in quanto non adatta a climi dove l'inverno sia troppo breve.\nConservazione.\nNonostante che lo sfruttamento economico di questa specie sia in aumento nelle parti di areale al di fuori del Giappone, non sono stati identificati specifici e immediati rischi per la sua sopravvivenza; viene pertanto classificata come specie a rischio minimo di estinzione (\"Least Concern\") nella Lista rossa IUCN."}
{"id": "6180990", "revid": "1573940", "url": "https://it.wikipedia.org/wiki?curid=6180990", "title": "Bubulcus coromandus", "text": "L'airone guardabuoi asiatico (Bubulcus coromandus ()) \u00e8 un uccello appartenente alla famiglia degli Ardeidi."}
{"id": "6180994", "revid": "838137", "url": "https://it.wikipedia.org/wiki?curid=6180994", "title": "Materiali andici", "text": ""}
{"id": "6180997", "revid": "1573940", "url": "https://it.wikipedia.org/wiki?curid=6180997", "title": "Egretta novaehollandiae", "text": "La garzetta facciabianca (Egretta novaehollandiae ()) \u00e8 un uccello della famiglia degli Ardeidi diffuso in Africa australe.\nDistribuzione e habitat.\n\"Egretta novaehollandiae\" \u00e8 presente in Australia, Indonesia, Papua Nuova Guinea, Nuova Caledonia, Nuova Zelanda, isole Norfolk, Christmas Island, Figi, Timor Est."}
{"id": "6180998", "revid": "712828", "url": "https://it.wikipedia.org/wiki?curid=6180998", "title": "Cosmic Baton Girl Comet-san", "text": ""}
{"id": "6181001", "revid": "599013", "url": "https://it.wikipedia.org/wiki?curid=6181001", "title": "Jos\u00e9 Guilloty", "text": "Giocava nel ruolo di palleggiatore.\nCarriera.\nLa carriera di Jos\u00e9 Guilloty inizia nella stagione 1996, quando debutta nella Liga de Voleibol Superior Masculino coi Caciques de Mayag\u00fcez, che lascia a met\u00e0 stagione, finendo l'annata coi Caribes de San Sebasti\u00e1n. Nella stagione seguente difende i colori dei Gigantes de Adjuntas e nelle annate che seguono, gioca sempre per franchigie diverse, vestendo in ordine cronologico le maglie dei Cafeteros de Yauco, dei Playeros de San Juan, dei Changos de Naranjito, coi quali raggiunge le finali scudetto, e dei .\nNel campionato 2002 fa ritorno ai Caribes de San Sebasti\u00e1n, ma a met\u00e0 annata cambia nuovamente squadra, tornando a vestire i colori dei Gigantes de Adjuntas, dove rimante fino al termine della campionato 2005 e dove inizia ad essere impiegato come titolare, progresso sottolineato dal premio di rising star ricevuto nel campionato 2003 e da quelli di miglior palleggiatore e di membro dello All-Star Team nel campionato successivo.\nNella stagione 2006 torna a giocare a Mayag\u00fcez, questa volta difendendo i colori degli , dove milita ininterrottamente per dieci annate, raggiungendo due semifinali e ricevendo un altro premio di miglior palleggiatore, oltre che venendo eletto capitano della squadra fino al suo ritiro dalla pallavolo giocata, al termine della stagione 2015; nella sua ultima annata stabilisce inoltre il record di assist della Liga de Voleibol Superior Masculino."}
{"id": "6181003", "revid": "122246", "url": "https://it.wikipedia.org/wiki?curid=6181003", "title": "Coppa di Finlandia (pallavolo femminile)", "text": "La Coppa di Finlandia \u00e8 un torneo pallavolistico femminile per squadre di club finlandesi."}
{"id": "6181004", "revid": "1544245", "url": "https://it.wikipedia.org/wiki?curid=6181004", "title": "Dada Vujasinovi\u0107", "text": "Biografia.\nCome giornalista ha seguito le prime fasi delle guerre jugoslave, visitando frequentemente il fronte ma anche Sarajevo mentre era sotto assedio. Ha inoltre lavorato sulle attivit\u00e0 criminali in Serbia.\nDada Vujasinovi\u0107 \u00e8 stata trovata morta nel suo appartamento l'8 aprile 1994. La polizia ha inizialmente dichiarato che si trattava di un caso di suicidio.\nNel 2000, dopo la fine del regime di Slobodan Milo\u0161evi\u0107, la famiglia ha chiesto che venissero svolte nuove indagini. La polizia ha inizialmente sostenuto di aver perso le prove. Successivamente un esperto ha stabilito che la polizia non aveva fatto il lavoro correttamente. Dal gennaio 2009 \u00e8 considerato un caso di omicidio.\nNel 2010 una fonte anonima ha dichiarato a \"Politika\" che Vujasinovi\u0107 era stata assassinata dal gangster Goran Vukovi\u0107 e dal poliziotto Du\u0161ko Malovi\u0107, e di averlo in passato detto al generale Ratko Mladi\u0107.\nNel 2016, a 15 anni dalla morte del giornalista Milan Panti\u0107, la rappresentante dell'OSCE per la libert\u00e0 dei media Dunja Mijatovi\u0107 ha richiamato le autorit\u00e0 serbe alla necessit\u00e0 di risolvere i casi dei giornalisti assassinati in Serbia, fra cui lo stesso Panti\u0107, Slavko \u0106uruvija e -appunto- Dada Vujasinovi\u0107."}
{"id": "6181005", "revid": "767487", "url": "https://it.wikipedia.org/wiki?curid=6181005", "title": "In the Headlines", "text": "In the Headlines \u00e8 un film del 1929 diretto da John G. Adolfi che venne girato muto ma a cui vennero aggiunte scene parlate, sonorizzazione e effetti sonori.\nTrama.\nIncaricato di seguire il caso di un doppio omicidio, il famoso inviato Nosey Norton non riesce a cavare un ragno dal buco. Cos\u00ec, il suo capo gli affianca nelle indagini la giovane Anna Lou Anderson, una ragazza che \u00e8 appena uscita dall'universit\u00e0, laureata in giornalismo. Nosey \u00e8 giunto alla conclusione che i due broker si siano uccisi l'un l'altro o che siano stati uccisi a causa di una donna. Crede anche che Parker, il loro capo, sia coinvolto in qualche modo nel caso. Alice Adair, la sorellastra di Nosey, gli offre una grossa somma se se ne andr\u00e0 fuori citt\u00e0 insieme a Anna Lou. Nosey rifiuta e la giovane giornalista viene rapita. Convinto che Alice e Parker lo abbiano rapito per persuaderlo ad accettare quei soldi, Nosey si reca nell'appartamento di Parker, arrivando in tempo per evitare che Anna beva una bevanda drogata. Anna Lou gli dice che Kernell, uno dei mediatori, ha ucciso il suo socio, Randall, e subito dopo \u00e8 stato ucciso a sua volta da Parker. Parker e Alice vengono condannati, mentre Nosey e Anna vengono ricompensati con una luna di miele gratis.\nProduzione.\nIl film fu prodotto dalla Warner Bros. con il nome The Vitaphone Corporation.\nDistribuzione.\nIl copyright del film, richiesto dalla WB, fu registrato il 9 agosto 1929 con il numero LP584.\nDistribuito dalla Warner Bros., il film usc\u00ec nelle sale cinematografiche statunitensi il 31 agosto 1929 in versione sonora. Il 26 ottobre 1929, il film usc\u00ec in sala anche nella versione muta.\nNon si conoscono copie ancora esistenti della pellicola che viene considerata presumibilmente perduta."}
{"id": "6181007", "revid": "339392", "url": "https://it.wikipedia.org/wiki?curid=6181007", "title": "XVII Congresso del PCU(b)", "text": ""}
{"id": "6181010", "revid": "122268307", "url": "https://it.wikipedia.org/wiki?curid=6181010", "title": "Tattv\u0101rthas\u016btra", "text": "Il Tattv\u0101rthas\u016btra \u00e8 una delle opere pi\u00f9 importanti della tradizione del Giainismo. \u00c8 attribuito a Um\u0101sv\u0101ti, saggio giainista vissuto in un periodo non ben identificato, tra il II al V secolo d.C., e il significato del titolo pu\u00f2 essere reso come \u201cI s\u016btra sulla verit\u00e0\u201d o, pi\u00f9 diffusamente \u201cI s\u016btra sul significato della realt\u00e0\u201d. Si tratta di un testo accettato sia dalla comunit\u00e0 degli \u015avet\u0101mbara, sia da quella dei Digambara. \u00c8 scritto in sanscrito e molto importanti sono alcuni commentari, di P\u016bjyap\u0101da (secolo VI), Akala\u1e45ka (secolo VIII) e Vidy\u0101nandi (sec. IX).\n\u00c8 uno dei pi\u00f9 antichi testi giainisti e contiene, tra le altre cose, il s\u016btra che costituisce il motto del giainismo parasparopagraha jiv\u0101n\u0101m che pu\u00f2 essere reso come \u201cLe anime sono nella condizione di corrispondenza reciproca\u201d (5.21).\nOltre a svariate traduzioni in inglese \u00e8 stato recentemente tradotto in italiano da Pietro Chierichetti."}
{"id": "6181012", "revid": "580197", "url": "https://it.wikipedia.org/wiki?curid=6181012", "title": "Nazionale di pallamano femminile dei Paesi Bassi", "text": "La nazionale di pallamano femminile dei Paesi Bassi rappresenta i Paesi Bassi nelle competizioni internazionali e la sua attivit\u00e0 \u00e8 gestita dalla Federazione di pallamano dei Paesi Bassi (NHV). Nella sua storia ha partecipato a un'edizione dei giochi olimpici (nel 2016), e ha vinto un'edizione del campionato mondiale nel 2019, ha ottenuto un secondo posto al campionato europeo nel 2016."}
{"id": "6181013", "revid": "547034", "url": "https://it.wikipedia.org/wiki?curid=6181013", "title": "Eduard K\u00fcnneke", "text": "Biografia.\nStudi\u00f2 musicologia e letteratura a Berlino e fu allievo di Max Bruch. Lavor\u00f2 come ripetitore e maestro del coro in teatro di operetta di Berlino, il Theater am Schiffbauerdamm, ma lasci\u00f2 l'incarico dopo la prima della sua opera \"Robins Ende\" (1909) che debutt\u00f2 a Mannheim e venne poi richiesta da 38 diversi teatri tedeschi. Dal 1908 al 1910 fu direttore musicale dell'Odeon Records e diresse (senza essere accreditato) due delle prime registrazioni sinfoniche complete: le sinfonie n. 5 e n. 6 di Beethoven con la \"Grosses Odeon Streich-Orchester\". Collabor\u00f2 poi con il regista teatrale Max Reinhardt e compose le musiche di scena per la rappresentazione della seconda parte del Faust di Johann Wolfgang Goethe.\nMusica aggraziata di K\u00fcnneke si distingue per il suo ritmo sorprendente e per le armonie. La sua opera pi\u00f9 nota l'operetta del 1921 \"Der Vetter aus Dingsda\"; molte delle sue canzoni sono ancora oggi molto note.\nNel 1926, quando la sua operetta \"Lady Hamilton\", debutt\u00f2 a Breslavia, instaur\u00f2 quella che sarebbe diventata una lunga amicizia con il direttore d'orchestra Franz Marszalek che divenne un sostenitore della musica di K\u00fcnneke, e durante il suo mandato al West German Broadcasting a Colonia (1949-1965) effettu\u00f2 numerose registrazioni delle sue opere (molte attualmente non disponibili) con l\"'Orchestra sinfonica della radio di Colonia\"."}
{"id": "6181014", "revid": "2164596", "url": "https://it.wikipedia.org/wiki?curid=6181014", "title": "Marcus Huxley", "text": "Biografia.\nHuxley ha studiato presso il Pembroke College di Oxford e ha studiato organo presso il Worcester College di Oxford 1972-1974, ha studiato sotto la guida dell'organista Marie-Claire Alain.\n\u00c8 stato direttore della Ilkley e Otley Choral Society dal 1980 al 1984. \u00c8 stato Direttore della Music Choir dal 1980 al 1986.\nHa vinto giunto 2 \u00b0 premio del Pubblico al Concorso di Interpretazione al St Albans International Organ Festival nel 1977.\nHuxley \u00e8 il tutor di organo presso il Birmingham Conservatoire.\nOrganista.\nAssistente organista presso:\nOrganista presso:"}
{"id": "6181015", "revid": "767487", "url": "https://it.wikipedia.org/wiki?curid=6181015", "title": "Accept No Substitute! - The Definitive Hits (DVD)", "text": "Accept No Substitute! - The Definitive Hits \u00e8 un doppio DVD pubblicato dal gruppo inglese Status Quo nel novembre del 2015.\nIl DVD.\nContiene in ordine cronologico gran parte dei video musicali registrati dagli Status Quo dagli anni '60 al 2013, alcuni dei quali mai inclusi in precedenti pubblicazioni.\nIl secondo DVD, inoltre, contiene inedito materiale dal vivo degli anni '70 (una lunga versione del brano \"Is It Really Me/Gotta Go Home\", presso la trasmissione tedesca \"Beat Club\" nel 1970), anni '90 (\"Wembley Arena\" di Londra nel 1996) e 2014 (\"Download Festival\" del circuito di Donington Park).\nTracce DVD.\nDVD 1\nDVD 2\nFormazione.\nNei brani si esibiscono i vari componenti che si sono alternati nel corso dei decenni attorno ai due leader storici del gruppo, Francis Rossi e Rick Parfitt."}
{"id": "6181038", "revid": "124123", "url": "https://it.wikipedia.org/wiki?curid=6181038", "title": "Satoru Makimura", "text": "Debutt\u00f2 nel 1973 con la storia breve \"Shiroi Tsuioku\", \u00e8 autrice estremamente prolifica, scrive principalmente \"josei\" e le sue ambientazioni e tematiche rispecchiano la societ\u00e0 moderna con le sue difficolt\u00e0 e contraddizioni.\nAlcune delle sue opere sono state adattate in OAV.\nStile.\nMakimura ha uno stile di illustrazione dai tratti sottili e leggeri, dall'aspetto ingannevolmente approssimativo, che contribuisce nel rendere l'indefinitezza di certi stati d'animo del personaggio e del momento e il loro \"essere sospesi\" in certe situazioni.\nPredilige ambientazioni e tematiche contemporanee con protagonisti giovani uomini e donne in carriera, ambiziosi di successo e conoscenza. Personaggi che, soprattutto, costruiscono la propria personalit\u00e0 nel ciclo narrativo e lo fanno un po' per volta a partire da decisioni importanti.\nSi cimenta prevalentemente in opere josei e sono molto noti i suoi manga ad ambientazione sportiva."}
{"id": "6181042", "revid": "287204", "url": "https://it.wikipedia.org/wiki?curid=6181042", "title": "Tutta la terra desidera il Tuo volto", "text": "Tutta la terra desidera il Tuo volto \u00e8 un saggio del sacerdote cattolico e teologo Luigi Giussani, fondatore del movimento Comunione e Liberazione, pubblicato dalle Edizioni San Paolo nel 2000.\nStoria editoriale.\nIl volume contiene il commento di Giussani a preghiere e canti della tradizione giudaico-cristiana e della tradizione classica (canti gregoriani, trappisti e di autori cristiani) durante incontri e momenti comuni e in particolare durante i raduni coi Memores Domini. I testi furono scelti e organizzati dalla curatrice Milene Di Gioia che era stata, negli anni cinquanta, una delle prime allieve del sacerdote brianzolo al Liceo Berchet di Milano. I due non si erano pi\u00f9 incontrati per quasi quarant'anni, fino alla realizzazione di \"Tutta la terra desidera il Tuo volto\" e di \"Che cos'\u00e8 l'uomo perch\u00e9 te ne curi?\", un altro titolo pubblicato nello stesso periodo da San Paolo."}
{"id": "6181045", "revid": "580197", "url": "https://it.wikipedia.org/wiki?curid=6181045", "title": "EHF Champions League (femminile)", "text": "LEHF Champions League, nota anche come DELO EHF Champions League per ragioni di sponsorizzazione, \u00e8 la massima competizione europea di pallamano femminile per club. La denominazione corrente sostitu\u00ec nel 1993 la denominazione storica di \"European Champions Cup\" (\"Coppa dei Campioni d'Europa\"). Istituita nel 1961, viene organizzata annualmente dalla European Handball Federation (EHF). La societ\u00e0 pi\u00f9 titolata nella manifestazione \u00e8 lo Spartak Kiev con 13 vittorie.\nFormato.\nAl torneo prendono parte 16 squadre. Le federazioni nazionali classificate dal primo al nono posto nel ranking annuale dell'EHF possono iscrivere una loro squadra alla competizione, alla federazione prima classificata nel ranking \u00e8 concessa un ulteriore posto, mentre i restanti posti sono assegnati alle squadre indicate dalle federazioni dal secondo al trentesimo posto nel ranking in base ai criteri definiti dall'EHF. La prima parte del torneo consiste in una fase a gironi e le 16 squadre partecipanti sono divise in due gironi da 8 squadra ciascuno. Nei due gironi ciascuna squadra affronta le altre due volte in partite di andata e ritorno, per un totale di 14 giornate. Al termine della fase a gironi, le prime due classificate di ciascun girone sono ammesse direttamente ai quarti di finale, mentre le squadre classificate dal terzo al sesto posto disputano i play-off per l'ammissione ai quarti. Le vincitrici dei quarti di finale accedono alla \"final four\" per l'assegnazione del titolo."}
{"id": "6181053", "revid": "1442080", "url": "https://it.wikipedia.org/wiki?curid=6181053", "title": "National Invitation Tournament 2010", "text": "Il National Invitation Tournament 2010 \u00e8 stata la 73\u00aa edizione del torneo. Si \u00e8 disputato dal 17 marzo al 1\u00ba aprile 2010. La final four \u00e8 stata giocata al Madison Square Garden di New York. Ha vinto il titolo l'Universit\u00e0 di Dayton, allenata da Brian Gregory. Miglior giocatore del torneo \u00e8 stato eletto Chris Johnson."}
{"id": "6181057", "revid": "1573940", "url": "https://it.wikipedia.org/wiki?curid=6181057", "title": "Egretta caerulea", "text": "L'airone azzurro minore (Egretta caerulea ()) \u00e8 un uccello della famiglia degli Ardeidi."}
{"id": "6181058", "revid": "76963", "url": "https://it.wikipedia.org/wiki?curid=6181058", "title": "Tatjana Blacher", "text": "Biografia.\nFiglia del compositore Boris Blacher e della pianista Gerty Blacher-Herzog e sorella del violinista Kolja Blacher, studi\u00f2 recitazione presso il Seminario Max Reinhardt ed il Lee Strasberg Theatre and Film Institute. Ebbe inoltre una formazione come cantante e ballerina. \u00c8 apparsa in diversi show televisivi, ed \u00e8 nota principalmente per il ruolo di Edith Frank-Holl\u00e4nder nella miniserie inglese \"La storia di Anne Frank\", dove ha recitato al fianco di Ben Kingsley, Hannah Taylor-Gordon e Lili Taylor. Blacher, oltre che il tedesco, parla fluentemente l'inglese."}
{"id": "6181059", "revid": "1409572", "url": "https://it.wikipedia.org/wiki?curid=6181059", "title": "Episodi di The Detour (prima stagione)", "text": "La prima stagione della serie televisiva The Detour, composta da 10 episodi, \u00e8 stata trasmessa negli Stati Uniti per la prima volta dall'emittente TBS dall'11 aprile al 30 maggio 2016.\nIn Italia, la stagione \u00e8 andata in onda in prima visione sul canale pay Joi dal 10 marzo al 12 maggio 2017."}
{"id": "6181063", "revid": "1573940", "url": "https://it.wikipedia.org/wiki?curid=6181063", "title": "Egretta tricolor", "text": "L'airone tricolore (Egretta tricolor ), noto anche come airone della Louisiana, \u00e8 un uccello della famiglia degli Ardeidi."}
{"id": "6181065", "revid": "31886", "url": "https://it.wikipedia.org/wiki?curid=6181065", "title": "Portale della Villa del Leone", "text": "Il Portale della villa del Leone, realizzato dall'architetto perugino Galeazzo Alessi (1512-1572), si trova sulla strada Perugia-Ponte Valleceppi vicino alla chiesa Fra Bevignate lungo il \"sentiero delle lavandaie\". Realizzato interamente in laterizio, \u00e8 inserito in un muro di cinta pi\u00f9 antico.\nSi tratta del cancello di ingresso coronato da un arco che conduceva alla casa (Foto 1), con annesso terreno, appartenente all'architetto stesso. Il \"protagonista\" della composizione \u00e8 un leone lapideo scolpito a tutto tondo che, stagliandosi contro il cielo, volge lo sguardo verso il viandante (Foto 2). La scultura sarebbe un reperto archeologico reimpiegato proveniente, forse, da un mausoleo romano esistente nelle vicinanze. \nIl portale presenta aspetti caratteristici dell'Alessi come gli elementi tronco-piramidali capovolti ai lati dell'ingresso (Foto 3), che rappresentano una sorta di ritornello utilizzato dal maestro in molte sue architetture: essi sono infatti presenti nelle finestre del giardino pensile di Pieve del Vescovo presso Corciano, nel portale Sud della Cattedrale di Perugia, nel Palazzo Marino a Milano e nella loggia di Villa Giustiniani Cambiaso a Genova. \nQuest'opera minore dell'Alessi, realizzata nella sua citt\u00e0, nonostante l'umilt\u00e0 del materiale da costruzione usato e il deprorevole stato in cui versa, riesce ugualmente a classificarsi come manufatto artistico di alto valore, capace di trattenere lo sguardo dei sempre pi\u00f9 rari viandanti appiedati."}
{"id": "6181069", "revid": "287204", "url": "https://it.wikipedia.org/wiki?curid=6181069", "title": "Come il lupo", "text": "Come il lupo \u00e8 un romanzo noir di Eraldo Baldini pubblicato nel 2006, vincitore nello stesso anno del Premio Predazzo.\nTrama.\nRomagna toscana, 1651. Quattro uomini - Orso, Gagliotto, il Rosso e il Bastardo - sono a caccia di lupi nei boschi. Giunti in un villaggio nascosto tra i monti, cercano prima di farsi pagare dai valligiani per averli liberati dal pericolo rappresentato dai predatori, poi di molestare le loro donne. Vengono per\u00f2 sopraffatti e costretti a girare le macine di un mulino, ed infine uccisi e sepolti in un vigneto.\nCi si sposta poi in avanti di tre secoli. Nel 1950, a Modena, Nazario Minghetti \u00e8 un maresciallo del Corpo Forestale dello Stato originario della Romagna, sposato con una maestra elementare, con una figlia, Elisa, di pochi anni. La moglie rimane coinvolta in scontri di piazza, uscendone gravemente ferita, e non riesce pi\u00f9 a rimettersi completamente; come se ci\u00f2 non bastasse, la figlia inizia a presentare i sintomi dell'epilessia. In conseguenza di ci\u00f2, Nazario si fa trasferire nella sua terra natale.\n\u00c8 qui che lo si ritrova, ormai vedovo, tre anni dopo, mentre Elisa vive in casa dei nonni a Cesena ed \u00e8 preda di frequenti crisi.\nIn seguito a una scossa di terremoto, si mette a perlustrare i boschi con l'aiuto di Giuseppe, un giovane pastore rimasto ostinatamente attaccato alle sue montagne mentre i suoi parenti sono emigrati. I due trovano un vigneto della Valchiusa dei resti umani, che vengono inizialmente attribuiti ai cacciatori uccisi tre secoli prima. Nazario e Giuseppe scoprono allora che in quel luogo si fa un vino molto apprezzato dai pochi intenditori che hanno avuto modo di assaggiarlo: il \"San Guilatrone\".\nIn una biblioteca Nazario scova un antico documento che narra dell'uccisione dei quattro \"ladroni\" (da cui il nome del vino: \"sangue di ladrone\") come se si fosse trattato di un sacrificio umano. Il referto medico-legale sui resti dissotterrati stabilisce per\u00f2 che questi sono molto pi\u00f9 recenti del XVII secolo. Le ossa poi non vengono pi\u00f9 ritrovate, e la guardia forestale sospetta che a farle sparire sia stato qualche abitante della Valchiusa. \nPertanto, il giorno di Ognissanti Nazario ritorna in loco, ritrovandovi Giuseppe che \u00e8 stato assunto per la vendemmia dai valligiani, i quali confessano di aver trafugato le ossa per riseppellirle. Egli nota anche una tavola apparecchiata per una cena di gala, senza che alcun commensale vi prenda posto; ci\u00f2 gli viene spiegato come un atto simbolico in onore dei caduti in guerra.\nSuccessive ricerche negli archivi, uniti alla scoperta che nessun abitante della Valchiusa \u00e8 mai stato chiamato sotto le armi come privilegio per la produzione del San Guilatrone, suscitano in Nazario un'ipotesi agghiacciante: ogni volta che in Valchiusa un nuovo appezzamento viene piantumato a viti, quattro abitanti del luogo sono stati sacrificati e sepolti a ciascun angolo perch\u00e9 il loro sangue e il loro spirito fortificasse le piante. La cosa gli viene confermata da Nonna Vera, la vecchia guaritrice del paese, che si prende anche tutta la responsabilit\u00e0 delle ultime uccisioni avvenute nel 1939, ma avverte Nazario che se egli denuncer\u00e0 la cosa ai suoi superiori ci\u00f2 significher\u00e0 la rovina per l'attivit\u00e0 vitivinicola della valle; gli propone invece di stabilirsi con la figlia in una casa rimasta libera. Nazario, dopo aver osservato in un bosco la dedizione e il coraggio di una lupa nel proteggere i suoi piccoli, decide di accettare."}
{"id": "6181096", "revid": "767487", "url": "https://it.wikipedia.org/wiki?curid=6181096", "title": "Cioli Cogianco Futsal 2016-2017", "text": "Questa pagina raccoglie i dati riguardanti la Cioli Cogianco Futsal, squadra di calcio a 5 militante in serie A, nelle competizioni ufficiali del 2016-2017."}
{"id": "6181097", "revid": "33689", "url": "https://it.wikipedia.org/wiki?curid=6181097", "title": "Lin Jaldati", "text": "Biografia.\nJaldati nacque ad Amsterdam da Joseph Brilleslijper e Fijtje Gerritse, di origini ebree. Aveva una sorella minore, Janny Brandes-Brilleslijper, nata nel 1916. Durante la seconda guerra mondiale, le sorelle Brilleslijper lavorarono nella resistenza e nascosero alcuni ebrei. Nell'estate del 1944 furono arrestate e deportate dapprima nel campo di transito di Westerbork, poi ad Auschwitz-Birkenau e infine a Bergen-Belsen. In tutti e tre i lager incontrarono Anna Frank e sua sorella Margot e furono anche le ultime due persone a vederle in vita, nonch\u00e9 a seppellirle in una fossa comune.\nDopo la guerra, Jaldati divenne una cantante Yiddish e si esib\u00ec a Mosca negli anni 1950, in Cina e in Corea del Nord nel 1965, e in Indonesia, Thailandia, India e Vietnam negli anni 1970. Sostenitrice del socialismo, visse a Berlino Est con il marito Eberhard Rebling e le figlie Kathinka (1941) e Jalda (1951). Jaldati mor\u00ec nel 1988."}
{"id": "6181101", "revid": "124123", "url": "https://it.wikipedia.org/wiki?curid=6181101", "title": "Evelyn Francisco", "text": "Biografia.\nTerza figlia di John Bartman e di Mary Isabel Francisco, Evelyn adott\u00f2, come le sorelle Marguerite (1896 \u2013 1963) e Betty (1900 \u2013 1950), il cognome della madre per presentarsi nel mondo dello spettacolo.\nInizi\u00f2 come una delle \u201cbellezze al bagno\u201d di Mack Sennett, e come tale apparve nei suoi primi cortometraggi e nelle \"Hollywood Follies\" che nel 1924 furono rappresentate nel Philharmonic Auditorium della citt\u00e0. Nel 1927, insieme alla sorella Marguerite, ebbe una particina nel colossal di Cecil DeMille \"Il re dei re\", ma non riusc\u00ec mai a emergere in ruoli importanti e nel 1929 abbandon\u00f2 ogni ambizione di carriera. Si spos\u00f2 due volte: con Samuel Bernheim, morto nel 1934, e poi con Francis Stearns (1894 \u2013 1986).\nEvelyn Francisco mor\u00ec nel 1963 a Corona, in California, e fu sepolta nel Forest Lawn Memorial Park di Glendale."}
{"id": "6181104", "revid": "306856", "url": "https://it.wikipedia.org/wiki?curid=6181104", "title": "Eduard Habicher", "text": "Conseguito il diploma all'Accademia di belle arti di Firenze, Habicher ha vissuto fino al 1984 nel capoluogo fiorentino, per poi spostarsi a Merano. La scelta dei materiali usati nelle sue sculture - pietra, legno e acciaio - risentono delle influenze da un lato dell'Arte Povera italiana, dall'altro dell'opera di Joseph Beuys. Nel 1989 il Tiroler Landesmuseum di Innsbruck, e nel 1991 il Museion di Bolzano, gli hanno dedicato delle mostre personali.\nSecondo il critico d'arte italiano Enrico Crispolti lo spazio nelle opere di Habicher \u00e8 \"sia mentale che fisico\", ed \u00e8 \"dinamico, in espansione, dilatato e dilatabile\"."}
{"id": "6181106", "revid": "767487", "url": "https://it.wikipedia.org/wiki?curid=6181106", "title": "Time Stand Still (film)", "text": "Time Stand Still \u00e8 un film documentario del 2016 diretto da Dale Heslip. Il film riprende nel titolo l'omonimo brano incluso nell'album \"Hold Your Fire\", \u00e8 sottotitolato \"The Story of a Band, Its Fans, and Their 40-Year Relationship\", e ripercorre la storia del gruppo rock canadese Rush, focalizzandosi in particolare sul tour \"R40 Live\".\nTrama.\nIl film \u00e8 suddiviso in vari capitoli:\nContenuti extra:\nLive from the Rabbit Hole\nThe Professor's Warmup\nDistribuzione.\nPrima della diffusione home video il documentario \u00e8 stato distribuito nelle sale cinematografiche statunitensi e canadesi a partire dal 3 novembre e, solo il 17 novembre 2016, inglesi.\nSolo la versione cinematografica era accompagnata da un breve documentario integrativo di circa 20 minuti intitolato \"A Salute to Kings\".\nLa distribuzione del film in versione DVD e blu-ray risale al 18 novembre 2016, e si \u00e8 posizionato al secondo posto nelle classifiche di vendita di settore; essa include come materiale bonus \"Live from the Rabbit Hole\", un estratto di 12 brani del concerto tenutosi a Auburn Hills l'8 marzo 1990, durante il \"Presto Tour\" e \"The Professor's Warmup\", una sessione di riscaldamento alla batteria di Neil Peart. Il video \u00e8 stato certificato oro il 28 marzo 2018 dalla RIAA."}
{"id": "6181108", "revid": "400694", "url": "https://it.wikipedia.org/wiki?curid=6181108", "title": "Return to Ommadawn", "text": "Return to Ommadawn \u00e8 il ventinovesimo album in studio del musicista britannico Mike Oldfield, pubblicato il 20 gennaio 2017 dalla Virgin EMI.\n\u00c8 disponibile nei formati CD, CD/DVD, LP e digitale. La versione CD/DVD contiene la versione mixata in 5.1 dell'intero album.\nDescrizione.\nIl 16 ottobre 2015 Oldfield ha rivelato su Twitter di essere al lavoro su \u00abidee per \"A New Ommadawn\" nelle ultime settimane pi\u00f9 o meno per vedere se [...] l'idea funziona davvero.\u00bb\nL'8 maggio 2016 Oldfield posta nel suo gruppo su Facebook che il nuovo progetto \"Ommadawn\", con il titolo provvisorio \"Return to Ommadawn\" \u00e8 finito e che sta aspettando una data di distribuzione dalla casa discografica. Il 7 dicembre dello stesso anno Oldfield rivela tramite un post su Facebook che la data di uscita sar\u00e0 il 20 gennaio 2017, includendo un'anteprima di 30 secondi. Fu trasmessa, in seguito, una versione radio esclusiva di circa 3 minuti alla BBC Radio 2.\n\"Return to Ommadawn\" \u00e8 il primo album da \"Incantations\" (1978) che ha la suddivisione delle tracce in \"parti\" (una per lato del vinile), intitolate semplicemente \"Parte I\" e \"Parte II\".\nFormazione.\nDi seguito tutti gli strumenti suonati da Oldfield come riportato nel libretto allegato all'album."}
{"id": "6181111", "revid": "92723", "url": "https://it.wikipedia.org/wiki?curid=6181111", "title": "Onoterapia", "text": "L'onoterapia \u00e8 un tipo di pet therapy diffusa inizialmente in Francia, Stati Uniti d'America e Svizzera, praticata utilizzando gli asini.\nL'asino come soggetto privilegiato negli interventi assistiti con gli animali.\nLe specie maggiormente coinvolte sono: cane, cavallo, asino, gatto e coniglio. Ovvero specie domestiche in grado di instaurare facilmente relazioni sociali con l'uomo, l'idoneit\u00e0 di specie e dello specifico animale (ai fini dell'intervento) viene valutata dal medico veterinario insieme al responsabile del progetto d'intervento con gli animali.\nNell'ambito degli interventi assistiti con gli animali (IAA), gli asini entrano a pieno titolo tra gli animali adatti al lavoro terapeutico-relazionale. \u00c8 un animale, infatti, che da subito regala accoglienza, calda protezione, sicurezza e affidabilit\u00e0. Inoltre, le caratteristiche fisiche proprie dell'asino quali la taglia ridotta, la pazienza, la morbidezza al tatto, la lentezza di movimento e tendenza ad andature monotone, consentono di entrare in comunicazione con il paziente attraverso il sistema asino-utente-operatore. Il ruolo di quest'ultimo \u00e8 quello di facilitare la comunicazione e la conduzione dell'animale.\nIn passato, per verificare la presenza di un'empatia tra l'uomo e l'asino, \u00e8 stato condotto un esperimento che ha coinvolto 176 bambini tra i nove e i dieci anni d'et\u00e0 che non avevano mai avuto contatti con questa specie animale. L'esperienza consisteva nel fatto che i ragazzini dovessero comprendere gli stati emotivi dell'asino dopo che avessero ricevuto degli stimoli positivi e negativi. I risultati dimostrarono che, non solo i bambini compresero correttamente le emozioni dell'animale, ma inoltre provarono una forte empatia verso il dolore provato dall'asino. L'asino \u00e8 quindi adatto a tutti gli interventi assistiti anche perch\u00e9 induce a una certa empatia.\nL'asino \u00e8 particolarmente idoneo a tutti gli interventi di assistenza anche per le sue dimensioni fisiche e per il suo comportamento. Per quanto riguarda il primo aspetto, ci\u00f2 che lo rende diverso dagli altri animali, utilizzati per gli interventi assistiti con gli animali, \u00e8 la sua grandezza, che gli permette di offrire accoglienza e protezione. Inoltre, il contatto diretto pu\u00f2 avvenire non solo attraverso l'abbraccio da terra, ma anche mediante la cavalcata, che pu\u00f2 avvenire in diversi modi ( di pancia, di fianco). Ad esempio, appoggiando tutto il corpo sulla schiena dell'animale fino ad avvolgere tutto il suo collo. In questa posizione si ottiene un contatto fisico particolarmente stretto, attraverso il quale il paziente pu\u00f2 sentire il calore dell'animale e il ritmo del suo respiro. Questa tipologia di relazione richiama le cure parentali in cui si era cullati, coccolati dalla mamma.\nUn altro aspetto molto importante \u00e8 appunto il comportamento di questo animale. L'asino \u00e8 infatti poco irruente nei confronti dell'uomo, si avvicina a lui con curiosit\u00e0, con prudenza e con delicatezza, senza invadere il suo territorio. Un'altra caratteristica molto importante \u00e8 che rimane fermo, non scappa: questo aiuta il paziente ad avvicinarsi a lui con sicurezza e con tranquillit\u00e0.\nL'asino ha anche il pelo che pu\u00f2 essere toccato e accarezzato e queste azioni donano una sensazione di piacere. Toccare e ed essere toccati ricorda i nostri momenti di intimit\u00e0 con la figura di attaccamento e fisiologicamente ha una funzione tranquillizzante.(Montagu, 1971).\nInfine, questo animale possiede delle caratteristiche neoteniche, come grandezza degli occhi e della testa, che generano negli esseri umani una propensione a prendersi cura di lui.. Morris a questo proposito sostiene che: \" Molto probabilmente sono i meccanismi di memoria genetici a far s\u00ec che siano proprio gli animali-umani adulti (non solo bambini) a prediligere forme neoteniche\".\nObiettivi.\nGli interventi assistiti con gli animali hanno lo scopo di creare uno stato di benessere per la persona che viene coinvolta, nello specifico nelle seguenti aree:\nUlteriori obiettivi:\nDestinatari degli interventi.\nSono rivolti a tutti quei soggetti che possono beneficiare di un percorso educativo o di cura, in cui si ritiene che la relazione con l'animale scelto possa facilitare il raggiungimento degli obiettivi preposti. Importante soffermarsi sul riflettere che non vi pu\u00f2 essere un animale o una proposta adatta ad una categoria di persone o patologie, ogni singolo intervento prevede l'instaurarsi di una relazione positiva tra la persona di cui ci si prende cura e l'animale, il quale viene scelto di volta in volta per le sue caratteristiche etologiche ed individuali.\nLe caratteristiche fisiche e caratteriali dell'asino lo rendono adatto per rivolgersi a soggetti che soffrono di disturbi della personalit\u00e0 e in generale a cardiopatici ed ipertesi, a persone diversamente abili, bambini ed anziani, malati psichiatrici e tossicodipendenti, detenuti, sieropositivi, audiolesi, non vedenti, persone con problemi di ansia, stress, solitudine, accettazione e disarmonia emotiva.\nEugenio Milonis rivela inoltre che l'onoterapia \u00e8 una metodologia importantissima e utilissima da rivolgere anche a bambini: ipercinetici, depressi, aggressivi, dipendenti, bulimici e anoressici, con disturbo del sonno, con disturbo dell'attenzione, con disarmonia emotiva, Sindrome di Down, ritardo mentale.\nIn tutte queste situazioni, la relazione con l'asino d\u00e0 la possibilit\u00e0 al soggetto di vivere delle esperienze tattili, sensoriali, percettive ed emotive molto significative che stimoleranno il suo interesse e faciliteranno l'instaurazione di una relazione e di una comunicazione, non necessariamente verbale.\nQuesto autore, infatti, sottolinea come la mancanza di un'adeguata comunicazione, o meglio una difficolt\u00e0 nelle relazione affettiva, sia la causa principale dei disturbi precedentemente elencati.\nAd esempio, se un adulto dice ad un bambino: \"Vieni che ti aiuto a mangiare\" ma poi si tiene a debita distanza, per evitare che non lo sporchi o non gli sputi adesso, in realt\u00e0 sta inviando un messaggio ambivalente. Cio\u00e8, a parole gli sta confermando che lo accetta, che lo vuole sostenere, ma il corpo, o pi\u00f9 precisamente con il linguaggio non verbale, gli sta comunicando che lo rifiuta. E come sostiene Eugenio Milonis: \"Di fronte al doppio messaggio, il bambino entra in conflitto, non sa che fare. Non capisce cosa \u00e8 buono e cosa \u00e8 cattivo. Non pu\u00f2 fidarsi. Si chiude. Si difende.\"\n\u00c8 opportuno quindi cercare di ricreare la fiducia e una comunicazione autentica, basata sulla chiarezza e sulla mancanza di ambiguit\u00e0.\nPerch\u00e9 allora gli interventi con gli animali sono considerati una metodologia adatta?\nSempre Eugenio Milonis afferma: \"L'attivit\u00e0 con l'asino aiuta a recuperare una comunicazione semplice, autentica profonda, basata sulla corporeit\u00e0, sulla spontaneit\u00e0 e sul gioco.\" Le risposte degli animali, infatti, sono sempre sincere, facili da comprendere e univoche.\nNonostante in Italia non vi siano ancora un numero rilevante di pubblicazioni scientifiche attestanti l'efficacia terapeutica degli interventi assistiti con gli animali, i risultati sono estremamente incoraggianti. I dati raccolti dimostrano che l'animale (a prescindere da quale esso sia) riaccende l'interesse verso gli altri e che attraverso queste attivit\u00e0 si sviluppa l'empatia, la quale porta anche i pazienti depressi e in isolamento sociale a reagire, ma soprattutto a sentirsi utili. L'animale \u00e8 in grado di stimolare nell'utente l'accettazione di s\u00e9 e la voglia di mettersi in gioco.\nMetodologia.\nGli interventi vengono svolti all'interno dell'asineggio, ovvero il maneggio degli asini. Questo luogo \u00e8 un ampio spazio che offre notevoli garanzie di sicurezza. In questo ambiente, che presenta una dimensione stimolante e creativa, le attivit\u00e0 svolte principalmente con l'animale stesso sono sia individuali che di gruppo. Tutte le attivit\u00e0 di gioco ed esercizio vengono organizzate e strutturate da un operatore, accompagnato talvolta da un assistente.\nAll'inizio della terapia \u00e8 importante che l'asino e la persona selezionata per la terapia si conoscano e si scelgano a vicenda, non \u00e8 infatti possibile forzare l'interazione o rendere l'animale un passivo oggetto di cura. Nei primi momenti in cui il bambino entra nel recinto \u00e8 possibile notare come gli asini sfilino autonomamente di fronte a esso e in seguito si allontanino da lui placidamente, ad eccezione quasi sempre di almeno uno, il quale appare pi\u00f9 incuriosito e in cerca dell'interazione con quella specifica persona. Questo \u00e8 definito il momento della scelta, nel quale il bambino si percepisce come accettato dall'animale per quello che \u00e8, comprese tutte le sue problematiche. Avviene dunque un'alchimia all'interno di questo incontro che porta entrambi i soggetti a creare un legame d'affetto reciproco. \u00c8 una cosa che non pu\u00f2 essere spiegata, ma solo vissuta.\nQuesto \u00e8 uno dei molti motivi per cui viene scelto questo specifico animale, ovvero per la sua propensione ad instaurare relazioni anche con soggetti con problemi o con bambini molto piccoli.\nEsercizi e giochi con l'asino.\nTutte le attivit\u00e0 vengono organizzate tenendo conto delle risorse, delle capacit\u00e0 e dei bisogni dei vari partecipanti. I progetti di cura prevedono: la conoscenza dell'animale tramite il tatto, valorizzando la mano come strumento di comunicazione e affetto, esercizi in serie e giochi che favoriscono linguaggio, responsabilit\u00e0 e concentrazione.\nAttivit\u00e0 all'esterno.\nLe attivit\u00e0 all'esterno dell'asineggio prevedono passeggiate individuali o di gruppo lungo un percorso, generalmente, situato nei dintorni del centro di onoterapia e avente forma ad anello. Il percorso \u00e8 comunque controllato e sicuro, in modo da dare agli utenti uno spazio in cui sperimentare la loro autonomia e libert\u00e0 in sicurezza. Inoltre, il poter passeggiare all'esterno dell'asineggio sviluppa nei partecipanti un senso di responsabilit\u00e0 per s\u00e9 stessi e per l'animale ed \u00e8 un buon momento di condivisione di esperienze anche con amici, parenti e chiunque voglia partecipare all'escursione.\nIl ruolo dell'operatore/coadiutore.\nGli interventi assistiti con gli animali prevedono il coinvolgimento di un'\u00e9quipe multidisciplinare, composta da diverse figure professionali, sanitarie e non, e operatori che concorrono alla progettazione e alla realizzazione dell'intervento, ognuno per le proprie competenze, lavorando in stretta collaborazione tra di loro. La scelta di questa \u00e9quipe multidisciplinare rappresenta un momento fondamentale per la progettazione degli interventi con gli animali, in quanto il team deve contenere al suo interno tutte le figure di riferimento necessarie allo svolgimento delle attivit\u00e0 sulla base degli ambiti e degli obiettivi di intervento, tenendo conto delle specifiche esigenze del paziente/utente e dell'animale. Ogni componente dell'\u00e9quipe deve avere una specifica formazione e competenza relativa agli interventi con gli animali, per essere in grado di gestire nell'interezza della sua complessit\u00e0 la relazione uomo-animale.\nL'\u00e9quipe multidisciplinare deve essere composta da:\nL'operatore(coadiutore dell'animale) \u00e8 una figura che possiede una adeguata formazione sulle caratteristiche dell'animale, sulla metodologia terapeutica e sul rapporto di relazione a tre.\nGli operatori possiedono una formazione specifica sugli interventi assistiti con gli animali (interventi assistiti animali), i quali hanno valenza, secondo il documento relativo alle linee guida nazionali sull'argomento, \"terapeutica, riabilitativa, educativa e ludico-ricreativa e comprendono tre ambiti di intervento: terapie assistite con animali (TAA), educazione assistita con animali (EAA) e attivit\u00e0 assistite con animali (AAA).\"\nIl ruolo dell'operatore nello specifico \u00e8 fondamentale durante tutta la durata dell'intervento. Il primo compito da svolgere \u00e8 quello dell'accoglienza della persona e della famiglia. L'approccio con quest'ultima non \u00e8 da sottovalutare poich\u00e9 determina lo sviluppo successivo di tutto il rapporto.\nL'operatore si deve mostrare dunque accogliente, sensibile e non giudicante. Soprattutto si deve mostrare aperto e attento alle richieste della famiglia.\nNella seconda fase, dove l'utente entra il relazione con l'animale, egli assume il ruolo di mediatore. Deve dunque dare tutte le informazioni e raccomandazioni all'utente per far s\u00ec che si possano evitare situazioni spiacevoli, che si incrini il rapporto tra utente-animale e di conseguenza che vengano compromessi i risultati di tutto l'intervento.\nL'operatore deve rappresentare per l'utente un punto di riferimento, fungere da facilitatore per la relazione e intervenire laddove sia necessario, ma, al tempo stesso, non deve essere troppo invadente e deve lasciare che l'utente sia \"in condizione di compiere il proprio percorso ed essere autonomo nelle attivit\u00e0.\""}
{"id": "6181118", "revid": "1305772", "url": "https://it.wikipedia.org/wiki?curid=6181118", "title": "In Too Deep (Genesis)", "text": "In Too Deep \u00e8 un singolo del gruppo musicale britannico Genesis, pubblicato nel Regno Unito il 18 agosto 1986 come terzo estratto dal tredicesimo album in studio \"Invisible Touch\".\nIl lato B del singolo \u00e8 il brano strumentale \"Do The Neurotic\", inedito prima di allora.\nNei soli Stati Uniti il brano usc\u00ec il 18 gennaio 1987; sul lato B, il brano inedito \"I'd Rather Be You\".\nNel cinema.\nPhil Collins inizialmente scrisse il testo di \"In Too Deep\" per la colonna sonora del film \"Mona Lisa\" (1986) il quale poi usc\u00ec nelle sale americane una settimana dopo l'album \"Invisible Touch\", quando nel frattempo alla stesura finale della canzone avevano contribuito anche Tony Banks e Mike Rutherford, come da crediti del disco.\nLa canzone compare anche nel film \"American Psycho\" (2000) il cui protagonista, lo psicopatico Patrick Bateman interpretato da Christian Bale, la descrive come: \u00abla canzone pop pi\u00f9 commovente degli anni ottanta, sulla monogamia e sull'impegno. \u00c8 una canzone che porta lo spirito ad elevarsi. Le parole sono positive, affermative, come mai ho sentito nel rock.\u00bb\nVideo musicale.\nNel videoclip, diretto da Jim Yukich, i Genesis mimano il brano in playback all'interno di una scenografia totalmente bianca, disposta su vari livelli. Tony Banks siede a un pianoforte a coda bianco, Mike Rutherford suona una chitarra classica; Phil Collins canta passeggiando lungo la scena ma alcuni stacchi di montaggio lo riprendono anche seduto alla batteria.\nTracce.\nTesti e musiche di Tony Banks, Phil Collins e Mike Rutherford."}
{"id": "6181119", "revid": "21880", "url": "https://it.wikipedia.org/wiki?curid=6181119", "title": "Cochleariinae", "text": ""}
{"id": "6181120", "revid": "107831", "url": "https://it.wikipedia.org/wiki?curid=6181120", "title": "Campionati mondiali di nuoto in vasca corta 2016", "text": "I XIII Campionati mondiali di nuoto in vasca corta si sono svolti negli impianti del WFCU Centre di Windsor, in Canada, dal 6 all'11 dicembre 2016."}
{"id": "6181122", "revid": "125024369", "url": "https://it.wikipedia.org/wiki?curid=6181122", "title": "Gino Pavesi", "text": "Biografia.\nNato a Pisa nel 1888, fratello di Ugo (Novara 1886 - Milano 1935, progettista e costruttore del Pavesi P4), Gino Pavesi entr\u00f2 nell'Accademia navale di Livorno nel 1906, venendo nominato guardiamarina nel 1909. Nel 1911-1912 Pavesi partecip\u00f2 alla guerra italo-turca, col grado di sottotenente di vascello, a bordo dell'incrociatore corazzato \"Giuseppe Garibaldi\". Promosso a tenente di vascello nell'aprile 1915, durante la prima guerra mondiale prest\u00f2 servizio su corazzate (tra cui lAmmiraglio di Saint Bon\") e cacciatorpediniere (tra cui lAntonio Mosto\").\nTra il 1925 e il 1926, col grado di capitano di corvetta, fu comandante in seconda dell'esploratore \"Ancona\"; comand\u00f2, tra il 1926 e il 1927 i cacciatorpediniere \"Agostino Bertani\" e \"Cesare Battisti\". Promosso capitano di fregata il 15 ottobre 1927. Tra il 1933 e il 1935, promosso a capitano di vascello il 22 febbraio 1934, fu comandante della 1\u00aa squadriglia torpediniere scuola comando a Taranto a bordo della \"Ippolito Nievo\", e degli esploratori \"Lanzerotto Malocello\" e \"Antonio Pigafetta\" e della relative squadriglie; tra il 4 dicembre 1935 e il 25 gennaio 1937 comand\u00f2 l'incrociatore leggero \"Luigi Cadorna\". Ricopr\u00ec anche incarichi a terra, principalmente presso il Comando Superiore CREM al Ministero della Marina.\nDopo la promozione a contrammiraglio nel gennaio 1940, quando l'Italia entr\u00f2 nella seconda guerra mondiale (10 giugno 1940) Pavesi prestava servizio presso l'Ispettorato allestimento e collaudo nuove navi; nel febbraio 1941 divenne ispettore delle scuole al Comando Superiore del CREM, del quale nel novembre 1941 divenne comandante superiore. Promosso ad ammiraglio di divisione nel settembre 1942, Pavesi fu nominato comandante della Zona Militare Marittima di Pantelleria nel marzo 1943.\nL'isola di Pantelleria rappresentava una base potentemente fortificata, con un aeroporto in caverna (ove avevano base 60 aerei da caccia), al riparo dagli attacchi aerei, otto batterie antinave (per totali 12 cannoni da 152\u00a0mm, 13 da 120\u00a0mm, 12 da 90\u00a0mm) e 14 batterie contraeree, dotate di un totale di 76 cannoni da 76\u00a0mm. La presidiava una guarnigione di 11\u00a0420 uomini, in massima parte sistemata in posizioni difensive in caverna; le riserve di viveri, a seconda delle fonti, sarebbero bastate per 20, 30 o 50 giorni. I lavori per la realizzazione delle fortificazioni, per\u00f2, non erano ancora ultimati al momento dell'entrata in guerra, e nei tre anni successivi erano proceduti a rilento; di conseguenza, l'apparato difensivo dell\u2019isola presentava vari punti deboli: sebbene il deposito munizioni principale fosse anch'esso in caverna, la distribuzione delle munizioni alle batterie doveva avvenire mediante strade scoperte; tre pozzi con pompe ad azionamento elettrico dovevano garantire l'autonomia idrica di Pantelleria, ma la relativa centrale elettrica era incompleta (ragion per cui la resistenza dell'isola dipendeva dai rifornimenti d\u2019acqua provenienti dall'Italia), e per la distribuzione dell'acqua nell'isola vi erano solo poche autobotti; a causa dei costi elevati, gli apprestamenti in caverna per l'artiglieria non erano stati realizzati, cos\u00ec le batterie erano tutte allo scoperto, e cos\u00ec pure le linee telefoniche, che risultavano dunque molto vulnerabili; mancavano ostacoli subacquei e permanenti e campi minati. Con la resa delle forze dell'Asse in Tunisia, nel maggio 1943, Pantelleria si venne a trovare in prima linea; ma la popolazione civile, che contava oltre 10\u00a0000 abitanti, non fu evacuata e si ritrov\u00f2 senza rifugi antiaerei, dovendo cos\u00ec utilizzare gli stessi rifugi della guarnigione.\nPer gli Alleati la presa di Pantelleria e delle Isole Pelagie, ancorch\u00e9 non fondamentale per la pianificata invasione della Sicilia, poteva rivestire notevole utilit\u00e0 perch\u00e9 avrebbe messo a disposizione un aeroporto in pi\u00f9 in aggiunta a quelli, gi\u00e0 sovraffollati, di Malta, oltre a eliminare un avamposto italiano che avrebbe potuto essere comunque fonte di disturbo. A partire dall'8 maggio 1943, pertanto, prese il via l'operazione Corkscrew: da quel giorno, per oltre un mese, l'isola fu sottoposta a continui bombardamenti aerei da parte di circa 1\u00a0500 velivoli angloamericani, per annichilirne le difese e il morale della guarnigione, in preparazione di uno sbarco Alleato; in tutto furono sganciate sull\u2019isola 6\u00a0202 tonnellate di bombe, di cui 4\u00a0705 tonnellate dal 7 all'11 giugno. A ci\u00f2 si aggiunsero due bombardamenti navali, l'8 e l'11 giugno; unit\u00e0 della Royal Navy misero inoltre in atto un blocco navale nelle acque attorno all'isola, anche se ci\u00f2 non imped\u00ec del tutto l'arrivo di rifornimenti inviati di notte con motozattere e altre piccole unit\u00e0. I bombardamenti ebbero l'effetto di sconvolgere le comunicazioni e la rete viaria, rendendo estremamente difficile la distribuzione di viveri e acqua, di porre fuori uso la centrale elettrica e di distruggere parte delle artiglierie (ma ancora la sera del 9 risultavano efficienti il 48% delle batterie contraeree e l'80% di quelle antinave). Le perdite umane tra la guarnigione e la popolazione civile furono molto limitate (una quarantina di morti e meno di 150 feriti tra i militari, 4 o 5 vittime e 6 feriti tra la popolazione civile), grazie alla grande disponibilit\u00e0 di rifugi in caverna, ma le ripercussioni sul morale delle ininterrotte incursioni aeree degli ultimi giorni furono pesanti. Un invito alla resa fu presentato dagli Alleati il 10 giugno, ma Pavesi non rispose (come aveva gi\u00e0 fatto una prima volta alcuni giorni prima); il giorno seguente, una flottiglia da sbarco di una cinquantina di unit\u00e0 britanniche, aventi a bordo 14\u00a0000 uomini, si present\u00f2 nelle acque antistanti Pantelleria. Alle 3:55 dell'11 giugno Pavesi chiese a Supermarina l'autorizzazione ad arrendersi; la richiesta fu portata a Benito Mussolini, il quale \u2013 dopo una consultazione con Supermarina e con il Comando supremo militare italiano \u2013 decise di autorizzarla, ordinando che il segnale di resa venisse trasmesso a mezzogiorno di quel giorno, e che la resa venisse motivata con la mancanza di acqua. L'ammiraglio Pavesi, tuttavia, non attese l'autorizzazione di Roma, e annunci\u00f2 la sua resa alle ore 11.\nInternato in un campo di prigionia nel Regno Unito, Pavesi fu rimpatriato nel novembre 1944. Nel mentre, in Italia, l'ammiraglio fu oggetto di durissime critiche\u00a0\u2013 specie negli ambienti del regime fascista, e ancor pi\u00f9, in seguito, di quelli della Repubblica di Sal\u00f2 \u2013 che lo accusavano di non aver opposto la dovuta resistenza all'attacco Alleato, \"quali le leggi del dovere e dell\u2019onore gli imponevano\", se non di aperto tradimento. Nel maggio 1944 fu processato e condannato a morte in contumacia dal Tribunale speciale per la difesa dello Stato di Parma.\nLa decisione di Pavesi \u00e8 stata da molti giustificata col fatto che una resistenza a oltranza avrebbe soltanto portato a un massacro della guarnigione e della popolazione civile di Pantelleria, senza che i piani Alleati potessero essere rimandati di pi\u00f9 di qualche giorno. Maggiori critiche hanno riguardato la decisione di non ordinare, prima della resa, la distruzione dei depositi di materiale, degli hangar e delle altre installazioni militari dell'isola, che caddero cos\u00ec intatte in mano nemica.\nPavesi riprese servizio nel 1945, a disposizione dello Stato Maggiore; nel 1946-1947 fu direttore generale del Corpo degli equipaggi militari marittimi, poi fu assegnato allo Stato Maggiore per incarichi speciali. Posto in ausiliaria per limiti d'et\u00e0 nel 1948, fu promosso ammiraglio di squadra nella riserva nel 1957. Mor\u00ec a Roma il 3 febbraio 1960."}
{"id": "6181129", "revid": "466539", "url": "https://it.wikipedia.org/wiki?curid=6181129", "title": "Paul Wagner (giocatore di baseball)", "text": "Biografia.\nMilit\u00f2 in Major League dal 1992 al 1999, lanciando per i Pittsburgh Pirates (1992-1997), i Milwaukee Brewers (1997-1998) e i Cleveland Indians (1999). Il 29 agosto 1995 and\u00f2 vicinissimo a registrare un no-hitter contro i Colorado Rockies: sub\u00ec, infatti, una sola valida da Andr\u00e9s Galarraga al nono inning con due battitori gi\u00e0 eliminati. Se completato, sarebbe stato il primo no-hitter per i Pirates dopo quello ottenuto da John Candelaria nel 1976. Wagner concluse la carriera in MLB con una Media PGL di 4,83. Lanci\u00f2 complessivamente per 598,2 inning concedendo 640 valide e 321 punti."}
{"id": "6181132", "revid": "729019", "url": "https://it.wikipedia.org/wiki?curid=6181132", "title": "Squadre di nuoto sincronizzato ai Giochi della XXVI Olimpiade", "text": "Di seguito l'elenco delle sincronette convocate per i Giochi della XXVI Olimpiade."}
{"id": "6181156", "revid": "2032913", "url": "https://it.wikipedia.org/wiki?curid=6181156", "title": "Ikon (gruppo musicale sudcoreano)", "text": "Gli Ikon (, spesso stilizzato come iKON) sono un gruppo musicale sudcoreano, formatosi a Seul nel 2015.\nStoria.\n2013-2014: prima del debutto e formazione.\nPrima della formazione del gruppo, il leader del gruppo B.I partecip\u00f2 alla canzone \"Indian Boy\" di MC Mong nel 2009. Si esib\u00ec con MC Mong al Dream Concert. Il cantante del gruppo June fece un'apparizione pre-debut all'et\u00e0 di tredici anni nello spettacolo \"Star King\". Partecip\u00f2 alla \"K-pop Star\" nel 2011. Il 3 gennaio 2011, B.I e Jinhwan si sono uniti alla YG Entertainment come apprendisti, cos\u00ec come Bobby una settimana dopo. I tre si allenarono insieme per un anno e formarono le basi di ci\u00f2 che sarebbe diventato \"Team B\". Il 18 aprile 2012 June e Yunhyeong si sono uniti al Team B, seguiti da Donghyuk come sesto e ultimo membro.\nNel 2013, BI, Bobby, Jinhwan, June, Donghyuk e Yunhyeong parteciparono come Team B nello show \"WIN: Who Is Next\", in competizione con altri apprendisti della \"Squadra A\" per la possibilit\u00e0 di debuttare nel gruppo. Il programma ha predisposto di tre turni di esibizioni e votazioni pubbliche, dopo le quali la squadra B alla fine ha perso contro la squadra A, che ha debuttato sotto il nome Winner. Durante il programma, la squadra pubblic\u00f2 due singoli: \"Just Another Boy\" e \"Climax\". I membri del Team B apparvero come ballerini nel video musicale di Taeyang \"Ringa Linga\".\nNel giugno 2014, la squadra B apparve nel programma \"Mix &amp; Match\". L'obiettivo dello show era di determinare la line-up finale degli Ikon, secondo il CEO della YG Entertainment, Yang Hyun-suk, il nome del gruppo deriva dall'intento di diventare un'icona per la Corea, da cui la \"K\". Mentre Bobby, B.I e Jinhwan erano membri confermati, i restanti membri del Team B erano in competizione con tre nuovi apprendisti; Jung Jin-hyeong, Yang Hong-seok e Jung Chan-woo, che in precedenza apparve nella televisione coreana come attore bambino. Pi\u00f9 di 150.000 fan si candidarono per partecipare alla performance finale dello show, e prima dell'annuncio della formazione ufficiale degli Ikon. La formazione finale conteneva i tre membri rimanenti della squadra B, con l'aggiunta di Chanwoo.\nDopo il successo dei programmi, gli Ikon tennero diversi incontri con i fan in Corea, Giappone e Cina. Nel settembre, circa 40.000 fan giapponesi fecero domanda per 2.000 biglietti in occasione di un incontro con i fan al Osaka Tojima River Forum, mentre oltre 50.000 fan cinesi fecero domanda per il loro incontro con i fan a Pechino. Il programma \u00e8 stato trasmesso il 29 dicembre 2014 sul canale CS in Giappone. Il 15 dicembre 2014, gli Ikon si esibirono come artisti d\u2019apertura al Bigbang's Japan Dome Tour 2014-2015 X. Il 28 gennaio 2015, \"Billboard\" ha elencato il gruppo come uno dei \"Top 5 artisti K-Pop da tenere d'occhio nel 2015\".\n2015: debutto e \"Welcome Back\".\nIl debutto ufficiale degli Ikon venne annunciato sul sito Web della YG Entertainment per il 15 settembre 2015. In seguito venne rivelato che il gruppo avrebbe pubblicato il loro album di debutto \"Welcome Back\" in due parti. La prima met\u00e0 dell'album, Debut Half Album, usc\u00ec il 1 \u00b0 ottobre, seguita dal debutto album completo il 2 novembre. La lista dei brani per il primo mezzo album fu pubblicata il 24 settembre. Il leader del gruppo B.I fu accreditato come produttore e co-compositore per tutte le tracce dell'album, con B.I e Bobby che hanno contribuito ai testi di tutti i brani e al cantante June che ha partecipato alla composizione della title track \"Rhythm Ta\".\nGli Ikon debuttarono con il \"pre-singolo\" \"My Type\" accompagnato dal video musicale pubblicato il 15 settembre 2015. Entro 24 ore dalla sua uscita, il video musicale di \"My Type\" super\u00f2 1,7 milioni di visualizzazioni su YouTube. Il gruppo vinse il suo primo premio musicale con il 26 settembre 2015 al \"Music Core\". Il 24 settembre, \"My Type\" ottenne una \"tripla corona\" alla Gaon, avendo conquistato il primo posto nella classifica digitale, il download e lo streaming simultaneamente per la 39\u00aa settimana del 2015. Il 18 settembre, il singolo divenne numero uno sulla tabella dei video musicali dei siti di streaming di musica cinese QQ Music e Youku. Inoltre, gli Ikon fecero tendenza su Weibo, dove sono stati ricercati per 1,3 miliardi di volte.\nIl gruppo tenne il loro primo concerto \"Showtime\" il 3 ottobre presso la Olympic Gymnastics Arena di Seul. \"Showtime\" \u00e8 stato trasmesso in diretta tramite l'app V di Naver e trasmesso da oltre 500.000 spettatori.\nIl 4 ottobre, il giorno dopo il loro concerto d'esordio, il gruppo fece il suo debutto al programma musicale \"Inkigayo\" con \"Rhythm Ta\" e \"Airplane\", ricevendo il loro terzo premio musicale per \"My Type\". L'8 ottobre, hanno vinsero al programma \"M Countdown\" con \"Rhythm Ta\". Secondo le Gaon Music Charts, gli Ikon hanno superato le classifiche di vendita di album settimanali con la prima met\u00e0 di Welcome Back per il 4-10 ottobre.\nNel mese di ottobre, gli Ikon avviarono una serie di incontri con i fan giapponesi intitolati \"iKontact\" e si tennero a Tokyo, Aichi, Fukuoka e Osaka, cui parteciparono 26.600 fan. Alla fine di quel mese, gli Ikon ricevettero un premio ai MelOn All-Kill Popularity. Il 28 ottobre, fu annunciato che l'uscita dell'album completo sarebbe stata posticipata al 14 dicembre, con due singoli digitali aggiuntivi pubblicati il 16 novembre.\nIl 16 novembre sono stati pubblicati due singoli digitali, \"Apology\" e \"Anthem\". \"Apology\" conquist\u00f2 il primo posto nella classifica digitale della Gaon per la 48\u00aa settimana del 2015. Il 24 dicembre, sono stati pubblicati tre nuovi singoli, \"Dumb &amp; Dumber\", \"What's Wrong?\" e \"I Miss You So Bad\".\n2016: debutto giapponese e nuova musica.\nIl 13 gennaio 2016, il gruppo debutt\u00f2 in Giappone con la versione giapponese del loro album \"Welcome Back\", l'album ha venduto 61.508 copie nella sua prima settimana di pubblicazione e ha segnato il terzo posto sulla Oricon Weekly, ottenendo il premio come nuovo miglior artista e premio come miglior artista ai Japan Record Award. Con la versione coreana l'album ha venduto oltre 100.000 copie in Giappone alla fine del 2016.\nIl 17 marzo 2016, la YG Entertainment annunci\u00f2 che gli Ikon avrebbero fatto il loro primo tour in Asia, intitolato \"iKoncert 2016: Showtime\" con date in Taiwan, Cina, Hong Kong, Thailandia, Singapore, Malesia e Indonesia. Il 1 \u00b0 luglio, la loro agenzia annunci\u00f2 il loro secondo tour nell'arena giapponese del gruppo intitolato \"iKon Japan Tour 2016\". Il tour \u00e8 stato programmato per visitare cinque citt\u00e0 per un totale di 14 concerti con una partecipazione di 150.000 fan. Successivamente, la YG aggiunse due spettacoli che si tennero a Tokyo a causa delle maggiori richieste di biglietti, aumentando cos\u00ec la partecipazione a 176.000 persone provenienti da sei citt\u00e0. Il 14 novembre, la YGEX annunci\u00f2 una seconda tappa per l'iKon Japan Tour nel 2017 a causa del successo del tour nell'arena, e visitarono la Yokohama Arena per la prima volta. La seconda tappa raccolse 120.000 fan da tre citt\u00e0, per aumentare la partecipazione del tour a 296.000 da 25 spettacoli.\nIl 30 maggio, il gruppo pubblic\u00f2 il singolo digitale \"#WYD\" (abbreviazione di \"What You Doing\"). La canzone debutt\u00f2 al numero tre sulla Gaon Digital Chart. Il 10 agosto fu annunciata l'uscita del primo singolo giapponese originale \"Dumb &amp; Dumber\". Il singolo \u00e8 stato pubblicato il 28 settembre con una versione CD + DVD e una versione CD. Debutt\u00f2 al primo posto sia nell'Oricon Daily Single Album Chart e nell'Oricon Weekly Single Album Chart.\nIl gruppo partecip\u00f2 al programma cinese \"Heroes of Remix\" a met\u00e0 2016, insieme a Psy come mentore. Erano gli artisti pi\u00f9 bravi dello spettacolo, vincendo tre settimane e ottenendo buone recensioni per le loro esibizioni. Ma a causa del problema della Difesa di Area Altitudine del Terminale (THAAD), il gruppo \u00e8 stato interamente modificato rispetto agli ultimi episodi dello spettacolo. Le loro attivit\u00e0 nello spettacolo e in tourn\u00e9e in Cina li hanno portati a vincere il gruppo coreano pi\u00f9 popolare asiatico ai China Music Awards, come miglior gruppo ai Netease Attitude Awards e Best New Force Group e album dell'anno ai QQ Music Awards.\n2017: concerti in Giappone e \"New Kids\".\nL'11 febbraio 2017, gli Ikon iniziarono il primo tour, con due spettacoli che si tennero al Kyocera Dome e Seibu Prince Dome, con 90.000 fan. Questo li segn\u00f2 come il gruppo pi\u00f9 veloce per fare un concerto in Giappone dal suo debutto. Il 18 giugno, vennero annunciati altri 22 concerti in otto citt\u00e0 giapponesi, con 233.000 fan.\nIl 2 marzo 2017, la YG Entertainment conferm\u00f2 che gli Ikon avrebbero iniziato a girare due video musicali per il loro nuovo album che sarebbe stato pubblicato ad aprile, durante le riprese del video musicale Chan si infortun\u00f2 alla caviglia e, di conseguenza, ritardarono il video musicale. Pubblicarono l\u2019album \"New Kids\" durante il 2017 e il 22 maggio, \"New Kids: Begin\".\n2018: completamento di \"New Kids\" e primo tour mondiale.\nGli Ikon ritornarono con il loro secondo album in studio e il secondo della serie di album in quattro parti del gruppo intitolata \"Return\" il 25 gennaio 2018. Il singolo principale, \"Love Scenario\", \u00e8 una reazione dolce, ma relativamente ottimista, rompere, con una melodia tortuosa che guida la traccia ritmica della danza. Il loro secondo album in studio comprende 12 brani tutti co-scritti dai membri B.I e Bobby tra cui Psy, Taeyang dei Big Bang e Tablo degli e Epik High, ha anche avuto un ruolo nelle canzoni di songwriting insieme ad alcuni frequenti collaboratori, tra cui Choice37 e Teddy Park.\nIl 5 febbraio, il loro singolo di successo \"Love Scenario\" raggiunse il numero 1 su numerose piattaforme digitali come iChart, Melon, Genie, Bugs, Mnet, Naver e Soribada e anche il numero 1 sull'iChart di Istiz del grafico settimanale in tempo reale, rendoli la seconda boy band ad aver raggiunto il numero uno in pi\u00f9 di sette classifiche musicali da quando iChart ha iniziato a classificare le canzoni nel 2010, con i Big Bang che avevano gi\u00e0 realizzato un'impresa simile. \"Love Scenario\" sal\u00ec in cima alla classifica settimanale Gaon per sei settimane, il primo artista a raggiungere questo traguardo. Il gruppo venne nominato dai migliori artisti della prima met\u00e0 del 2018 da Genie Music, mentre superarono il grafico giornaliero per 35 giorni.\nGli Ikon organizzarono un tour in Asia e visitarono otto citt\u00e0 e segn\u00f2 il loro secondo tour asiatico del gruppo dopo il loro iKoncert 2016: Showtime Tour, durante il periodo in cui durarono due intensi tour in Giappone, quando raccolsero circa 800.000 fan. Il tour vide l'Australia per la prima volta, con due spettacoli a Sydney e Melbourne.\nGli Ikon completarono la loro serie di album in quattro parti di \"New Kids\" con l'uscita del loro primo e secondo EP, \"New Kids: Continue\" e \"New Kids: The Final\" in agosto e ottobre 2018.\n2019-presente: uscita di B.I, \"I Decide\" e \"Why Why Why\".\nIl 12 giugno 2019 il sito sudcoreano \"Dispatch\" rilasci\u00f2 un rapporto esclusivo in cui accusa (B.I) di aver fatto uso di droghe illegali nel corso del 2016, allegando come prova degli screenshot dell'artista su KakaoTalk. Tali screenshot riportano e conversazioni di B.I con Han Seo-hee (precedentemente indagata per spaccio di sostanze illegali all'artista T.O.P dei Big Bang), in cui vide l'intenzione del cantante di acquistare LSD dalla ragazza. In seguito a questo scandalo B.I annunci\u00f2 la sua uscita dal gruppo tramite un post su Instagram. Questo scandalo caus\u00f2 delle conseguenze anche per Yang Hyun-suk, direttore dell'agenzia cui appartiene B.I, la YG Entertainment, che si ritir\u00f2 dalla sua posizione a causa di questo scandalo e per lo Scandalo del Burning Sun di Seungri.\nIl 6 febbraio 2020 il gruppo ha pubblicato il loro terzo EP, \"I Decide\".\nDopo un anno di inattivit\u00e0 musicale, il 3 marzo 2021 \u00e8 stato pubblicato il singolo \"Why Why Why\"."}
{"id": "6181162", "revid": "31789", "url": "https://it.wikipedia.org/wiki?curid=6181162", "title": "Sistema digerente", "text": ""}
{"id": "6181174", "revid": "47767", "url": "https://it.wikipedia.org/wiki?curid=6181174", "title": "Chiesa di San Michele Arcangelo (Bardi, Gravago)", "text": "La chiesa di San Michele Arcangelo \u00e8 un luogo di culto cattolico dalle forme barocche situato in localit\u00e0 Monastero di Gravago, frazione del comune di Bardi, in provincia di Parma e diocesi di Piacenza-Bobbio.\nStoria.\nSul luogo della chiesa attuale fu edificato in et\u00e0 longobarda, nel VII secolo, un monastero dedicato a san Michele Arcangelo, con chiesa annessa fondata ai tempi dell'abate Attala dai monaci dell'abbazia di San Colombano di Bobbio, sotto la cui influenza ed egemonia Gravago e Bardi ricadevano; a difesa della struttura e della zona fu successivamente costruito il castello.\nI diplomi dei re longobardi Ildebrando del 744 e Rachis del 746 confermarono il passaggio al vescovo di Piacenza del possesso dei monasteri regi e rurali di Fiorenzuola, Gravago e val di Tolla, e del monastero cittadino dei Santi Tommaso e Siro; un \"rector\" li reggeva in nome del vescovo.\nNel 1579 i locali del monastero furono trasformati nella canonica della chiesa adiacente, che fu completamente ricostruita nella seconda met\u00e0 del XVII secolo in stile barocco.\nNegli anni seguenti il tempio fu modificato a pi\u00f9 riprese, conservando solo l'abside dell'edificio seicentesco. Nel 1718 furono completati i lavori di ampliamento, che raddoppiarono le dimensioni della struttura originaria. Intorno alla met\u00e0 del secolo furono innalzati la facciata e il campanile, mentre le sei cappelle e gli altari furono aggiunti tra il 1760 e il 1774.\nNel 1870 fu sopraelevata la torre campanaria con la costruzione della cuspide.\nNel 1902 la chiesa fu ristrutturata e la facciata fu modificata con l'aggiunta del portale centrale neobarocco, dei capitelli corinzi e delle statue nelle nicchie. Al termine dei lavori, l'11 settembre dello stesso anno il luogo di culto fu solennemente consacrato dal vescovo di Piacenza Giovanni Battista Scalabrini.\nNel 2005 l'edificio fu restaurato e parzialmente consolidato, ma nel settembre del 2012, a causa di un dissesto idrogeologico che mise in serio rischio la stabilit\u00e0 della zona absidale, fu dichiarato inagibile e chiuso al culto, in attesa degli indispensabili lavori di rinforzo strutturale.\nDescrizione.\nLa chiesa si sviluppa su un impianto a navata unica affiancata da sei cappelle laterali, con ingresso a ovest e presbiterio a est.\nLa simmetrica facciata, interamente intonacata, \u00e8 scandita verticalmente in cinque parti da sei alte lesene coronate da capitelli corinzi, a sostegno della trabeazione spezzata; al centro \u00e8 posto il portale d'ingresso ad arco trilobato, delimitato da un'elaborata cornice modanata in pietra, con piedritti, capitelli a palmetta e bassorilievo a motivi fogliati in chiave di volta; pi\u00f9 in alto si apre un ampio finestrone strombato ad arco trilobato; ai lati di quest'ultimo sono collocate all'interno di nicchie ad arco a tutto sesto le statue di quattro \"Santi\". Nella parte superiore si apre nel mezzo un'ampia nicchia ad arco a tutto sesto contenente la statua di \"San Michele Arcangelo\", sormontata da un'altra leggera nicchia a forma di croce lobata; la porzione centrale \u00e8 delimitata da due lesene coronate da capitelli corinzi, a sostegno del frontone triangolare sommitale, con cornice arricchita da modiglioni; le quattro pi\u00f9 basse lesene laterali, intervallate da volute, culminano in alti pinnacoli piramidali.\nI fianchi intonacati sono scanditi da lesene in corrispondenza delle cappelle inferiori in aggetto e da profondi pilastri a sostegno di cinque ampie arcate a sesto ribassato nella parte superiore, incorniciando nelle tre porzioni centrali altrettanti finestroni quadrati.\nSul retro la bassa abside circolare \u00e8 caratterizzata dalla presenza di un'apertura centrale a croce lobata e di due alti finestroni rettangolari laterali.\nIl campanile, interamente rivestito in pietra, si innalza isolato a nord dell'abside; la torre a pianta quadrata \u00e8 suddivisa orizzontalmente in tre ordini da cornici marcapiano, mentre gli spigoli sono arricchiti da lesene; la cella campanaria si affaccia sui quattro lati attraverso aperture ad arco a tutto sesto, affiancate da piedritti con capitelli dorici. In sommit\u00e0, oltre la cornice modanata in aggetto, si eleva la lanterna a pianta ottagonale; quattro fianchi, delimitati da lesene, presentano centralmente piccole monofore ovali; a coronamento si staglia la piccola cupola in rame.\nAll'interno l'ampia navata \u00e8 coperta da volta a botte lunettata decorata con affreschi tardo-novecenteschi, tutti realizzati dal pittore pontremolese Tiziano Triani; i fianchi sono scanditi da lesene coronate da capitelli corinzi, a sostegno della trabeazione perimetrale spezzata, con cornice dipinta a festoni; ai lati si aprono attraverso ampie arcate a tutto sesto le sei cappelle, coperte anch'esse da volte a botte dipinte con cieli stellati.\nIl presbiterio absidato, leggermente sopraelevato e coperto da volta a botte, \u00e8 preceduto dall'arco a sesto ribassato, decorato con l'affresco rappresentante al centro il \"Santissimo Sacramento\" e ai lati sei \"Angeli\"; l'altare maggiore a mensa, retto da quattro colonnine tortili in marmo rosso di Verona, \u00e8 arricchito da un paliotto in marmo di Carrara, ornato con motivi a foglie dorate. Sul fondo le lesene corinzie delimitano verticalmente i due ampi finestroni laterali e la lunetta centrale.\nLa cappelle laterali di destra sono dedicate al battistero, a santa Lucia e al Sacro Cuore, mentre quelle di sinistra al confessionale, a sant'Anna e alla Madonna."}
{"id": "6181175", "revid": "1123217", "url": "https://it.wikipedia.org/wiki?curid=6181175", "title": "Ts'ai Lun", "text": ""}
{"id": "6181179", "revid": "1714743", "url": "https://it.wikipedia.org/wiki?curid=6181179", "title": "Giorgio Guglielmo del Palatinato-Zweibr\u00fccken-Birkenfeld", "text": "Vita.\nGiorgio Guglielmo nacque ad Ansbach nel 1591 come maggiore dei figli di Carlo I, conte palatino di Zweibr\u00fccken-Birkenfeld. Successe al padre nel 1600 come conte di Sponheim. Fu co-regnante del condominio sponheimicese insieme con il margravio Guglielmo di Baden-Baden, il quale aveva faticosamente respinto i movimenti controriformisti. Giorgio Guglielmo termin\u00f2 l'espansione del castello di Birkenfeld, che suo padre aveva cominciato, e pose le fondamenta della cappella del castello. Egli \u00e8 visto come un reggente economico e prudente, anche se egli non pot\u00e9 fare molto durante la guerra dei trent'anni, le cui terre furono invase nel 1635, e nello stesso anno scoppi\u00f2 la peste che uccise 416 persone. Nel 1666 nomin\u00f2 G\u00fcnter Heyler predicatore di corte a Birkenfeld. Giorgio Guglielmo mor\u00ec a Birkenfeld nel 1669 e fu sepolto nella chiesa parrocchiale di Birkenfeld; in seguito, la sua tomba fu spostata nella cappella del castello di Birkenfeld ed infine a Meisenheim.\nMatrimonio.\nGiorgio Guglielmo spos\u00f2 Dorotea di Solms-Sonnenwalde (1586\u20131625), figlia del conte Ottone, il 30 novembre 1616 ed ebbero i seguenti figli:\nGiorgio Guglielmo si spos\u00f2 una seconda volta con Giuliana di Salm-Grumbach (1616\u20131647) il 31 ottobre 1641. Il matrimonio rimase senza figli e la coppia divorzi\u00f2 dopo che Giuliana diede alla luce un bambino poco dopo le nozze di cui Giorgio Guglielmo non poteva esserne il padre. (Il padre del bambino in efeftti era Giovanni Ludovico di Salm-Dhaun.)\nGiorgio Guglielmo spos\u00f2 poi Anna Elisabetta di \u00d6ttingen-\u00d6ttingen (1603\u20131673), figlia del conte Luigi Eberardo, il 7 marzo 1649. Anche questo matrimonio fu senza figli."}
{"id": "6181180", "revid": "1573940", "url": "https://it.wikipedia.org/wiki?curid=6181180", "title": "\ua684", "text": "La \ua684, minuscolo \ua685, chiamata \u017ev\u0117, \u00e8 una lettera dell'alfabeto cirillico. \u00c8 una legatura delle lettere \u0417 e \u0416.\nLa lettera \u017ev\u0117 veniva utilizzata nella lingua abcasa in cui ha rappresentato la fricativa postalveolare sonora //, ma fu sostituita dalla lettera \u0436\u04d9."}
{"id": "6181185", "revid": "1652635", "url": "https://it.wikipedia.org/wiki?curid=6181185", "title": "Villa Correr Dolfin", "text": "Villa Correr Dolfin \u00e8 una villa veneta costruita alla fine del seicento a Rorai Piccolo, frazione di Porcia, in Provincia di Pordenone.\nIl nome della villa deriva da due importanti famiglie veneziane che contraddistinsero due fasi importanti della storia, i Correr di Santa Fosca e i Dolfin di Santa Margherita al Malcanton.\nEssa \u00e8 espressione della cultura di Venezia in territorio friulano, della testimonianza della nobilt\u00e0 dei committenti e di una fase importante della storia, anche economica, di Porcia.\nStoria.\nVilla Correr Dolfin viene meno nel seguire la configurazione delle classiche ville del tempo, le cosiddette \u201cville aperte\u201d, ville con fronte classico e ampi colonnati. Segue invece una struttura e dimensioni di isolamento e di chiusura sociale, la villa infatti viene recintata da mura che isolano il corpo padronale e lo distinguono dal contado. La costruzione delle ville, comunque, si adattava sempre alle caratteristiche fisiche del territorio e, nella bassa friulana, il clima temperato, le acque sorgive, la fertilit\u00e0 del suolo e la presenza di vie di comunicazione hanno favorito la creazione di ville signorili, collocate tra paese e campagna. \u00c8 il caso, questo, della Villa Correr Dolfin, villa situata in una posizione intermedia, che abbandona i colonnati a favore di una costruzione a blocco disposta su due piani con ampie e luminose finestre.\nVilla costruita in un territorio, quello friulano, a cui la famiglia Correr, famiglia di antichi Patrizi veneti, aveva indirizzato i propri interessi finanziari fin dalla prima met\u00e0 del seicento. Il Friuli, infatti, a quel tempo era considerato come terra privilegiata per investimenti via terra e via acqua. La navigabilit\u00e0 del fiume Livenza permetteva una comunicazione sicura con Venezia e, dall\u2019altro canto, le terre della regione erano abbondanti, fertili e quindi molto redditizie. Altro punto a favore della terra friulana era il legname presente in abbondanza, legname cui la stessa Venezia vedeva come necessario e usava in grandi quantit\u00e0. La famiglia Correr riusc\u00ec quindi a creare un\u2019attivit\u00e0 molto redditizia. Villa Correr Dolfin \u00e8 stata un segno tangibile degli importanti e stretti rapporti creatisi tra Friuli Occidentale e Venezia.\nDescrizione.\nInterni.\nVilla Correr Dolfin \u00e8 dotata di due ingressi, uno posto nella facciata principale e l\u2019altro posto nella facciata posteriore. Entrambi danno accesso diretto al grande salone. Il grande salone centrale rispecchia i criteri adottati e suggeriti dal Palladio, esso \u00e8 l\u2019ambiente principale della dimora e la sua ampiezza corrisponde a quella della loggia. Intorno al salone vengono ripartiti gli altri ambienti della casa, anche essi seguono una simmetria precisa e sono collegati tra di loro. La lunga sala e le altre stanze sono coperte da un soffitto di legno. Tutti gli ambienti sono illuminati da alte finestre ben allineate tra loro, il tutto allineato anche con le porte del primo piano. Il secondo piano della villa \u00e8 il piano nobile, questo lo possiamo dire con sicurezza perch\u00e9 nel piano sono presenti grandi camini in marmo.\nGli ambienti interni sono tutti caratterizzati da affreschi, sono affrescate le pareti interne al piano terra e al primo piano, i due vasti saloni centrali e le otto stanze angolari.\nAl di sopra della porta d\u2019ingresso \u00e8 collocato lo stemma della famiglia Correr circondato da una ghirlanda verde.\nAd oggi gli affreschi non sono ben identificabili perch\u00e9 conservati in cattivo stato.\nEsterni.\nAd est della villa si estende la barchessa, basso edificio porticato. Essa \u00e8 una struttura funzionale che veniva costruita per custodire, al riparo delle intemperie, i prodotti agricoli, i legnami e altri strumenti necessari alla villa. Il porticato \u00e8 architravato con colonne doriche e soffitto ligneo. La barchessa \u00e8 distribuita su due piani e vi sono quattro porte che permettono l\u2019accesso.\nSempre all'esterno troviamo la chiesa che viene orientata verso la strada principale. Essa \u00e8 sollevata da terra per mezzo di un basamento e, per raggiungere la porta di ingresso, si salgono cinque gradini. La faccia \u00e8 molto semplice e richiama alcuni esempi delle architetture palladiane. All'interno la chiesa \u00e8 composta da un\u2019unica aula rettangolare, senza coro ed \u00e8 illuminata da tre finestre. L\u2019altare, all'interno, \u00e8 sopraelevato ed \u00e8 decorato con marmi policromi. Il soffitto \u00e8 dipinto e rappresenta la Vergine in cielo.\nIl giardino di villa Correr Dolfin si presenta con un giardino all'italiana, il quale presupponeva uno stretto rapporto tra architetture e aree verdi all'interno di un disegno geometrico che legava l'edificio agli elementi naturali. La parte anteriore \u00e8 ripartita in settori dai viali rettilinei. \u00c8 un giardino a ripartizione geometrica, piano con alberi e gli arbusti piantati ai lati e sul fondo del giardino.\nGli esterni, studiati e costruiti con queste modalit\u00e0, avevano lo scopo di rendere importante il blocco padronale."}
{"id": "6181186", "revid": "1543377", "url": "https://it.wikipedia.org/wiki?curid=6181186", "title": "Baker (Missouri)", "text": "Baker \u00e8 un villaggio degli Stati Uniti d'America della contea di Stoddard nello Stato del Missouri. La popolazione era di 3 persone al censimento del 2010.\nGeografia fisica.\nBaker \u00e8 situata a (36.773613, \u221289.761513).\nSecondo lo United States Census Bureau, ha un'area totale di 0,21 miglia quadrate (0,54\u00a0km\u00b2).\nSociet\u00e0.\nEvoluzione demografica.\nSecondo il censimento del 2010, c'erano 3 persone.\nEtnie e minoranze straniere.\nSecondo il censimento del 2010, la composizione etnica del villaggio era formata dal 100,0% di bianchi."}
{"id": "6181189", "revid": "74173", "url": "https://it.wikipedia.org/wiki?curid=6181189", "title": "Collegi elettorali del Regno Unito", "text": "Nel Regno Unito, ognuna delle aree o divisioni elettorali chiamate collegi elegge un membro di un Parlamento o di un'Assemblea, con l'eccezione delle circoscrizioni elettorali del Parlamento europeo che sono collegi elettorali plurinominali.\nAll'interno del Regno Unito vi sono cinque corpi legislativi, con membri eletti da distretti elettorali chiamate collegi, in opposizione ai \"wards\":\nTra il 1921 ed il 1973, il seguente corpo legislativo comprendeva membri eletti da collegi:\nLe aree elettorali chiamate circoscrizioni venivano utilizzate anche per le elezioni del Parlamento europeo.\nNelle elezioni del governo locale (ad eccezione dell'Assemblea di Londra), le aree elettorali sono chiamate ward.\nCollegi di contea e di borough.\nI collegi della Camera dei Comuni, dell'Assemblea dell'Irlanda del Nord, del Parlamento scozzese e dell'Assemblea del Galles sono designate come collegi di \"contea\" (\"county constituency\") o di \"borough\" (\"borough constituency\"), ad eccezione della Scozia dove viene utilizzato il termine \"burgh\" anzich\u00e9 \"borough\". Con l'avvento del suffragio universale, la differenza tra questi collegi \u00e8 molto sottile; in precedenza, il diritto di voto era diverso, e vi erano anche i collegi di \"borough di contea\" e \"universitarie\".\nI collegi di borough sono in prevalenza urbane, mentre quelle di contea sono prevalentemente rurali. Non vi sono criteri definiti per la distinzione; la Commissione sui Confini per l'Inghilterra ha stabilito che, \"come principio generale, dove il collegio contenga pi\u00f9 di un piccolo elemento rurale, dovrebbe in generale essere definito come collegio di contea. Altrimenti, dovrebbe essere designato come collegio di borough\". In Scozia, tutte i collegi sono di contea, ad eccezione di quelle delle citt\u00e0 di Glasgow, Edimburgo, Aberdeen, Dundee e tre aree urbane del Lanarkshire Settentrionale.\nIl presidente di seggio \u00e8 tipicamente il l'amministratore del consiglio locale o il capo dei servizi legali. Il ruolo, tuttavia, \u00e8 separato da queste cariche, e pu\u00f2 essere detenuto da qualsiasi persona nominata dal Consiglio. I limiti di spesa per le campagne elettorali sono differenti nei due tipi di collegio, e ci\u00f2 \u00e8 dovuto al fatto che nei collegi di contea i candidati tendono a dover viaggiare maggiormente.\nPer le elezioni suppletive di ciascuno di questi corpi legislativi, il limite in tutti i collegi \u00e8 \u00a3 100.000.\nStoria.\nNella Camera dei Comuni d'Inghilterra, ogni contea eleggeva due \"cavalieri della contea\", mentre ogni borough affrancato eleggeva \"cittadini\" (di solito due, talvolta quattro, e in pochi casi uno solo). Dal 1535 venne rappresentata ogni contea e borough del Galles, tramite un cavaliere o un cittadino. L'elettorato venne ristretto in maniera diversa nei diversi tipi di collegio: nei collegi di contea potevano votare coloro che disponevano di 40 scellini (ossia i proprietari terrieri), mentre nei collegi di borough l'elettorato variava da coloro che disponevano di una abitazione di misura minima, dando quindi il diritto di voto a molti, fino ai borghi putridi con pochissimi votanti. Un \"borough di contea\" era un collegio che combinava gli elettorati di contea e borough. Fino al 1950 vi furono anche circoscrizioni universitarie, che offrivano ai laureati una rappresentanza aggiuntiva.\nDistinzioni simili si applicavano nella Camera dei Comuni irlandese, mentre i membri eletti al Parlamento di Scozia in collegi non-universitari erano chiamati Commissari di Contea e Commissari di Burgh. Dopo l'Atto di Unione del 1707, i burgh scozzesi furono raggruppati in distretti nel Parlamento di Gran Bretagna, ad eccezione di Edimburgo che rimase un collegio a s\u00e9 stante. Dopo l'Atto di Unione del 1800, i pi\u00f9 piccolo borough irlandesi persero la rappresentanza, mentre la maggior parte degli altri inviava un solo deputato al Parlamento del Regno Unito.\nIl Reform Act 1832 ridusse il numero dei borough parlamentari eliminando i borghi putridi; divise anche le contee pi\u00f9 estese in due \"divisioni\" ciascuna con due seggi, e i confini di queste furono definiti con il Parliamentary Boundaries Act 1832, che diede anche a sette contee un terzo membro. Il Redistribution of Seats Act 1885 equalizz\u00f2 la popolazione di ciascun collegio: divise i borough maggiori in circoscrizioni a singolo seggio, ridusse i borough minori da due seggi ad uno solo, divise le contee e le divisioni con due seggi in due collegi a singolo seggio, e le contee con tre seggi in collegi con singolo seggio.\nLa Camera dei Comuni (con il Redistribution of Seats Act 1958) elimin\u00f2 la quota elettorale comune in tutto il Regno Unito con quattro quote minime separate per ogni seggio, e di conseguenza venne stabilito che i seggi in Inghilterra dovevano avere un elettorato minimo di 69.534 persone, in Irlanda del Nord un seggio ogni almeno 67.145 abitanti, in Galles ogni 58.383 persone e in Scozia ogni 54.741 abitanti.\nCollegi della Camera dei Comuni.\nAlle elezioni generali nel Regno Unito del 2005 la Camera dei Comuni contava 646 collegi che coprivano l'intero Regno Unito. Il numero crebbe fino a 650 alle elezioni del 2010; ogni collegio elegge un membro del Parlamento con il sistema maggioritario a turno unico. Il candidato che prende il maggior numero di voti nella circoscrizione, viene eletto rappresentante alla Camera dei Comuni per quel collegio.\nLa Camera dei Comuni \u00e8 una delle due camere del Parlamento del Regno Unito, l'altra \u00e8 la Camera dei Lord.\nCollegi dell'Assemblea di Londra.\nVi sono 14 collegi dell'Assemblea di Londra, e coprono l'intera area della Greater London; ogni collegio elegge un membro dell'assemblea con il sistema maggioritario a singolo turno. Otto membri addizionali vengono eletti dall'intera Greater London per costituire una forma mista di rappresentanza proporzionale.\nI nomi dei collegi ed i loro confini rimangono quelli della prima elezione dell'Assemblea nel 2000.\nL'Assemblea fa parte dell'Autorit\u00e0 della Grande Londra e le elezioni generali dell'Assemblea si svolgono insieme a quelle per il Sindaco di Londra.\nCollegi dell'Assemblea dell'Irlanda del Nord.\nVi sono 18 collegi per l'Assemblea dell'Irlanda del Nord: quattro borough per Belfast e 14 collegi di contea nel resto della nazione (come indicato sotto).\nOgni collegio elegge sei membri dell'Assemblea per costituire tutti i 108 membri con il sistema del voto singolo trasferibile. I confini dei collegi dell'Assemblea sono identici ai loro equivalenti alla Camera dei Comuni del Regno Unito.\nI collegi non sono utilizzate per l'elezione degli 11 consigli di distretto.\nCollegi del Parlamento scozzese.\nI collegi del Parlamento scozzese sono talvolta chiamati \"collegi di Holyrood\" per distinguerle da quelle di Westminster (cio\u00e8 della Camera dei Comuni). L'edificio del Parlamento scozzese si trova nell'area di Holyrood a Edimburgo, mentre il principale luogo di riunione del Parlamento del Regno Unito si trova al Palazzo di Westminster, nella Citt\u00e0 di Westminster.\nEsistono 73 collegi di Holyrood che coprono l'intera Scozia, ed ognuna di queste elegge un deputato al Parlamento scozzese utilizzando il sistema maggioritario a turno unico. Inoltre, i collegi sono raggruppati in otto regioni elettorali, e ognuna di queste regioni elegge dei membri addizionali, per produrre una firma di sistema proporzionale misto.\nI collegi esistenti furono create per le prime elezioni parlamentari scozzesi, nel 1999; quando furono create, tutte tranne due avevano gli stessi nomi e confini dei collegi di Westminster. Le due eccezioni erano i collegi di Orcadi e Shetland, che coprivano rispettivamente gli omonimi arcipelaghi. Per le elezioni del Parlamento del Regno Unito, invece, Orcadi e Shetland costituiscono un unico collegio.\nNel 1999, con lo \"Scotland Act 1998\", si pensava che vi sarebbe stato un collegamento permanente tra i collegi di Holyrood e quelli di Westminster; il legame fu in seguito rotto con una legge del 2004, che permise la creazione di una nuova versione dei collegi di Westminster senza modificare quelle di Holyrood. I nuovi confini dei collegi di Westminster divennero effettivi a partire dalle elezioni generali nel Regno Unito del 2005.\nCollegi dell'Assemblea per il Galles.\nVi sono 40 collegi dell'Assemblea Nazionale per il Galles che coprono l'intero Galles, e ognuna elegge un membro dell'Assemblea per il sistema maggioritario a turno unico. Inoltre, i collegi sono raggruppati in cinque regioni elettorali, e ognuna di queste elegge quattro membri addizionali, per generare una forma di rappresentanza proporzionale mista.\nL'attuale conformazione dei collegi dell'Assemblea \u00e8 la seconda; la prima fu creata per le prime elezioni per l'Assemblea Nazionale per il Galles del 1999."}
{"id": "6181190", "revid": "339392", "url": "https://it.wikipedia.org/wiki?curid=6181190", "title": "Circoscrizioni elettorali del Parlamento britannico", "text": ""}
{"id": "6181192", "revid": "1123217", "url": "https://it.wikipedia.org/wiki?curid=6181192", "title": "Quattro grandi invenzioni dell'antica Cina", "text": ""}
{"id": "6181215", "revid": "729019", "url": "https://it.wikipedia.org/wiki?curid=6181215", "title": "Squadre di nuoto sincronizzato ai Giochi della XXVII Olimpiade", "text": "Di seguito l'elenco delle sincronette convocate per i Giochi della XXVI Olimpiade.\nFormazioni.\nNB: in grassetto le rappresentanti della gara di duo, mentre in \"corsivo\" le riserve."}
{"id": "6181228", "revid": "767487", "url": "https://it.wikipedia.org/wiki?curid=6181228", "title": "Goliyon Ki Raasleela Ram-Leela", "text": "Goliyon Ki Raasleela Ram-Leela (in italiano \"Ram-Leela: una storia di proiettili\" ), o semplicemente Ram-Leela, \u00e9 un film del 2013 diretta da Sanjay Leela Bhansali.\nIl film \u00e8 una tragicommedia indiana, adattamento dell'opera di Shakespeare \"Romeo e Giulietta\", ambientata in tempi violenti. I protagonisti sono interpretati da Ranveer Singh e Deepika Padukone, e i ruoli di supporto sono interpretati da Supriya Pathak Kapur, Richa Chadda, Sharad Kelkar, Gulshan Devaiah, Barkha Bisht Sengupta e Abhimanyu Singh. Il film presenta anche la partecipazione straordinaria di Priyanka Chopra nella canzone \"Ram Chahe Leela\". Il film era inizialmente intitolato \"Ram-Leela\" che fu poi cambiato in \"Goliyon Ki Raasleela Ram-Leela\".\nIl film ha debuttato con il successo della critica ed eccezionali riscontri al botteghino in tutto il mondo guadagnando 2.02 miliardi di rupie (27 milioni di euro). Il film \u00e8 diventato il quinto di maggiore incasso del 2013 e ha vinto tre Filmfare Awards con Deepika vincitrice del suo primo Filmfare Award per la miglior attrice, su un totale di otto candidature.\nTrama.\nAmbientato in territorio gujarati tra sparatorie, vendette e atmosfere musicali straordinarie.\nDurante il festival dell'Holi, Ram, un Rajadi, si entra in casa dei Sanera e flirta con Leela mentre la madre Dhankor Baa, la capo stipite, cerca di organizzare il fidanzamento della figlia con un NRI.\nIl fratello maggiore di Leela, Khanji, si rende conto dell'intrusione di Ram e manda la polizia ad arrestarlo cosa che non succede dato che Ram gli offre alcuni suoi film a luci rosse. Col tempo Ram e Leela si innamorano ma tutto si complica quando Khanji uccide accidentalmente il fratello di Ram, Meghji e a sua volta Ram uccide Khanji. Ram e Leela decidono di scappare insieme. Si sposano in segreto ma prima di poter consumare il matrimonio gli amici di Ram lo attraggono con l'inganno e lo fanno ubriacare e informano la posizione di Leela alla sua famiglia. Il giorno dopo Leela \u00e8 riportata con la forza da suo cugino, Bhavani.\nLa famiglia di Ram prende questo in modo positivo, l'aver danneggiato la reputazione di Leela e lo nominano capo dei Rajadi."}
{"id": "6181230", "revid": "1571097", "url": "https://it.wikipedia.org/wiki?curid=6181230", "title": "Piove ormai da tre giorni", "text": "Piove ormai da tre giorni \u00e8 un brano musicale del gruppo musicale italiano Mod\u00e0.\n\u00c8 stato pubblicato il 25 novembre 2016 come il primo singolo estratto dalla riedizione dell'album \"Passione maledetta\", uscita il precedente 9 novembre.\nVideo musicale.\nIl videoclip, diretto da Matteo Alberti e Fabrizio De Matteis, \u00e8 stato pubblicato in concomitanza con il lancio del singolo sul canale YouTube del gruppo e vede la partecipazione degli attori Marco Palvetti, Patrizia Iorio e Leonardo Ferrari."}
{"id": "6181234", "revid": "729019", "url": "https://it.wikipedia.org/wiki?curid=6181234", "title": "Jos\u00e9 de Ezquerra y Guirior", "text": "Biografia.\nNacque ad Tudela (provincia di Navarra) il 25 gennaio 1756, figlio di don Joaqu\u00edn de Ezquerra y Larrea e do\u00f1a Paula Ignacia Guirior y Otazu. Entr\u00f2 in qualit\u00e0 di guardiamarina nella Compagnia del Dipartimento di Cadice il 1 ottobre 1769. Dopo aver superato l'esame teorico si imbarc\u00f2 su varie navi per l\u2019addestramento iniziale, venendo promosso alf\u00e9rez de fregata il 15 gennaio 1771, ed imbarcandosi sul vascello \"Atlante\" navig\u00f2 nell\u2019Oceano Atlantico. Trasferito sul vascello \"Princesa\" effettu\u00f2 una crociera di addestramento alle Canarie per passare quindi sulla fregata \"Lucia\" con cui navig\u00f2 nell\u2019Atlantico e nel Mediterraneo. Trasferitosi sulla fregata \"Santa Catalina\" and\u00f2 nelle Indie occidentali in quanto la nave divenne stazionaria a Cartagena de Indias. Il 1 novembre 1774 assunse il comando della corvetta \"Ventura\" che svolse missioni di guardacoste, e in una delle sue crociere, il 23 maggio 1775, la nave si aren\u00f2 all'entrata del porto di Maracaibo. Sottoposto a Consiglio di guerra fu assolto da ogni accusa, si imbarc\u00f2 sulla fregata \"Industria\" e poi sulla \"Rosario\", con cui ritorn\u00f2 a Cadice. Promosso alf\u00e9rez de nav\u00edo il 17 marzo 1776, rimase sulla \"Rosario\" fino al 27 agosto quando la fregata and\u00f2 in disarmo. Trasferito alla fanteria di marina, con Real Orden del 17 luglio 1777 fu promosso al grado di teniente de fregata. Imbarcatosi sulla fregata \"Santa Catalina\" al comando di don Jos\u00e9 de Varela y Ulloa, salp\u00f2 per il Mar del Plata recando la notizia della firma della pace con il Portogallo. Da Montevideo la nave si port\u00f2 nelle isole del golfo di Guinea per riprendere possesso delle isole di Fernando Poo e Annobon, dove compirono numerosi rilievi idrografici. Arrivato a Cadice il 15 aprile 1779, il 14 maggio successivo fu promosso teniente de nav\u00edo imbarcandosi sul vascello da 100 cannoni \"Rayo\" su cui alzava la sua insegna il tenente generale don Miguel Gast\u00f3n. Entrato a far parte della squadra navale del tenente generale Luis de C\u00f3rdova y C\u00f3rdova che operava insieme a quella francese al comando del Conte d\u2019Orvilliers, il \"Rayo\" fu impegnato in azione nel Canale della Manica contro le navi inglesi al comando dell\u2019ammiraglio Charles Hardy. Le navi inglesi furono costrette a ritornare alle loro basi perdendo il vascello da 74 cannoni \"Ardent\" che fu catturato dai francesi. Le due flotte lasciarono la Manica per andare a bloccare il porto di Gibilterra dove rimase fino al 10 novembre 1781 quando assunse il comando della fregata \"Santa Bibiana\" con cui salp\u00f2 per L'Avana e poi Veracruz, inquadrata nella divisione del brigadiere generale don F\u00e9lix de Tejada. Ritorn\u00f2 a Cadice in forza alla squadra del tenente generale Jos\u00e9 Solano Marchese del Socorro. Al suo arrivo la nave venne disarmata ed egli assegnato ai servizi in arsenale, venendo promosso capitan de freg\u00e1ta il 15 novembre 1784. Divenuto vicecomandante della fregata \"Santa Escol\u00e1stica\", serv\u00ec nella Squadra di evoluzione agli ordini del tenente generale Juan de L\u00e1ngara y Huarte dal 9 febbraio al 5 dicembre del 1787. Il 6 dicembre assunse il comando della fregata \"Santa Teresa\" con cui effettu\u00f2 missioni di guardia costiera fino al 24 marzo 1788, quando assunse il comando della fregata \"Santa Leocadia\" con cui salp\u00f2 verso l\u2019isola di Trinidad de Barlovento e poi per Cartagena de Indias. Ritornato in Europa, arriv\u00f2 a El Ferrol il 5 luglio 1789 e la sua nave fu messa in disarmo.\nIl 12 luglio 1791 assunse il comando della fregata \"Santa Elena\", con cui effettu\u00f2 alcune missioni fino alle isole di S\u00e3o Vicente e La Roca a protezione del traffico in arrivo da oltremare, venendo promosso capitan de nav\u00edo il 17 gennaio 1792. Nel 1793, con lo scoppio della guerra con la Repubblica francese, assunse il comando del vascello da 74 cannoni \"San Ferm\u00edn\" assegnato alla squadra del tenente generale L\u00e1ngara y Huarte che si riun\u00ec con quella dell\u2019ammiraglio britannico Samuel Hood nell'occupazione del porto francese di Tolone. Quando le forze anglo-spagnole evacuarono Tolone, il vascello trasport\u00f2 esuli monarchici francesi rifugiatesi nell'arsenale, ed arriv\u00f2 alle Isole di Hy\u00e8res dove si riun\u00ec con il resto della squadra raggiungendo quindi il porto di Mah\u00f3n (Baleari) e quindi Cartagena. Trasferito al comando del vascello \"San Joaqu\u00edn\" salp\u00f2 per Livorno dove imbarc\u00f2 il Duca di Parma che doveva sposare la Principessa Maria Luisa, e una volta avvenute le nozze part\u00ec nuovamente dalla Spagna con a bordo la coppia per riportarla in Toscana, rientrando quindi a Cartagena l\u201911 luglio 1795. Passato al comando del vascello \"San Ildefonso\" con cui salp\u00f2 per l\u2019Inghilterra effettuando crociere di sorveglianza fino alla firma della Pace di Basilea, avvenuta il 22 luglio dello stesso anno.\nQuando fu dichiarata la guerra con la Gran Bretagna, nel dicembre 1797 assunse il comando del vascello \"San Fernando\", nave di bandiera del Jefe de Escuadra don Pedro Luis Obreg\u00f3n y Ceballos divenendo Capo di stato maggiore della squadra navale. L\u2019anno successivo partecip\u00f2 al trasporto delle truppe della divisione del Maresciallo di campo Marchese di Casa Caijgal da La Coru\u00f1a a Santa Cruz de Tenerife, eludendo la sorveglianza effettuata dalle navi della marina inglese. Rientrato a El Ferrol sbarc\u00f2 dal \"San Fernando\" in quanto nominato, con Real Orden del 20 agosto 1799, Viceispettore delle forniture dell\u2019arsenale.\nIl 4 gennaio 1800 assunse il comando del vascello a tre ponti da 112 cannoni \"Real Carlos\", nave di bandiera del tenente generale Juan Joaqu\u00edn Moreno. \nNel maggio dello stesso anno partecip\u00f2 con il resto della squadra al comando del tenente generale Moreno, alla difesa del porto di El Ferrol dal tentativo di sbarco inglese effettuato dalla navi del contrammiraglio John Borlase Warren. \nAll\u2019alba del 26 agosto le truppe da sbarco inglesi vennero attaccate da una colonna di fanti scesi da numerose navi spagnole, e da 56 fanti di marina e 67 soldati del Reggimento delle Asturie scesi dal vascello \"Argonauta\". Il 20 aprile 1801 le navi di Moreno salparono da El Ferrol raggiungendo il 25 successivo il porto di Cadice dove gettarono l\u2019ancora. \nLa campagna di Algeciras.\nIl 13 giugno 1801 una squadra navale francese al comando del contrammiraglio Charles-Alexandre L\u00e9on Durand Linois, composta da 3 navi di linea e una fregata, aiutata da alcune unit\u00e0 minori spagnole, sconfisse una squadra di sei vascelli di linea inglesi al comando del retroammiraglio Sir James Saumarez durante la battaglia combattuta nella baia di Algeciras. Terminato lo scontro la squadra francese entr\u00f2 nel piccolo porto di Algeciras, mentre gli inglesi ripararono a Gibilterra in attesa della rivincita. Il contrammiraglio Linois sollecit\u00f2 gli spagnoli, tramite il suo sottoposto Pierre Dumanoir le Pelley, a mandare rinforzi, per consentirgli di riparare a Cadice, e da quello stesso porto su ordine dell\u2019ammiraglio de Mazarredo salp\u00f2 una formazione navale al comando del tenente generale Moreno, composta da cinque vascelli spagnoli e uno francese, il \"Saint Antoine\" al comando del Commodoro Julien Le Ray, e da una fregata spagnola e varie imbarcazioni minori francesi. Raggiunto il porto di Algeciras in quello stesso pomeriggio, Moreno si ricongiunse con Linois, e le due squadre salparono nuovamente all\u2019alba del 12 luglio per rientrare a Cadice, inseguite dalla squadra inglese di Saumarez. L'ammiraglio francese aveva voluto portare con s\u00e9 anche il vascello da 74 cannoni \"Annibal\", catturato ai britannici durante la precedente battaglia ed incorporato nella flotta francese. Tale nave versava in cattive condizioni e navigava a rimorchio della fregata \"Indienne\" ritardando la marcia di tutta la formazione. I due ammiragli, seguendo le nuove direttive impartite dall\u2019ammiragliato spagnolo, trasbordarono sulla fregata \"Sabine\", e Moreno, preoccupato di arrivare il pi\u00f9 presto possibile a Cadice fece rientrare l\u2019\"Annibal\" ad Algeciras.\nNella notte tra il 12 e il 13 luglio avvenne un nuovo scontro, in quanto Saumarez aveva lasciato libere le sue navi di rompere la formazione e inseguire la retroguardia del nemico. Il vascello \"Superb\", al comando del capitano Richard Goodwin Keats, riusc\u00ec ad avvicinarsi ai tre vascelli di retroguardia. Si trattava del \"Real Carlos\" che navigava di conserva con il \"San Hermenegildo\" a babordo e il \"Saint Antoine\" a tribordo ma molto attardato. Il \"Superb\" attacc\u00f2 completamente oscurato il \"Real Carlos\" da 320\u00a0m che fu pesantemente colpito, perdendo l\u2019albero di gabbia, ed avendo un vasto incendio a bordo divenne ben presto visibile a tutte le altre navi. Di questo fatto approfitt\u00f2 il vascello \"San Hermenegildo\" che, contravvenendo ai rigidi ordini di Moreno, attacc\u00f2 alla cieca il \"Real Carlos\". L\u2019attacco ebbe immediata risposta e le due navi spagnole presero a spararsi bordate su bordate che terminarono quando il \"Real Carlos\", ormai in preda ad un incendio incontrollabile, sband\u00f2 andando a collidere con il \"San Hermenegildo\". Quest\u2019ultimo rimase irrimediabilmente agganciato al \"Real Carlos\" e fu immediatamente preda di vasti incendi. Nessuna delle navi inglesi presenti in zona riusc\u00ec a portare soccorso ai marinai delle due navi che cercavano di abbandonare i vascelli in fiamme a bordo di piccole imbarcazioni, e alla 0:15 il \"San Carlos\" esplose affondando, seguito poco tempo dopo dal \"San Hermenegildo\". I superstiti furono 298, ma si registrarono oltre 1700 vittime, tra cui il comandante del \"Real Carlos\" don Jos\u00e9 de Ezquerra y Guirior e quello del \"San Hermenegildo\" don Manuel Antonio de Empar\u00e1n y Orbe.\nNel Pantheon dei Marinai illustri che si trova all'interno dei terreni della base militare di San Carlos, a San Fernando (Cadice), si trova una lapide con la seguente iscrizione: \"A la memoria del Capit\u00e1n de Nav\u00edo Don Jos\u00e9 de Ezquerra y Guirior . Muerto en la voladura del nav\u00edo de su mando Real Carlos en el combate del estrecho de Gibraltar, 12 de Julio de 1801.\""}
{"id": "6181235", "revid": "1149807", "url": "https://it.wikipedia.org/wiki?curid=6181235", "title": "Non hai scelta - Il coraggio di una madre", "text": "Non hai scelta - Il coraggio di una madre (\"Une chance de trop\") \u00e8 una miniserie televisiva francese del 2015 trasmessa dal 15 al 29 ottobre 2015 sul canale TF1.\nLa serie \u00e8 tratta dall'omonimo romanzo \"No second chance\" dello scrittore statunitense Harlan Coben.\nIn Italia, la serie \u00e8 stata interamente pubblicata l'8 aprile 2016 sul servizio a pagamento Infinity TV, mentre in chiaro \u00e8 andata in onda dal 15 al 29 dicembre 2016 su Rete 4.\nTrama.\nAlice Lambert esce per andare a correre con il suo migliore amico Luigi. Prepara la bottiglia di sua figlia Tara, 6 mesi, poi due colpi... e questo \u00e8 il buco nero. Va in coma per otto giorni e dopo il suo risveglio si immerge in una realt\u00e0 da incubo: il marito Laurent \u00e8 stato assassinato e la loro figlia \u00e8 stata rapita. Manipolati da presunti rapitori sospettati dalla polizia, Alice non abbandona la sua ricerca. Lei sa, lei sente: la figlia \u00e8 in attesa da qualche parte, ma dove? Per trovarla, chiede aiuto all'unica persona di cui si fida, Richard, il suo amore d'infanzia e poliziotto. Fino a che punto siete disposti ad andare a salvare il vostro bambino? Una domanda che ogni genitore teme. Alice non ha altra scelta..."}
{"id": "6181237", "revid": "72396", "url": "https://it.wikipedia.org/wiki?curid=6181237", "title": "C.S. Pacat", "text": "Biografia.\nPacat \u00e8 nata a Melbourne, Australia, e ha studiato all'Universit\u00e0 di Melbourne. Ha vissuto in molte citt\u00e0 tra cui Perugia, dove ha studiato all'Universit\u00e0 di Perugia, e Tokyo, dove ha vissuto per cinque anni. Pacat ha scritto la sua trilogia \"Captive Prince\" mentre lavorava da traduttrice e durante il suo periodo di formazione da geologa.\nCarriera letteraria.\nIl primo romanzo di Pacat, \"Captive Prince\", \u00e8 stato originariamente pubblicato in formato seriale online, dove ha attirato attenzione virale. Autopubblicato nel febbraio del 2013, \"Captive Prince\" \u00e8 stato poi acquistato da Penguin Random House, e pubblicato commercialmente nell'aprile del 2015. Il sequel \"Prince's Gambit\" \u00e8 stato pubblicato nel luglio del 2015, e il romanzo finale della trilogia, \"Kings Rising\", \u00e8 stato pubblicato nel febbraio del 2016.\nLa traduzione italiana della trilogia \u00e8 stata annunciata dalla casa editrice Triskell Edizioni per l'estate 2017. "}
{"id": "6181239", "revid": "1543377", "url": "https://it.wikipedia.org/wiki?curid=6181239", "title": "Bivacco Costanzi", "text": "Il bivacco Pra Castron - \"Claudio Costanzi\" \u00e8 un bivacco di propriet\u00e0 della SAT nel comune di Dimaro Folgarida.\nSi trova in localit\u00e0 Pra Castron, ai piedi del Sasso Rosso e della Cima Nana, ad un'altitudine di 2365 m s.l.m..\nStoria.\nIl bivacco \u00e8 stato costruito dalla SAT di Dimaro nel 1985 ed \u00e8 dedicato alla memoria di Claudio Costanzi Albasini, giovane alpinista scomparso mentre arrampicava sulla parete occidentale della Petorina. "}
{"id": "6181244", "revid": "729019", "url": "https://it.wikipedia.org/wiki?curid=6181244", "title": "Ferrovia di Cascais", "text": "La ferrovia di Cascais (in portoghese, \"Linha de Cascais\") \u00e8 una ferrovia che collega Lisbona, Oeiras e Cascais, in Portogallo.\nSulla ferrovia, che ha origine dalla stazione di Lisbona Cais do Sodr\u00e9 e termina nella stazione di Cascais, si svolge uno dei quattro servizi suburbani di CP Urbanos de Lisboa, contraddistinto dal colore arancione. Il primo tronco, Cascais-Pedrou\u00e7os, fu aperto all'esercizio nel 1889; giunse a Cais do Sodr\u00e9 nel 1895. Fu la prima ferrovia del Portogallo ad essere elettrificata, nel 1926, e l'ultima ad essere integrata nelle Comboios de Portugal, nel 1976.\nCaratteristiche della linea e servizi.\n\u00c8 una delle quattro linee dei servizi suburbani di CP Urbanos de Lisboa ed ha caratteristiche tecniche differenti dal resto della rete quali l'elettrificazione a corrente continua a 1500\u00a0V e regolamenti d esercizio alquanto diversi; le differenze derivano dal fatto che fino al 1976 la linea era in concessione all'impresa privata Sociedade Estoril. A fine 2010 i servizi sono stati raggruppati in tre famiglie attestate sulle stazioni di Cascais, Oeiras e S\u00e3o Pedro.\nL'orario di servizio della linha de Cascais \u00e8 cadenzato.\nStoria.\nProdromi.\nUn primo progetto di ferrovia per Cascais come diramata di una linea tra il Forte di S\u00e3o Paulo, a Lisbona e Sintra fu approntato il 30 settembre 1854 e approvato con legge 26 luglio 1855. Difficolt\u00e0 intercorse durante alcuni lavori di esecuzione portarono alla rescissione del contratto il 27 marzo 1861. Il 25 ottobre 1869 il Duca di Saldanha ottenne la concessione all'installazione di un sistema Larmanjat per collegare Lumiar, Torres Vedras, Caldas da Rainha e Alcoba\u00e7a; nonostante l'estensione su Sintra e Cascais nel 1871 e il trasferimento della concessione ad una societ\u00e0 di origine britannica l'anno seguente, a causa di una serie di problematiche di esercizio il sistema fu soppresso nel 1877.\nNel 1870 l'ingegnere Aim\u00e9 Thom\u00e9 de Gamond appront\u00f2 un progetto per una ferrovia a carattere metropolitano tra Lisbona e Colares passante per Cascais e Sintra senza esito; il progetto venne riesumato nel 1874 nell'ambito del \"Plano Geral das Obras\". Nel giugno 1888, Pedro In\u00e1cio Lopes ripropose l'idea di una linea urbana, in Lisbona, lungo la sponda del Tago nell'ambito di un potenziamento della rete ferroviaria della capitale, anche in funzione del movimento del Porto di Lisbona; erano in atto al tempo le opere relative alla futura Linea di Cintura e una ferrovia tra Alc\u00e2ntara e Santa Apol\u00f3nia articolata con una seconda linea per Cascais avrebbe riposto alla forte domanda di trasporto di tale area della costa atlantica, soprattutto nella zona di Caxias, durante la stagione balneare. Successivamente sarebbe stato ipotizzato, ma non realizzato, un prolungamento della \"Linha de Cascais\" a Colares.\nCostruzione e inaugurazione.\nIn virt\u00f9 di un contratto risalente al 1860 la Companhia Real dos Caminhos de Ferro Portugueses ottenne, il 9 aprile 1887, la licenza di costruire ed esercire una ferrovia tra Santa Apol\u00f3nia, nel \"Cais dos Soldados\" in Lisbona, e Cascais passando per Alc\u00e2ntara, ove avrebbe costruito una stazione; il primo tronco sarebbe stato quello tra Cascais e il limite Ovest delle opere in corso di realizzazione nel porto di Lisbona. Una disposizione della Giunta Consultiva delle \"Obras P\u00fablicas e Minas\", del 21 agosto 1879, definiva tale opera come una diramazione della ferrovia dell'Est.\nLa tratta tra Pedrou\u00e7os e Cascais fu aperta all'esercizio il 30 settembre 1889 con il nome di \"Ramal de Cascais\"; la linea raggiunse la stazione di Lisbona Alc\u00e2ntara Mar il 6 dicembre 1890 ma il nome della stessa era stato cambiato in \"Linha de Cascais\"; raggiunse infine Lisbona Cais do Sodr\u00e9 il 4 settembre 1895.\nRaddoppio dei binari.\nLa tratta Pedrou\u00e7os - Caxias fu raddoppiata il 1 ottobre 1890; fino a Cascais il 21 maggio 1892, a Bel\u00e9m il 25 maggio 1896, ad Alc\u00e2ntara-Mar il 28 luglio e infine a Cais do Sodr\u00e9 il 4 luglio 1897.\nProgetti di collegamento con Sintra e Santa Apol\u00f3nia.\nNel gennaio 1903 il Consiglio Superiore delle Opere Pubbliche aveva espresso parere favorevole al progetto della ferrovia Sintra - Cascais dell'ingegnere Sousa Gomes. Nel 1912 parte dei terreni era gi\u00e0 disponibile alla costruzione di un collegamento diretto tra Cais do Sodr\u00e9 e Santa Apol\u00f3nia e delimitato sul lato Sud da una recinzione nel tratto fino alla Dogana, tuttavia la linea non fu costruita a causa di opposizioni di varia natura quali, il timore di danneggiare l'estetica della Piazza del commercio e i problemi tecnici dell'attraversamento della diga dell'arsenale della Marina.\nCessione in noleggio alla Sociedade Estoril; modernizzazione della linea.\nNel 1902 fu installata una recinzione metallica di tutta la tratta Cais do Sodr\u00e9 - Alc\u00e2ntara-Mar e avvisatori acustici nelle stazioni per avvisare dell'arrivo dei treni. In aprile 1903 la Companhia Real esperiment\u00f2 sistemi di illuminazione elettrica sulla Linha de Cascais.\nNei primi anni XX secolo si prospett\u00f2 l'utilit\u00e0 di una elettrificazione della ferrovia; il Decreto n. 1046, del 14 novembre 1914 autorizz\u00f2 la Companhia dos Caminhos de Ferro Portugueses all'affitto della linea per renderne possibile i lavori. Il contratto della durata di 50 anni fu stilato il 7 agosto 1918, tra la \"Companhia\" e la Societ\u00e0 Estoril.\nIl 16 luglio 1926, con l'elettrificazione, fu possibile programmare fino a 90 treni giornalieri sulla linea. I convogli, delle categorie \"omnibus\" e \"semi-r\u00e1pidos\", questi ultimi serventi tutte le stazioni fino Alg\u00e9s e le successive alternativamente eccetto 3 dell'Estoril.\nNei primi tempi si verificarono inconvenienti alle trasmissioni telegrafiche e alterazioni del normale esercizio a causa delle interferenze alle apparecchiature elettriche che condussero alla decisione di ritornare alla trazione a vapore.\nLa societ\u00e0 esercente \"Estoril\" incaric\u00f2 la \"Eastern Telegraph Company\" e la \"Western Telegraph Company\" di eseguire i lavori di modifica necessari, il cui costo fu considerevole e si conclusero il 22 dicembre 1926, data in cui venne rimessa sotto tensione la linea elettrica. La linea fu la prima elettrificata in Portogallo e utilizz\u00f2 la corrente continua alla tensione di 1,5\u00a0kV; le locomotive elettriche utilizzate erano state costruite dalla AEG nel 1924.\nIl segnalamento, i passaggi a livello e il sistema telefonico furono realizzati dalla Bell Telephone Company.\nIl 18 agosto 1928 la societ\u00e0 Estoril inaugur\u00f2 la nuova stazione di Lisbona Cais do Sodr\u00e9. \nNell'ambito dei miglioramenti apportati alle infrastrutture per adeguarle al tipo di traffico, in buona parte suburbano, ma anche turistico. Oltre al terminale del Sud-express, nella stazione di Estoril vennero installate le officine di riparazione venne ricostruito il fabbricato; fu ampliata anche la stazione di S\u00e3o Jo\u00e3o do Estoril.\nLa Grande Depressione, dagli inizi degli anni Trenta, arrec\u00f2 difficolt\u00e0 anche alla Sociedade Estoril che fu costretta a drastiche riduzioni dei servizi nonostante la mole di traffico merci e viaggiatori della linea. Nel 1933 furono realizzate alcune opere strettamente necessarie al tracciato e alle infrastrutture di esercizio.\nNell'estate del 1966 il traffico sulla linea si attestava su 280 treni e circa 30\u00a0000 passeggeri giornalieri che nelle festivit\u00e0 salivano a circa 100\u00a0000; sulla Linha de Cascais trovavano impiego circa 600 addetti.\nIntegrazione nella rete statale.\nLa Linha de Cascais fu l'unica ferrovia portoghese a non confluire nella Companhia dos Caminhos de Ferro Portugueses nel 1947 a causa del contratto di noleggio con la Sociedade Estoril del 1918; nel 1976, alla scadenza del contratto, la gestione pass\u00f2 direttamente alla Companhia dos Caminhos de Ferro Portugueses.\nIl 23 novembre 1993 nell'ambito della ristrutturazione dell'azienda Caminhos de Ferro Portugueses la linea fu posta sotto la giurisdizione dell'USGL di Cascais.\nNel giugno 2013 venne reso pubblico un progetto di privatizzazione della gestione della linea che tuttavia venne rinviato a data successiva all'integrazione di Estradas de Portugal e REFER nella nuova impresa Infraestruturas de Portugal."}
{"id": "6181249", "revid": "729019", "url": "https://it.wikipedia.org/wiki?curid=6181249", "title": "J\u0101nis Balodis", "text": "Nel 1934 Balodis appoggi\u00f2 il colpo di stato portato avanti dal primo ministro K\u0101rlis Ulmanis, e in seguito fu un pilastro del regime autoritario istituito da quest'ultimo sulla Lettonia ricoprendo le cariche di vice presidente e vice primo ministro.\nBiografia.\nNato nel villaggio lettone di Trik\u0101ta all'epoca parte dell'Impero russo, Balodis si arruol\u00f2 nell'Esercito imperiale russo nel 1898 per poi ottenere i gradi di ufficiale dopo essersi diplomato all'accademia militare di Vilnius nel 1902; tra il 1904 e il 1905 prese parte alla guerra russo-giapponese, durante la quale riport\u00f2 una grave ferita oltre a varie onorificenze. Allo scoppio della prima guerra mondiale nel 1914, Balodis partecip\u00f2 all'invasione russa della Prussia Orientale durante la quale fu nuovamente ferito; mentre era in convalescenza in ospedale fu fatto prigioniero dai tedeschi, trascorrendo il resto del conflitto in prigionia.\nSubito dopo la conclusione del conflitto nel novembre 1918, Balodis fugg\u00ec dalla Germania e rientr\u00f2 in Lettonia per contribuire alle attivit\u00e0 del nascente movimento indipendentista locale, impegnato in un conflitto tanto contro le forze della Repubblica Socialista Federativa Sovietica Russa e dei bolscevichi lettoni, quanto contro le milizie organizzate dai tedeschi del Baltico. Balodis prese quindi parte alle operazioni della guerra d'indipendenza lettone, venendo promosso al grado di tenente colonnello e assumendo la guida di una brigata di fanteria; dopo l'uccisione del colonnello Oskars Kalpaks, comandante in capo delle truppe lettoni, il 6 marzo 1919, Balodis fu promosso al grado di colonnello e posto, nell'ottobre 1919, al comando di tutte le forze armate nazionali, che guid\u00f2 quindi in una serie di vittorie tanto contro i bolscevichi quanto contro i tedeschi. Dopo la conclusione delle operazioni, nel 1920 Balodis ottenne quindi la promozione al grado di generale.\nL'incarico di comandante in capo delle forze armate lettoni fu abolito nel febbraio 1921 e nel luglio seguente Balodis and\u00f2 in congedo; nel 1925 Balodis fu eletto al parlamento nazionale (Saeima) nelle liste del partito conservatore dell'Unione degli Agricoltori della Lettonia, e nel dicembre 1931 divenne ministro della difesa. Dal suo incarico, Balodis gioc\u00f2 un ruolo importante nel colpo di stato con cui il primo ministro K\u0101rlis Ulmanis prese il potere il 15 maggio 1934, abolendo il multipartitismo e istituendo un regime autoritario; negli anni successivi Balodis ricopr\u00ec la carica di vice primo ministro e, dall'aprile 1936, di vice presidente della Lettonia, secondo al solo Ulmanis ma di fatto relegato alla conduzione delle sole questioni militari.\nCon una serie di diktat, nel giugno 1940 l'Unione Sovietica procedette all'occupazione della Lettonia e alla sua annessione; privato di ogni incarico, Balodis fu arrestato nel luglio 1940 e deportato con la sua famiglia a Syzran' in Russia dove fu messo agli arresti domiciliari. Deportato a Kujby\u0161ev dopo l'invasione tedesca dell'URSS e condannato a scontare 25 anni di prigione nel carcere di Vladimir, con l'avvio della destalinizzazione Balodis fu liberato nel 1956 e pot\u00e9 rientrare in Lettonia, ritirandosi a vita privata nella sua residenza di Saulkrasti e potendo godere anche di una piccola pensione. J\u0101nis Balodis mor\u00ec infine per cause naturali l'8 agosto 1965."}
{"id": "6181252", "revid": "767487", "url": "https://it.wikipedia.org/wiki?curid=6181252", "title": "Giovanni Angelo Testagrossa", "text": "Biografia.\nNacque a Pavia e lavor\u00f2 a Milano, Mantova, Ferrara e in molte altre citt\u00e0. Testagrossa era un insegnante di fama; tra i suoi allievi vi fu Isabella d'Este. Sostitu\u00ec Girolamo Sextula alla corte dei Gonzaga di Mantova come maestro di liuto di Isabella. Una ipotesi di lunga data \u00e8 che Testagrossa abbia insegnato a Francesco da Milano: \u00e8 considerato improbabile che sia vero (Wilson 1997, citando Franco Pavan). Nessuna delle composizioni di Testagrossa ci \u00e8 pervenuta."}
{"id": "6181259", "revid": "92723", "url": "https://it.wikipedia.org/wiki?curid=6181259", "title": "Palazzo Pacchiani Rivola", "text": "Palazzo Pacchiani, un tempo palazzo Gromo dei Rivola, si trova nella parte alta della citt\u00e0 di Bergamo, in via Gaetano Donizetti, quella che un tempo era chiamata via \"del Gromo\" prendendo il nome dal colle omonimo, e raggiunge piazza Duomo e piazza Reginaldo Giuliani, dove si trova la porta dei leoni bianchi della basilica di Santa Maria Maggiore, nel XIII secolo era la zecca di Bergamo.\nStoria.\nVia Gaetano Donizetti, ex colle del Gromo, perch\u00e9 posta sul colle omonimo, e via San Cassiano dal nome della chiesa non pi\u00f9 esistente, ha una storia antica, vi sono presenti palazzi di propriet\u00e0 delle antiche famiglie bergamasche fra questi Casa Fogaccia detto anche dell'Arciprete, palazzo Scotti e palazzo \"Gromo dei Rivola\", un tempo la Zecca di Bergamo. Sulla via era presente anche la scomparsa chiesa di San Cassiano che formava la vicinia omonima.\nUn'epigrafe posta sul muro a sud del palazzo ricorda la sua antica destinazione di zecca, \u00e8 documentata infatti dal 1236 al 1302 la fabbricazione di monete in argento da parte della famiglia Rivola proprietaria del palazzo, l'antica famiglia guelfa che aveva possedimenti minerari d'argento in alta Val Seriana e precisamente a Gromo in localit\u00e0 \"Coren del Cuc\u00ec\", miniere che i Rivola dovranno cedere nel 1214 al vescovo Giovanni Tornielli.\nNel tempo si susseguirono differenti famiglia proprietarie del palazzo, ora sede del \"Museo Cividini nella Antica Zecca\", officina di scultura e gipsoteca dello scultore Pierantonio Volpini, e una collezione di opere dedicate alla scultura contemporanea.\nUn ramo della famiglia Rivola, si trasfer\u00ec in via Arena, viene citata una torre dei detto Migliavacca dei Rivola nel 1220, costruita sopra un domus romana -\"Domus di Lucina\" -, torre che venne poi ceduta ai Priacini. Nel 1399 Antoniolo Priacini don\u00f2 il fabbricato e le sue rendite terriere alla Fondazione MIA disponendone la trasformazione in un istituito l\u2019hospitium, diventando poi l\u2019Ospedale di Santa Maria Maggiore.\nArchitettura.\nLe differenti zoccolature del palazzo denotano che due erano i fabbricati inglobati solo in epoche successive in uno unico. La parte pi\u00f9 a sud \u00e8 formata da grossi blocchi di pietra che potrebbero essere la base di una torre, o forse di un edificio di origine romana. L'edificio venne pi\u00f9 volte restaurato e modificato dal XVII secolo fino al XX.\nIl grande portone a tutto sesto ha gli stipiti scolpiti in motivo bugnato, e architrave sagomata dove \u00e8 posto lo stemma degli Angelini. Si apre su di un androne con volta a crociera.\nAl secondo piano sono presenti grandi finestre architravate, che sulla parete a est danno sul giardino pensile, mentre sul lato ad nord le finestre sono irregolari e danno accesso su di un lungo balcone, sulla facciata a ovest sono presenti piccoli balconcini in pietra arenaria.\nIl fabbricato si presenta intonacato con una base in pietra a vista di robusto impianto sulla parete est, cos\u00ec come grossi blocchi di pietra sugli spigoli, e con le cornici delle aperture in pietra arenaria bocciardata.\nAccanto al fabbricato \u00e8 presente il grande arco che conteneva la \"fontana del Gromo\", nella posizione e muratura tipica delle fontane medioevale della citt\u00e0."}
{"id": "6181260", "revid": "256896", "url": "https://it.wikipedia.org/wiki?curid=6181260", "title": "Parco territoriale attrezzato delle Sorgenti del Fiume Vera", "text": ""}
{"id": "6181281", "revid": "729019", "url": "https://it.wikipedia.org/wiki?curid=6181281", "title": "Dipendenza da barbiturici", "text": "La dipendenza da barbiturici si sviluppa con l'uso regolare di barbiturici, che a sua volta pu\u00f2 portare alla necessit\u00e0 di aumentare le dosi del farmaco per ottenere l'effetto farmacologico o terapeutico desiderato originale. L'uso di barbiturici pu\u00f2 causare sia dipendenza, che dipendenza fisica, e come tali hanno un alto possibilit\u00e0 di abuso. La dipendenza psicologica da barbiturici pu\u00f2 svilupparsi rapidamente. Il recettore GABA, uno dei principali siti di azione dei barbiturici, si pensa svolgere un ruolo fondamentale nello sviluppo di tolleranza e dipendenza da barbiturici.\nIl meccanismo con cui la tolleranza ai barbiturici si sviluppa, si pensa sia diverso da quello per l'etanolo o le benzodiazepine, anche se questi farmaci hanno dimostrato tolleranza crociata. La gestione di una dipendenza fisica da barbiturici \u00e8 l'inserimento del fenobarbital ad azione prolungata seguita da una riduzione graduale della dose. Il fenobarbital eliminato lentamente diminuisce la gravit\u00e0 della sindrome di astinenza e riduce la probabilit\u00e0 di gravi effetti quali le convulsioni. Gli antipsicotici non sono raccomandati per la sospensione dei barbiturici, soprattutto la clozapina, olanzapina o fenotiazine a bassa potenza come la clorpromazina, abbassano la soglia convulsiva e possono peggiorare una sindrome da astinenza; se \u00e8 necessario bisogna utilizzarli con estrema cautela."}
{"id": "6181282", "revid": "484362", "url": "https://it.wikipedia.org/wiki?curid=6181282", "title": "Distretti dell'Eritrea", "text": "I distretti (o subregioni) dell'Eritrea sono la suddivisione territoriale di secondo livello del Paese, dopo le regioni."}
{"id": "6181283", "revid": "1444345", "url": "https://it.wikipedia.org/wiki?curid=6181283", "title": "The Safety Dance", "text": "The Safety Dance \u00e8 un singolo del gruppo musicale canadese Men Without Hats, pubblicato nel 1982 come secondo estratto dal primo album in studio \"Rhythm of Youth\".\nDescrizione.\nIl testo venne composto da Ivan Doroschuk, che si ispir\u00f2 a quando era stato cacciato da una discoteca per aver ballato il pogo.\nVideo musicale.\nIl videoclip \u00e8 stato girato nel villaggio di West Kington nella contea di Wiltshire, in Inghilterra, dove si vedono i protagonisti del video vestiti a tema medievale ballare e danzare.\nSuccesso commerciale.\nIl singolo ottenne un grande successo a livello mondiale, classificandosi al primo posto della Hot Dance Club Play e della classifica Cash Box negli Stati Uniti, nonch\u00e9 al sesto posto nella UK Singles Chart."}
{"id": "6181285", "revid": "1983214", "url": "https://it.wikipedia.org/wiki?curid=6181285", "title": "5 Albums", "text": "5 Albums \u00e8 il titolo di una serie di collane edite dall'etichetta discografica Beggars Banquet riguardante i suoi artisti storici, appartenenti al glorioso \"Beggars Archive\".\nTende ad includere i primi lavori ri-masterizzati con delle bonus track e, in alcuni casi, relative raccolte di singoli e b-side degli stessi oppure album dal vivo.\n\u00c8 stata avviata nel 2013 in quest'ordine:"}
{"id": "6181290", "revid": "729019", "url": "https://it.wikipedia.org/wiki?curid=6181290", "title": "Dipendenza da benzodiazepine", "text": "La dipendenza da benzodiazepine o disturbo da uso di benzodiazepine, definito anche uso improprio o abuso, \u00e8 l'uso di benzodiazepine senza prescrizione medica, spesso per scopi ricreativi, che pone rischi di dipendenza, sindrome da astinenza e altri effetti a lungo termine. Le benzodiazepine sono i farmaci da prescrizione pi\u00f9 comuni utilizzate in ambito ricreazionale: quando vengono utilizzate per scopo ricreativo sono generalmente assunte per via orale, ma a volte anche intranasale o endovenosa. L'uso ricreativo produce effetti simili a intossicazione da alcol.\nLe benzodiazepine sono state usate sia per via orale, che per via endovenosa. Diverse benzodiazepine hanno differenti potenziali abusi: pi\u00f9 rapido \u00e8 l'aumento del livello plasmatico dopo l'ingestione, maggiore \u00e8 l'effetto inebriante. La velocit\u00e0 di insorgenza d'azione di una particolare benzodiazepina correla bene con la 'popolarit\u00e0' di quella sostanza di abuso.\nGli utilizzatori illeciti di benzodiazepine sono soliti prendere dosi pi\u00f9 elevate di metadone, oltre a mostrare pi\u00f9 comportamenti a rischio per l'HIV e l'HCV , un maggiore \"policonsumo\" di farmaci, livelli pi\u00f9 elevati di psicopatologia e di malessere sociale. Tuttavia, lo studio limitato sugli effetti collaterali nei tossicodipendenti ha necessit\u00e0 di ulteriori ricerche per dimostrare se questo sia il risultato o la causa degli effetti."}
{"id": "6181323", "revid": "118674851", "url": "https://it.wikipedia.org/wiki?curid=6181323", "title": "OLT Offshore LNG Toscana", "text": "OLT Offshore LNG Toscana \u00e8 una societ\u00e0 italiana che detiene la propriet\u00e0 e la gestione commerciale del terminale galleggiante del rigassificazione \"FSRU Toscana\", ormeggiato a circa 22 chilometri al largo delle coste tra Livorno e Pisa.\nStoria.\nIl primo gas \u00e8 stato immesso in rete l'8 ottobre 2013, durante la fase di collaudo tecnico con GNL a bordo del terminale e le attivit\u00e0 commerciali sono iniziate il 20 dicembre 2013.\nOLT Offshore LNG Toscana \u00e8 una societ\u00e0 partecipata da Snam S.p.A. (49,07%), First Sentier Investors (48,24%) e Golar LNG (2,69%)."}
{"id": "6181328", "revid": "1123217", "url": "https://it.wikipedia.org/wiki?curid=6181328", "title": "Sangbak", "text": ""}
{"id": "6181330", "revid": "123033596", "url": "https://it.wikipedia.org/wiki?curid=6181330", "title": "Uno sconosciuto accanto a me (film 2003)", "text": "Uno sconosciuto accanto a me (\"The Stranger Beside Me\"), conosciuto anche con il titolo \"Ted Bundy - Il serial killer\", \u00e8 un film per la TV americano del 2003 diretto da Paul Shapiro, con Billy Campbell, Barbara Hershey e Kevin Dunne.\nLa storia \u00e8 tratta dal best seller di Ann Rule \"Un estraneo al mio fianco\" (\"The Stranger Beside Me\", 1980) che ha realmente conosciuto nella vita Ted Bundy, senza sapere gli atroci segreti che nascondeva.\nTrama.\nAnn \u00e8 un ex poliziotta e giornalista che scrive articoli su sparizioni e omicidi di alcune donne nello Utah ed molto amica di Ted, un brillante e affascinante studente di giurisprudenza.\nLei \u00e8 completamente ignara della vera identit\u00e0 di quest'ultimo, ma ben presto dovr\u00e0 accettare la cruda realt\u00e0."}
{"id": "6181332", "revid": "1573940", "url": "https://it.wikipedia.org/wiki?curid=6181332", "title": "Carpodacus trifasciatus", "text": "Il carpodaco trifasciato o carpodaco dalle tre bande (Carpodacus trifasciatus ) \u00e8 un uccello passeriforme della famiglia dei Fringillidi.\nEtimologia.\nIl nome scientifico della specie, \"trifasciatus\", deriva dal latino e significa \"dalle tre fasce\", in riferimento alla livrea degli esemplari adulti: tale caratteristica frutta alla specie anche il nome comune.\nDescrizione.\nDimensioni.\nMisura 17-19,5\u00a0cm di lunghezza.\nAspetto.\nSi tratta di uccelli dall'aspetto robusto, muniti di testa tondeggiante con grandi occhi e becco robusto e conico, ali allungate e coda dalla punta lievemente forcuta.\nIl dimorfismo sessuale \u00e8 ben evidente: i maschi, infatti, presentano piumaggio piuttosto variegato, grigio-rosato sulla fronte e attorno al collo a formare un collare, rosa con punte argentate su guance e gola, rosa carico su vertice, sopracciglio, nuca, dorso, codione, petto e ai lati del ventre, mentre la parte centrale di quest'ultimo, il sottoala, i fianchi e il sottocoda sono bianchi, con ali e coda nere, le prime con presenza di tre bande trasversali biancastre (una sulle scapolari e due sulle copritrici) che fruttano alla specie il suo nome comune. Le femmine, invece, presentano livrea molto pi\u00f9 sobria priva di qualsiasi pigmento rosso (sostituito da un caldo color nocciola su dorso e petto), dominata dai toni del bruno pi\u00f9 chiaro ventralmente e pi\u00f9 scuro dorsalmente, con ali e coda nere e presenza delle tre bande alari bianche. In ambedue i sessi, il becco \u00e8 grigio-avorio con punta nerastra, le zampe sono di colore nerastro e gli occhi sono di colore bruno scuro.\nBiologia.\nI carpodachi dalle tre bande sono uccelli diurni, che vivono in coppie o in gruppetti e passano la maggior parte della giornata al suolo o fra i cespugli alla ricerca di cibo.\nAlimentazione.\nSi tratta di uccelli perlopi\u00f9 granivori, la cui dieta si compone in massima parte di semi e granaglie di una variet\u00e0 di piante, ma anche germogli (soprattutto di salice durante la migrazione), frutti e bacche (in particolar modo di melo selvatico e \"Cotoneaster\").\nRiproduzione.\nSi tratta di uccelli monogami, le cui coppie divengono territoriali durante il periodo degli amori (maggio-agosto), scacciando energicamente eventuali intrusi dai dintorni del nido.\nIl nido, a forma di coppa, viene costruito dalla sola femmina fra i cespugli, utilizzando fibre vegetali (radichette, fili d'erba, ramoscelli) e foderando l'interno con pelo e piumino: al suo interno, essa depone 3-4 uova, azzurrine con rada maculatura bruno-nerastra al polo ottuso, che essa provvede a covare da sola (col maschio che si occupa di nutrirla e di difendere i dintorni da eventuali intrusi) per circa due settimane, al termine delle quali schiudono \"pulli\" ciechi ed implumi. I nidiacei vengono imbeccati da ambedue i genitori con semi verdi e insetti rigurgitati, e sono in grado d'involarsi attorno alle tre settimane dalla schiusa: tuttavia, essi tendono a rimanere presso il nido ancora per qualche tempo, richiedendo sempre pi\u00f9 raramente l'imbeccata ai genitori, prima di allontanarsene definitivamente e disperdersi.\nDistribuzione e habitat.\nIl carpodaco trifasciato vive in Cina centro-meridionale, da Gansu e Shaanxi meridionali a Yunnan nord-occidentale, Sichuan occidentale e Tibet orientale: alcune popolazioni svernano anche nel sud del Tibet, e probabilmente si spingono anche nel nord-est dell'India.\nL\"'habitat\" di questi uccelli \u00e8 rappresentato dalle pinete a prevalenza di peccio o ginepro, con presenza di denso sottobosco."}
{"id": "6181333", "revid": "1993577", "url": "https://it.wikipedia.org/wiki?curid=6181333", "title": "English Football League Trophy 2016-2017", "text": "L'English Football League Trophy 2016-2017 \u00e8 la 33\u00aa edizione della manifestazione calcistica. Il detentore del titolo \u00e8 il Barnsley. A trionfare in questa edizione invece \u00e8 il Coventry, al primo successo in questa competizione.\nDate.\nLe date della competizione sono state annunciate durante luglio 2016.\nSquadra vincitrice.\nCoventry City1\u00ba titolo"}
{"id": "6181334", "revid": "729019", "url": "https://it.wikipedia.org/wiki?curid=6181334", "title": "Scoglio Zecia", "text": "Lo scoglio Zecia, Sezza, Zecevo o Ottavada (in croato Ze\u010devo) \u00e8 un isolotto disabitato della Croazia, che fa parte dell'arcipelago delle isole Quarnerine ed \u00e8 situato a est dell'isola di Veglia e a ovest della citt\u00e0 di Segna.\nAmministrativamente appartiene al comune di Bescanuova, nella regione litoraneo-montana.\nGeografia.\nLo scoglio Zecia si trova nella parte settentrionale del canale della Morlacca, tra l'isola di Veglia a ovest e la terraferma a est, e dista 1,71\u00a0km dalla prima e poco pi\u00f9 di 4,5\u00a0km dalla seconda. Dista invece 52\u00a0km dalla penisola d'Istria.\nZecia \u00e8 un isolotto di forma romboidale, con la parte pi\u00f9 lunga orientata in direzione nordest-sudovest, che misura 320\u00a0m di lunghezza e 270\u00a0m di larghezza massima; ha una superficie di 0,056\u00a0km\u00b2 e uno sviluppo costiero pari a 0,94\u00a0km. Nella parte orientale, raggiunge la sua elevazione massima di 12,2\u00a0m s.l.m.\nMolto esposto al vento, che nel canale della Morlacca raggiunge velocit\u00e0 elevate, lo scoglio Zecia possiede coste basse ma rocciose e inaccessibili."}
{"id": "6181335", "revid": "1832211", "url": "https://it.wikipedia.org/wiki?curid=6181335", "title": "Buyer persona", "text": "Il concetto di buyer persona viene utilizzato nel marketing per analizzare il target. La buyer persona \u00e8 la rappresentazione di un acquirente-tipo di un certo prodotto. Tale rappresentazione serve per comprendere il cliente tipo nelle sue caratteristiche personali, oltre che socio-demografiche, per anticiparne i comportamenti e le scelte a beneficio della user experience e user satisfaction. Di fatto si tratta di un personaggio fittizio delineato nelle sue peculiarit\u00e0 comportamentali e che rivela gli \"insight\" d'acquisto, facendo emergere cosa pensano e cosa fanno i potenziali clienti quando cercano una soluzione a un loro problema o necessit\u00e0.\nOrigini.\nLe indagini sulla \"persona\" intesa come fruitore di un bene o di un servizio vengono fatte risalire all'opera di Alan Cooper, che implement\u00f2 il concetto di user persona nelle sue ricerche sulla fruibilit\u00e0.\nCooper utilizz\u00f2 per la prima volta utilizz\u00f2 il termine nel suo libro \"The Inmates Are Running the Asylum\". Per le indagini volte a conoscere le caratteristiche salienti della user persona, utilizz\u00f2 interviste ai potenziali utilizzatori dei propri software. In questo modo poteva conoscere le esigenze e i desideri del lato dell'utenza dei software e le caratteristiche percepite come problematiche, implementando le soluzioni nel prodotto in modo da sviluppare un software pi\u00f9 facile da fruire, ovvero che fosse user friendly. \nQuesto metodo di indagine dell'utenza si diffuse al di fuori della ricerca nell'ambito dei fruitori di software. Dalla user persona inizi\u00f2 a delinearsi il concetto di buyer persona, non pi\u00f9 circoscritto quindi alla fase di fruizione, ma cruciale gi\u00e0 nella fase di acquisto. \nGli Insight.\nUna buyer persona viene generalmente studiata e indagata con interviste a reali acquirenti di cui si estrapolano citazioni, parole, espressioni che riflettono il loro pensiero.\nGli insights sono proprio quegli elementi che motivano la decisione d'acquisto e che emergono dalle interviste, espressi con le parole degli intervistati.\nEssi sono riconducibili a tutte le fasi del processo decisionale d'acquisto:\nSecondo il Buyer Persona Institute esiste un quinto insight riconducibile al percorso d'acquisto, mentre secondo BuyerPersona.it, il punto di riferimento italiano per lo studio delle Buyer Personas, esistono invece altri elementi da analizzare.\nTali elementi sono:\nUtilizzo come strumento di business.\nLe buyer personas sono di fatto uno strumento di lavoro che ha l'obiettivo di costruire una rappresentazione generalizzata di un pezzo del proprio target di riferimento. La buyer persona serve ad identificare i punti di contatto che i produttori hanno con essa, studiandone i valori e i comportamenti che sono la molla che spinge davvero le persone ad acquistare. Permettono quindi di capire a fondo l'acquirente, o il destinatario del proprio business, al fine di disegnare delle strategie che lo pongano al centro e che siano efficaci perch\u00e9 incentrate su di lui.\nIl concetto di buyer persona viene spesso associato all'inbound marketing, ossia a quel modo di fare marketing che mira ad attrarre i clienti, piuttosto che a mettere in atto delle azioni push per acquisirli.\nL'inbound marketing si pone l'obiettivo di intercettare i bisogni delle persone per dare loro delle risposte che soddisfino le loro necessit\u00e0. Per fare questo \u00e8 indispensabile conoscerne caratteristiche molto pi\u00f9 specifiche di quanto si faccia quando si definisce un target, tipicamente determinato da aspetti socio-demografici e geografici.\nSecondo David Meerman Scott, autore del libro \"Le nuove regole del marketing e delle PR\", per comprendere bene il proprio target e creare contenuti che siano davvero rilevanti per i potenziali clienti, \u00e8 opportuno pensare come loro e cercare di immedesimarsi in quelle che sono le differenti buyer personas e le loro \"strutture di pensiero\". \n\"\u00abL\u2019idea che sta alla base del concetto di buyer personas \u00e8 comprendere talmente bene il tuo target da iniziare praticamente a pensare come lui\"\u00bb."}
{"id": "6181336", "revid": "767487", "url": "https://it.wikipedia.org/wiki?curid=6181336", "title": "Scossa (album)", "text": "Scossa \u00e8 un album della cantante italiana Aida Cooper (accreditata semplicemente come \"Aida\"), pubblicato dall'etichetta discografica Ricordi nel 1987.\nL'album \u00e8 prodotto da Alberto Salerno, mentre gli arrangiamenti sono curati da Mauro Paoluzzi."}
{"id": "6181344", "revid": "767487", "url": "https://it.wikipedia.org/wiki?curid=6181344", "title": "Man, Woman and Wife", "text": "Man, Woman and Wife \u00e8 un film muto del 1928 diretto da Edward Laemmle. Il soggetto di Charles A. Logue \u00e8 ispirato al romanzo \"Fallen Angels\" di Arthur Somers Roche pubblicato su \"Red Book\" dal maggio al settembre 1927.\nTrama.\nHelen Brandon, una donna infelicemente sposata con Ralph Brandon, rimasta vedova si sposa con Jack Mason, un suo vecchio corteggiatore. Ma Ralph non \u00e8 morto. Ritornato negli Stati Uniti come disertore e sotto falso nome, diventa un relitto. Viene aiutato da una sua ex fiamma, Rita, che \u00e8 diventata l'amante di un gangster, Ward Rogers. Per preservare la buona reputazione della moglie, Ralph uccide il gangster. Arrestato, riesce a fuggire dal carcere con l'aiuto di Rita. Ma poi cade sotto i colpi delle mitragliatrici quando si espone per evitare a Helen futuri ricatti.\nProduzione.\nIl film fu prodotto dall'Universal Pictures con il titolo di lavorazione \"Fallen Angels\".\nDistribuzione.\nIl copyright del film, richiesto dall'Universal Pictures Corp., fu registrato il 28 maggio 1928 con il numero LP25311.\nDistribuito dall'Universal Pictures e presentato da Carl Laemmle, il film usc\u00ec nelle sale cinematografiche statunitensi il 13 gennaio 1929 dopo essere stato presentato a Chicago nell'agosto 1928. A New York e a Los Angeles, il film usc\u00ec il 4 dicembre.\nL'European Motion Picture Company lo distribu\u00ec nel Regno Unito il 14 gennaio 1929. In Finlandia, usc\u00ec il 14 aprile 1930."}
{"id": "6181348", "revid": "767487", "url": "https://it.wikipedia.org/wiki?curid=6181348", "title": "Thomas S\u00f8nderg\u00e5rd", "text": "Biografia.\nS\u00f8nderg\u00e5rd ha studiato percussioni e timpani alla Accademia reale danese di musica dal 1989 al 1992, dove tra i suoi insegnanti c'era Gert Mortensen. Dal 1989 al 1992 S\u00f8nderg\u00e5rd \u00e8 stato un timpanista della European Union Youth Orchestra. Entr\u00f2 a far parte della Royal Danish Orchestra come timpanista nel 1992. Ha fatto parte del corpo docente dell'Accademia reale danese di musica dal 2001 al 2002.\nS\u00f8nderg\u00e5rd dedic\u00f2 maggiore attenzione alla direzione orchestrale dai 27 anni. Tra i suoi mentori direttori c'erano Alexander Polianichko, Yves Abel e Graham Bond. Nel suo lavoro di interprete della musica contemporanea c'\u00e8 stata la direzione della prima del 2005 del \"Processo di Kafka\", di Poul Ruders, con la Royal Danish Opera, in spettacoli che furono registrati per la pubblicazione su disco. S\u00f8nderg\u00e5rd \u00e8 diventato direttore principale della Norwegian Radio Orchestra (KORK) nel 2009, e ha concluso il suo incarico dopo la stagione 2011-2012.\nS\u00f8nderg\u00e5rd diresse per la prima volta la BBC National Orchestra of Wales (BBC NOW) nel dicembre 2009, come sostituto di emergenza al posto di Thierry Fischer. Nel luglio 2011 fu nominato S\u00f8nderg\u00e5rd 14\u00b0 direttore principale della BBC NOW, a valere dalla stagione 2012-2013, con un contratto iniziale di 4 anni. Nel mese di febbraio 2016 la BBC ha ora annunciato l'ulteriore estensione del suo contratto come direttore principale fino \"almeno al 2018\". Nel mese di ottobre 2011 fu nominato il prossimo direttore ospite principale della Royal Scottish National Orchestra, a partire dalla stagione 2012-2013, con un contratto iniziale di 3 anni per 3 programmi all'anno.\nRegistrazioni.\nS\u00f8nderg\u00e5rd ha diretto registrazioni commerciali per l'etichetta DaCapo, con musiche di Bent Lorentzen, Per N\u00f8rg\u00e5rd, e Poul Ruders, e anche per l'etichetta Linn."}
{"id": "6181349", "revid": "287204", "url": "https://it.wikipedia.org/wiki?curid=6181349", "title": "Khalid III bin Muhammad al-Qasimi", "text": "Biografia.\nKhalid bin Muhammad nacque a Sharja nel 1927 ed era figlio dello sceicco Muhammad bin Saqr al-Qasimi, emiro di Sharja per poche settimane nel 1951.\nDivenne emiro di Sharja, il 24 giugno 1965, dopo la deposizione del cugino e cognato Saqr III bin Sultan, avvenuta ad opera degli inglesi e con il consenso della famiglia reale. Il giorno successivo il suo status di sovrano fu confermato da William Luce, residente politico britannico in Bahrein. Un uomo tranquillo e senza pretese, istitu\u00ec per la prima volta una forza di polizia formale a Sharja ed ebbe un ruolo chiave nei colloqui per l'unificazione degli Stati della Tregua. Il 2 dicembre 1971 firm\u00f2 una costituzione provvisoria grazie alla quale l'emirato di Sharja entr\u00f2 a far parte degli Emirati Arabi Uniti. Prima della creazione della Federazione diresse una sessione del Consiglio dei regnanti.\nFu anche responsabile della demolizione del forte di Sharja, nel tentativo di espiare il ricordo di Saqr III. La demolizione fu interrotta da suo fratello, Sultan, che salv\u00f2 molti degli infissi e fece dei disegni dell'edificio. Arrivato troppo tardi per salvare la maggior parte del forte, persuase comunque suo fratello a cessare la demolizione. Tutto ci\u00f2 che restava era un'unica torre, il \"bourj\". Circa vent'anni dopo, Sultan fece restaurare il forte completamente e fedelmente.\nIl 24 gennaio 1972, poco dopo la creazione degli Emirati Arabi Uniti avvenuta il 2 dicembre 1971, Saqr III torn\u00f2 in patria dall'Egitto con un certo numero di mercenari e tent\u00f2 di riprendere il potere con un colpo di Stato. Il gruppo attacc\u00f2 il palazzo del sovrano all'incirca alle 14.30. Vi furono colpi di arma da fuoco e esplosioni di granate all'interno del palazzo. L'emiro Khalid rimase ucciso. Il golpe per\u00f2 non riusc\u00ec grazie al mancato appoggio del Consiglio supremo dell'Unione e all'intervento tempestivo delle forze armate federali guidate dal ministro della difesa Mohammed bin Rashid Al Maktum. In poco tempo il palazzo di Ramla fu circondato e i ribelli costretti ad arrendersi e portati in giudizio.\nGli succedette, dopo un breve governo provvisorio affidato a Saqr bin Muhammad al-Qasimi, il fratello minore Sultan.\nFamiglia.\nEbbe quattro figli:"}
{"id": "6181355", "revid": "22475", "url": "https://it.wikipedia.org/wiki?curid=6181355", "title": "Vagula", "text": "Il lago Vagula (in estone: \"Vagula j\u00e4rv\") \u00e8 un lago situato nei pressi di V\u00f5ru. \u00c8 il sesto lago dell'Estonia per superficie. Poco lontano dal Vagula si trova il lago Tamula."}
{"id": "6181382", "revid": "287204", "url": "https://it.wikipedia.org/wiki?curid=6181382", "title": "Premi Oscar 2017", "text": "L'89\u00aa edizione della cerimonia degli Oscar si \u00e8 tenuta al Dolby Theatre di Los Angeles il 26 febbraio 2017. Come presentatore \u00e8 stato scelto Jimmy Kimmel, alla sua prima conduzione degli Oscar, che ha percepito un cachet di 15.000 dollari. La cerimonia \u00e8 stata trasmessa negli Stati Uniti d'America dal network ABC, mentre in Italia \u00e8 andata in onda sul canale Sky Cinema Oscar ed in chiaro su TV8.\nLe candidature sono state annunciate il 24 gennaio 2017 dal presidente dell'Academy Cheryl Boone Isaacs, i registi Guillermo del Toro e Jason Reitman, le attrici Glenn Close, Marcia Gay Harden, Brie Larson, Gabourey Sidibe e Jennifer Hudson, e gli attori Terrence Howard, Ken Watanabe e Demi\u00e1n Bichir. \"La La Land\" ha ricevuto 14 candidature, eguagliando il record di \"Titanic\" ed \"Eva contro Eva\", 6 delle quali sono risultate vincenti.\nPer un disguido, \"La La Land\" \u00e8 stato erroneamente annunciato dal palco anche come vincitore del premio al miglior film, prima che si chiarisse che la pellicola vincitrice fosse in realt\u00e0 \"Moonlight\".\nL'errore per il miglior film.\nL'errore nacque dal fatto che a Faye Dunaway e Warren Betty, presentatori del premio per il miglior film, fu consegnata la busta del premio alla migliore attrice contenente il nome di Emma Stone e il titolo \"La La Land\", perci\u00f2 Warren Betty, esitando, mostr\u00f2 la scheda a Faye Dunaway, la quale annunci\u00f2 il film come vincitore.\nLa PricewaterhouseCoopers, il network di consulenza incaricato di elaborare i risultati delle votazioni, prepara le buste e le consegna ai presentatori, due buste per ogni categoria, ciascuna conservata ai lati opposti del palco; la strategia prevede che una sia la busta che viene effettivamente portata sul palco, aperta e il cui contenuto viene rivelato durante la cerimonia, l'altra sia una busta \"di riserva\" che, a meno di imprevisti, rimane dietro le quinte. Ai due presentatori fu consegnata, per errore, la \"busta di riserva\" contenente il nome della miglior attrice."}
{"id": "6181384", "revid": "1573940", "url": "https://it.wikipedia.org/wiki?curid=6181384", "title": "Carpodacus thura", "text": "Il carpodaco cigliabianche dell'Himalaya (Carpodacus thura ) \u00e8 un uccello passeriforme della famiglia dei Fringillidi.\nEtimologia.\nIl nome scientifico della specie, \"thura\", venne scelto in omaggio all'omonima figlia dello zoologo svedese Sven Nilsson.\nDescrizione.\nDimensioni.\nMisura 17\u201318\u00a0cm di lunghezza, per 24-36 g di peso.\nAspetto.\nSi tratta di uccelli dall'aspetto robusto, muniti di testa tondeggiante con grandi occhi e becco robusto e conico, ali allungate e coda dalla punta lievemente forcuta.\nIl dimorfismo sessuale \u00e8 ben evidente: il piumaggio dei maschi, infatti, \u00e8 di colore rosa su guance, gola, petto, fronte e ventre, mentre il sottocoda \u00e8 bianco e (come intuibile dal nome comune) anche la parte terminale del sopracciglio \u00e8 dello stesso oclore, mentre la restante parte \u00e8 anch'essa rosa, vertice, nuca e dorso sono di colore bruno (stesso colore della mascherina che dai lati del becco raggiunge gli occhi e i lati del cranio, delimitando il sopracciglio nel ricongiungersi col bruno dorsale) e ali e coda sono bruno-nerastre con penne orlate di bruno. Nelle femmine la colorazione rosata ventrale \u00e8 del tutto assente, sostituita dal bruno-giallastro. In ambedue i sessi, il becco \u00e8 nerastro (con tendenza a schiarirsi divenendo grigio-avorio nella parte inferiore e alla base), le zampe sono dello stesso colore e gli occhi sono di colore bruno-rossiccio.\nBiologia.\nQuesti uccelli presentano abitudini principalmente diurne, spostandosi in coppie o in gruppetti e passando la maggior parte della giornata alla ricerca di cibo, muovendosi perlopi\u00f9 al suolo o fra i cespugli.\nAlimentazione.\nSi tratta di uccelli perlopi\u00f9 granivori, la cui dieta si compone in massima parte di semi e granaglie perlopi\u00f9 di piante erbacee, ma comprende anche germogli, boccioli, bacche (specialmente bacche di \"Berberis\" e more) e frutti, e specialmente durante il periodo estivo possono essere consumati anche piccoli invertebrati.\nRiproduzione.\nLa stagione riproduttiva va dalla fine di giugno ad agosto: i maschi corteggiano le femmine (si tratta di uccelli rigidamente monogami) cantando da posatoi isolati ed elevati. Le coppie possono nidificare in semi-colonie con nidi distanziati, e ciascuna di esse difende strenuamente il territorio attorno al proprio sito di cova dagli intrusi.\nIl nido, a forma di coppa, viene costruito alla biforcazione di un ramo intrecciando fibre vegetali e foderando l'interno con piumino, muschio ed altro materiale soffice: alla sua costruzione partecipa la sola femmina, col maschio che sporadicamente pu\u00f2 fornire del materiale da costruzione. Al suo interno vengono deposte 3-6 uova, che la femmina provvede a covare da sola (il maschio rimane di guardia nei pressi del nido e si occupa di trovare il cibo per s\u00e9 e per la compagna) per circa due settimane: i \"pulli\", ciechi e implumi alla schiusa, vengono imbeccati da ambo i genitori, che li nutrono con semi rigurgitati e insetti, e sono in grado d'involarsi attorno alla terza settimana di vita.\nDistribuzione e habitat.\nCome intuibile dal nome comune, il carpodaco cigliabianche dell'Himalaya \u00e8 diffuso lungo le pendici meridionali della catena dell'Himalaya, occupando un areale che si estende grossomodo dal Badakhshan alla Cina sud-occidentale. La specie \u00e8 residente in tutto il suo areale, con tendenza a scendere di quota durante i mesi invernali per evitare l'eccessiva rigidit\u00e0 del clima.\nL\"'habitat\" di questi uccelli \u00e8 rappresentato dalle aree boscose sia a latifoglie che a conifere, con presenza di sottobosco arbustivo, privilegiando le aree pi\u00f9 sgombre, come il limitare delle foreste, le radure e i campi di taglio, e potendo essere osservati anche nelle pietraie.\nSistematica.\nSe ne riconoscono due sottospecie:\nIn passato alla specie venivano ascritte anche le sottospecie \"dubius\", \"deserticolor\" e \"femininus\": con l'elevazione al rango di specie a s\u00e9 stante del carpodaco cigliabianche cinese col nome di \"Carpodacus dubius\", le altre due sono state ascritte a quest'ultimo."}
{"id": "6181388", "revid": "1543377", "url": "https://it.wikipedia.org/wiki?curid=6181388", "title": "Saqr III bin Sultan al-Qasimi", "text": "Biografia.\nSaqr bin Sultan nacque a Sharja nel 1925 e divenne emiro nel maggio del 1951. Fu il primo sovrano di quel paese a tenere un discorso pubblico nel giorno della sua investitura. Lavor\u00f2 duramente per promuovere l'istruzione e per questo fece aprire numerose scuole.\nDiede supporto al nazionalismo arabo e al suo pi\u00f9 celebre esponente, il presidente egiziano Gamal Abd el-Nasser. Nel 1964, dopo la visita di una delegazione della Lega araba guidata da \u02bfAbd al-Kh\u0101liq \u1e24ass\u016bna, il segretario generale all'epoca, sostenne l'apertura di un ufficio della Lega araba a Sharjah. Gli inglesi considerarono questa mossa una minaccia e l'amministrazione britannica fu indotta ad intervenire e ad avviare la cacciata di Saqr come emiro. Nel 1965 Paul Glencairn , l'agente politico britannico a Dubai, fu incaricato di informare Saqr della sua deposizione. Fu poi esiliato in Bahrein e alla fine a Il Cairo. Gli succedette suo cugino Khalid bin Muhammad.\nIl 24 gennaio 1972, poco dopo la creazione degli Emirati Arabi Uniti avvenuta il 2 dicembre 1971, Saqr torn\u00f2 in patria dall'Egitto con un certo numero di mercenari e tent\u00f2 di riprendere il potere con un colpo di Stato. Il gruppo attacc\u00f2 il palazzo del sovrano all'incirca alle 14.30. Vi furono colpi di arma da fuoco e esplosioni di granate all'interno del palazzo. L'emiro Khalid rimase ucciso. Il golpe per\u00f2 non riusc\u00ec grazie al mancato appoggio del Consiglio supremo dell'Unione e all'intervento tempestivo delle forze armate federali guidate dal ministro della difesa Mohammed bin Rashid Al Maktum. In poco tempo il palazzo di Ramla fu circondato e i ribelli costretti ad arrendersi e portati in giudizio.\nNel 1979, dopo otto anni di carcere, fu esiliato in Egitto. Torn\u00f2 in patria due anni prima di morire e prese residenza nell'emirato di Abu Dhabi. \nMor\u00ec durante una visita in Egitto il 9 dicembre 1993 e fu sepolto nell'emirato di Ras al-Khaima.\nScrisse diverse raccolte di poesie."}
{"id": "6181389", "revid": "119250322", "url": "https://it.wikipedia.org/wiki?curid=6181389", "title": "Unione Sportiva Arezzo 2016-2017", "text": "Questa voce raccoglie le informazioni riguardanti dell'Unione Sportiva Arezzo nelle competizioni ufficiali della stagione 2016-2017.\nRosa.\n\"La rosa tratta dal sito ufficiale \u00e8 aggiornata al 1\u00ba settembre 2016\".\n (capitano)"}
{"id": "6181392", "revid": "641453", "url": "https://it.wikipedia.org/wiki?curid=6181392", "title": "Carrarese Calcio 1908 2016-2017", "text": "Questa voce raccoglie le informazioni riguardanti della Carrarese Calcio 1908 nelle competizioni ufficiali della stagione 2016-2017.\nRosa.\n\"Rosa tratta dal sito ufficiale della Carrarese\""}
{"id": "6181394", "revid": "112072998", "url": "https://it.wikipedia.org/wiki?curid=6181394", "title": "Nils Forsberg", "text": "Nils Forsberg nacque nel villaggio di Riseberga, in Scania, da un'umile famiglia, figlio di Ola Forsberg e di sua moglie, Kristina Persdotter. Dopo un periodo di studio presso la citt\u00e0 di G\u00f6teborg, nel 1867 si trasfer\u00ec a Parigi, dove rimase sino al 1902. Nella capitale francese frequent\u00f2 i connazionali Nils Barck, ceramista, e Gustaf Cederstr\u00f6m, pittore di soggetti storici. Forsberg studi\u00f2 presso l'atelier del pittore L\u00e9on Bonnat e nel 1888 vinse la medaglia d'oro al Salon per il dipinto \"La morte dell'eroe\", oggi conservato al Museo nazionale di Stoccolma. La tela, ispirata alla guerra franco-prussiana del 1870-71, alla quale partecip\u00f2 lo stesso artista in qualit\u00e0 di infermiere, rappresenta un soldato francese morente in seguito all'eroica difesa di Parigi. Malgrado Forsberg abbia lungamente lavorato a Parigi, sono poche le opere che si possono ammirare oggi in Francia: tra queste, due ritratti conservati presso il museo di Vend\u00f4me e tre dipinti al Museo di arte moderna e contemporanea di Strasburgo. Il Mus\u00e9e d\u2019Orsay di Parigi possiede un ritratto bronzeo di Nils Forsberg, opera dello scultore svedese Erik Lindberg.\nNel 2014 il Museo nazionale di Stoccolma ha acquisito un ritratto, opera di Forsberg, che raffigura il giovane figlio, Nils Forsberg junior (1870-1961), che fu a sua volta pittore. "}
{"id": "6181398", "revid": "1782831", "url": "https://it.wikipedia.org/wiki?curid=6181398", "title": "Unione Sportiva Cremonese 2016-2017", "text": "Questa voce raccoglie le informazioni riguardanti dell'Unione Sportiva Cremonese nelle competizioni ufficiali della stagione 2016-2017.\nMaglie e sponsor.\nIl fornitore tecnico, per la stagione 2016-2017, \u00e8 Garman. Lo sponsor di maglia \u00e8 Iltainox (in trasferta Arinox)."}
{"id": "6181403", "revid": "641453", "url": "https://it.wikipedia.org/wiki?curid=6181403", "title": "Associazione Sportiva Giana Erminio 2016-2017", "text": "Questa voce raccoglie le informazioni riguardanti dell'Associazione Sportiva Giana Erminio nelle competizioni ufficiali della stagione 2016-2017.\nMaglie e sponsor.\nIl fornitore tecnico per la stagione 2016-2017 \u00e8 Umbro, al secondo anno di collaborazione con la Giana Erminio:\nGli sponsor ufficiali di maglia sono il Caseificio Bamonte (propriet\u00e0 del presidente della squadra), il cui marchio \u00e8 impresso al centro del torso, e Cogeser Energia (impresa specializzata nella produzione e distribuzione di gas naturale ed energia elettrica), che appone il proprio logo nella parte bassa del dorso.\nRosa.\n\"Aggiornata al 22 aprile 2017\"\nStaff tecnico.\nDal sito internet ufficiale della societ\u00e0."}
{"id": "6181405", "revid": "767487", "url": "https://it.wikipedia.org/wiki?curid=6181405", "title": "Pap\u00e0 mio!", "text": "Pap\u00e0 mio! (\"Say It with Songs\") \u00e8 un film del 1929 diretto da Lloyd Bacon.\nTrama.\nJoe Lane finisce in carcere per aver ucciso incidentalmente Arthur Phillips, il manager della stazione radio dove lavorava, dopo che l'uomo aveva insidiato sua moglie. Scontata la condanna, Joe - uscito di carcere - rivede Little Pal, il suo bambino: padre e figlio, riuniti, fuggono via per andare a vivere insieme. Ma Joe \u00e8 povero e il ragazzo, per aiutarlo, si mette a vendere giornali. Un giorno, per\u00f2, viene investito da un camion, restando paralizzato alle gambe e perdendo la voce. Il padre lo porta dal dottor Merrill che, dopo il divorzio, ha sposato la sua ex moglie: dietro la promessa che Joe rinuncer\u00e0 al figlio restituendolo alla madre, il medico opera il ragazzo che recupera cos\u00ec l'uso delle gambe. Gli torner\u00e0 poi anche la voce, quando sentir\u00e0 una registrazione del padre quando cantava alla radio. Mantenendo la promessa fatta, Joe se ne va via, accompagnato malinconicamente solo da una melodia che fischietta lungo la strada.\nProduzione.\nIl film fu prodotto dalla Warner Bros.\nDistribuzione.\nIl copyright del film, richiesto dalla WB, fu registrato il 2 agosto 1929 con il numero LP568.\nDistribuito dalla Warner Bros., il film venne presentato in prima in versione sonora il 6 agosto 1929 uscendo poi nelle sale statunitensi il 24 agosto. A Los Angeles, fu presentato il 7 ottobre; il 19 ottobre, usc\u00ec in distribuzione anche la versione muta del film."}
{"id": "6181406", "revid": "641453", "url": "https://it.wikipedia.org/wiki?curid=6181406", "title": "Piacenza Calcio 1919 2016-2017", "text": "Questa voce raccoglie le informazioni riguardanti del Piacenza Calcio 1919 nelle competizioni ufficiali della stagione 2016-2017.\nRosa.\n\"Rosa aggiornata al 10 marzo 2017\".\nStaff tecnico.\n\"Staff tecnico tratto dal sito ufficiale\"."}
{"id": "6181409", "revid": "641453", "url": "https://it.wikipedia.org/wiki?curid=6181409", "title": "Unione Sportiva Citt\u00e0 di Pontedera 2016-2017", "text": "Questa voce raccoglie le informazioni riguardanti l'Unione Sportiva Citt\u00e0 di Pontedera nelle competizioni ufficiali della stagione 2016-2017."}
{"id": "6181410", "revid": "1412427", "url": "https://it.wikipedia.org/wiki?curid=6181410", "title": "Abies densa", "text": "Abies densa \u00e8 un albero della famiglia delle Pinaceae endemico dell'Himalaya.\nEtimologia.\nIl nome generico \"Abies\", utilizzato gi\u00e0 dai latini, potrebbe, secondo un'interpretazione etimologica, derivare dalla parola greca \"\u1f04\u03b2\u03b9\u03bf\u03c2\" = longevo. Il nome specifico \"densa\" fa riferimento all'aspetto del fogliame.\nDescrizione.\nPortamento.\nAlbero alto fino a 60\u00a0m, con tronco che pu\u00f2 raggiungere i 2,5\u00a0m di diametro, a portamento conico con i rami che possono divenire pendenti negli anni. I rami secondari sono di colore dal giallo al rosso marrone, tendenti al grigio invecchiando, glabri o lievemente pubescenti.\nFoglie.\nLe foglie sono aghiformi, lunghe fino a 2-4 cm, disposte a pettine, piatte con margine revoluto e stomi disposti su due bande nella pagina inferiore.\nFiori.\nSono strobili maschili laterali sui virgulti, lunghi 2-4,5 cm, gialli con microsporofilli blu-purpurei.\nFrutti.\nGli strobili femminili, blu purperei da immaturi, porpora nerastri a maturazione, sono cilindrici con punta ottusa o ombelicata, lunghi fino a 12\u00a0cm e larghi fino a 5,5\u00a0cm, con corto peduncolo o sessili; le scaglie sono di forma flabellata-cuneata, lunghe 2\u00a0cm, larghe 2,5\u00a0cm, ricoperte di peluria nelle parti esposte. I semi, di colore marrone, sono lunghi 8\u00a0mm, di forma cuneata, con ali marroni di 1\u00a0cm, anch'esse cuneate.\nCorteccia.\nLa corteccia, grigia e squamosa, diviene con l'et\u00e0 fessurata e placcata grossolanamente.\nDistribuzione e habitat.\nSpecie endemica di Cina (Xizang), India (Arunachal Pradesh, Assam, Darjeeling, Sikkim), Bhutan e Nepal, predilige le alte quote montane himalayane comprese tra i 2.400 e i 4.000\u00a0m, a clima monsonico, con piovosit\u00e0 annua maggiore di 2.000\u00a0mm, estati relativamente calde e inverni freddi e nevosi. Frequenta i pendii profondi, rocciosi e non, dove si ritrovano una variet\u00e0 di litosuoli alpini. Esistono boschi puri, ma si ritrova spesso in associazione con \"Betula utilis\", \"Acer caudatum\", \"Acer pectinatum\" e specie dei generi \"Prunus\" e \"Sorbus\" alle quote inferiori; alle quote superiori in associazione con \"Picea spinulosa\", \"Tsuga dumosa\", \"Larix griffithiana\" e \"Juniperus squamata\".\nUsi.\nUtilizzato e sfruttato nell'est Himalaya per la costruzione delle abitazioni, soprattutto le parti interne. Solo recentemente \u00e8 stato introdotto in parchi e giardini botanici europei, dove \u00e8 molto apprezzato per le sue caratteristiche ornamentali.\nConservazione.\nCon un areale molto vasto (circa 20.000\u00a0km\u00b2), e una presenza molto comune, \"A. densa\" non \u00e8 classificato tra le specie a rischio di estinzione nella Lista rossa IUCN."}
{"id": "6181411", "revid": "1412427", "url": "https://it.wikipedia.org/wiki?curid=6181411", "title": "Abete del Bhutan", "text": ""}
{"id": "6181413", "revid": "113774830", "url": "https://it.wikipedia.org/wiki?curid=6181413", "title": "Abd al-Aziz bin Muhammad al-Qasimi", "text": "Biografia.\nAbd al-Aziz bin Muhammad nacque nel 1937 ed era figlio dello sceicco Muhammad bin Saqr al-Qasimi, emiro di Sharja per poche settimane nel 1951.\nFu capo dell'ufficio dell'emiro e comandante della guardia dell'emirato durante il regno del fratello minore Sultan.\nIl 17 giugno 1987, mentre il fratello era in visita in Gran Bretagna, attu\u00f2 un colpo di Stato. In un comunicato giustific\u00f2 questa sua manovra con le cattive condizioni finanziarie in cui si trovava il paese. L'emirato, che contava un reddito di 800 milioni di dirham, aveva accumulato nel tempo un debito di cinque miliardi, causato dalla caduta del prezzo del petrolio, in combinazione con la guerra Iran-Iraq e con la crisi del settore turistico-alberghiero causata anche della decisione di vietare l'alcol a Sharjah. Il Consiglio supremo dell'Unione compose un comitato tripartito per gestire la crisi composto da Saqr bin Muhammad al-Qasimi, emiro di Ras al-Khaima, Humaid IV bin Rashid Al Nuaimi, emiro di Ajman e Hamdan bin Rashid Al Maktoum, ministro delle finanze e dell'industria. La commissione organizz\u00f2 per il 23 giugno un incontro di riconciliazione tra i due fratelli alla presenza del presidente della Federazione Zayed bin Sultan Al Nahyan. L'atto di riconciliazione stabil\u00ec che Abd al-Aziz venisse nominato principe ereditario, vice emiro e membro del Consiglio esecutivo. Fu stabilito anche che avrebbe avuto il diritto di partecipare ai lavori del Consiglio Supremo nella sua qualit\u00e0 di principe ereditario e che avrebbe avuto un ruolo nell'emissione delle leggi e nella firma degli accordi economici. Il 5 febbraio 1990 l'emiro Sultan emise un decreto mediante il quale esautor\u00f2 il fratello da tutti gli incarichi e lo nomin\u00f2 suo rappresentante in Marocco. Si stabil\u00ec a Londra dove mor\u00ec il 22 gennaio 2005 all'et\u00e0 di 68 anni circa."}
{"id": "6181414", "revid": "1573940", "url": "https://it.wikipedia.org/wiki?curid=6181414", "title": "Carpodacus dubius", "text": "Il carpodaco cigliabianche cinese (Carpodacus dubius ) \u00e8 un uccello passeriforme della famiglia dei Fringillidi.\nEtimologia.\nIl nome scientifico della specie, \"dubius\", significa \"dubbio\" in latino.\nDescrizione.\nDimensioni.\nMisura 17\u201318\u00a0cm di lunghezza, per 24-36 g di peso.\nAspetto.\nSi tratta di uccelli dall'aspetto robusto, muniti di testa tondeggiante con grandi occhi e becco robusto e conico, ali allungate e coda dalla punta lievemente forcuta.\nIl piumaggio presenta dimorfismo sessuale: mentre i maschi presentano faccia, gola, petto, ventre e codione di solore rosa carico (fanno eccezione le penne della gola, dalla punta biancastra, ed il sopracciglio, che d\u00e0 il nome comune alla specie ed \u00e8 biancastro), vertice, nuca e dorso di colore bruno e ali e coda bruno-nerastre, le femmine mancano del rosso ventrale, sostituito da un pi\u00f9 mimetico bruno-\"beige\". In ambedue i sessi, becco e zampe sono di colore nerastro (il primo con parte inferiore pi\u00f9 chiara) e gli occhi sono di colore bruno scuro.\nBiologia.\nEssendo stati a lungo considerati una sottospecie piuttosto che una specie a s\u00e9 stante, i carpodachi cigliabianche cinesi non sono ancora stati studiati a fondo: si tratta tuttavia di uccelli dalle abitudini molto simili a quelle riscontrabili nei carpodacini.\nDistribuzione e habitat.\nCome intuibile dal nome comune, il carpodaco cigliabianche cinese \u00e8 diffuso in Cina centrale e centro-meridionale, oltre che nella porzione orientale del Tibet.\nL\"'habitat\" di questi uccelli \u00e8 rappresentato dalle aree boscose sia a latifoglie che a conifere, con presenza di sottobosco arbustivo, privilegiando le aree pi\u00f9 sgombre, come il limitare delle foreste, le radure e i campi di taglio, e potendo essere osservati anche nelle pietraie.\nSistematica.\nSe ne riconoscono tre sottospecie:\nLe popolazioni del sud-est dell'altopiano del Tibet, considerate sinonimo di \"intermedius\", sono secondo alcuni da elevare al rango di sottospecie a s\u00e9 stante col nome di \"C. d. charmensis\".\nIn passato, questi uccelli venivano classificati come sottospecie del carpodaco cigliabianche dell'Himalaya, dal quale differiscono per\u00f2 per parametri biometrici (lunghezza di becco, ali e coda rispetto al corpo), vocalizzazioni e livrea, coi nomi rispettivamente di \"C. thura dubius\", \"C. thura femininus\" e \"C. thura deserticolor\": con le analisi del DNA mitocondriale, tuttavia, \u00e8 stata evidenziata una differenza tassonomica tale da giustificarne la separazione e l'elevazione al rango di specie a s\u00e9 stante."}
{"id": "6181428", "revid": "1964823", "url": "https://it.wikipedia.org/wiki?curid=6181428", "title": "Associazione Calcio Prato 2016-2017", "text": "Questa voce raccoglie le informazioni riguardanti dell'Associazione Calcio Prato nelle competizioni ufficiali della stagione 2016-2017.\nRosa.\n\"Rosa aggiornata al 23 novembre 2016\"."}
{"id": "6181429", "revid": "1412427", "url": "https://it.wikipedia.org/wiki?curid=6181429", "title": "Abies fordei", "text": ""}
{"id": "6181430", "revid": "641453", "url": "https://it.wikipedia.org/wiki?curid=6181430", "title": "Robur Siena 2016-2017", "text": "Questa voce raccoglie le informazioni riguardanti la Robur Siena nelle competizioni ufficiali della stagione 2016-2017.\nRosa.\n\"Rosa aggiornata al 31 agosto 2016\"\nStaff tecnico.\n\"Dal sito web della societ\u00e0\"."}
{"id": "6181431", "revid": "1543377", "url": "https://it.wikipedia.org/wiki?curid=6181431", "title": "Manidens", "text": "Manidens (il cui nome significa \"dente a forma di mano\") \u00e8 un genere estinto di dinosauro ornitischio eterodontosauride vissuto nel Giurassico medio, circa 171-167 milioni di anni fa (Bajociano), nell'odierna Formazione Ca\u00f1adon Asfalto, nella Provincia di Chubut, Argentina. L'unica specie ascritta al genere \"Manidens\", \u00e8 \"M. condorensis\".\nDescrizione.\n\"Manidens\" era un eterodontosauride relativamente basale, che poteva raggiungere anche i 60-75 centimetri (24-30 pollici) di lunghezza, considerevolmente pi\u00f9 piccolo degli heterodontosauri pi\u00f9 evoluti. I denti dell'animale erano provvisti di corone molto alte, indicando una dieta prevalentemente erbivora. Tuttavia i denti di \"Manidens\" risultano essere privi di sfaccettature di usura, viste in forme pi\u00f9 avanzate come \"Heterodontosaurus\". \"Manidens\" \u00e8 il \"sister taxon\" di un clade composto da specie africane come \"Heterodontosaurus\", \"Abrictosaurus\" e \"Lycorhinus\", il che indica un'evoluzione e proliferazione molto precoce negli heterodontosauridi.\nFilogenesi.\nIl seguente cladogramma mostra l'analisi filogentica condotta da Pol \"et al.\" (2011):\nStoria della scoperta.\nL'esemplare olotipico di \"Manidens\", MPEF-PV 3211 , \u00e8 costituito da uno scheletro parziale, che comprende un teschio parziale e la mandibola, la colonna vertebrale (tranne la maggior parte della coda), la cintura scapolare sinistra e il bacino. Gli esemplari MPEF-PV 1719, 1786, 1718, 3810, 3811, sono tutti denti posteriori isolati, provenienti dalla stessa localit\u00e0 dell'olotipo. Alcuni nuovi fossili hanno portato luce sull'anatomia delle zampe posteriori e parte della coda. I campioni sono stati trovati nella localit\u00e0 di Queso Rallado, localit\u00e0 della Formazione Ca\u00f1ad\u00f3n Asfalto, risalente tra l'Aaleniano e il Bathoniano, circa 171.5-167.4 milioni di anni fa.\nLa scoperta della specie tipo di \"Manidens\", \"Manidens condorensis\", fu pubblicata sulla rivista Naturwissenschaften, nel 2011. \"Manidens\" \u00e8 stato descritto da Diego Pol, Oliver Rauhut e Marcos Becerra. Il nome generico, \"Manidens\", deriva dal latino \"manus\" ossia \"mano\" e \"dens\" che vuol dire \"dente\", in riferimento alla forma dei denti posteriori simili ad una mano. Il nome specifico, \"condorensis\", si riferisce al paese di Cerro C\u00f3ndor, situato vicino al Queso Rallado, sito in cui il campione \u00e8 stato trovato dallo zoologo Guillermo Rougier.\nPaleobiologia.\nAbilit\u00e0 arboricole.\nAlcuni nuovi fossili attribuiti a \"Manidens\", provenienti dall'Argentina, indicano che questo dinosauro potrebbe essere stato, almeno in parte, arboricolo. Il campione, una serie di ossa di entrambe le zampe posteriori e alcune vertebre della coda, indicano che il dinosauro sarebbe stato in grado di arrampicarsi sugli alberi. Le lunghe ossa delle dita possedevano dei distintivi punti di ancoraggio per i muscoli e tendini dell'alluce, indicando che l'alluce dell'animale era pi\u00f9 corto rispetto alle altre dita, ma era ancora in grado di afferrare, come le altre dita. Confrontando le ossa del piede di \"Manidens\", con una vasta gamma di uccelli e altri dinosauri non-avicoli, si \u00e8 scoperto che i piedi di \"Manidens\" erano pi\u00f9 simili a quelle degli uccelli che usano gli alberi come posatoi. Se fosse vero, \"Manidens\" potrebbe rappresentare il primo caso noto di dinosauro ornitischio arboricolo o parzialmente arboricolo."}
{"id": "6181432", "revid": "110157", "url": "https://it.wikipedia.org/wiki?curid=6181432", "title": "Theater am Schiffbauerdamm", "text": "Il Theater am Schiffbauerdamm \u00e8 un teatro di Berlino sito sulla riva del fiume Sprea, \"Schiffbauerdamm\", nel distretto di Mitte: Aperto il 19 novembre 1892, fino al 1954 ha ospitato gli spettacoli della compagnia teatrale Berliner Ensemble, fondata nel 1949 da Helene Weigel e Bertolt Brecht.\nStoria.\nIl nome originale del teatro neobarocco, progettato dall'architetto Heinrich Seeling, era \"Neues Theater\" (\"Teatro nuovo\"). La prima opera ad essere rappresentata fu Ifigenia in Tauride di Johann Wolfgang von Goethe. Il celebre dramma naturalistico di Gerhart Hauptmann \"I tessitori\" (\"Die Weber\") fu recitato qui in anteprima a porte chiuse il 26 febbraio 1893. Dal 1903 al 1906 il teatro fu gestito da Max Reinhardt; in un secondo momento divenne sede di rappresentazione di numerose operette.\nCon la prima della commedia \"Der fr\u00f6hliche Weinberg\" di Carl Zuckmayer, il 22 dicembre 1925, il teatro torn\u00f2 all'arte drammatica, a cui seguirono le prime de \"L'opera da tre soldi\" (\"Die Dreigroschenoper\") il 31 agosto 1928 e di \"Italienische Nacht\" di \u00d6d\u00f6n von Horv\u00e1th il 20 marzo 1931. Bertolt Brecht vi rappresent\u00f2 la commedia \"Pionieri a Ingolstadt\" di Marieluise Flei\u00dfer il 30 marzo 1929, provocando uno scandalo. Il teatro vide il debutto di Gustaf Gr\u00fcndgens, con la regia di Jean Cocteau, dell\"'Orph\u00e9e\" e della compagnia \"Truppe 31\" di Gustav von Wangenheim.\nDal 1931 il teatro venne ribattezzato \"Deutsches Nationaltheater am Schiffbauerdamm\". Fra gli attori pi\u00f9 noti che ne hanno calcato le scene si ricordano Lotte Lenya, Carola Neher, Hilde K\u00f6rber, Helene Weigel, Ernst Busch, Ernst Deutsch, Kurt Gerron, Theo Lingen e Peter Lorre. Con la presa del potere da parte del nazismo, nel 1933, il teatro and\u00f2 declinando e chiuse definitivamente nel 1944.\nRiapr\u00ec dopo la fine della seconda guerra mondiale e venne rilevato da Bertolt Brecht. Oggi \u00e8 considerato uno dei teatri pi\u00f9 ricchi di fascino della Germania e l'edificio \u00e8 attualmente in fase di conservazione storica."}
{"id": "6181434", "revid": "1444968", "url": "https://it.wikipedia.org/wiki?curid=6181434", "title": "New Town dell'Aquila", "text": ""}
{"id": "6181439", "revid": "287204", "url": "https://it.wikipedia.org/wiki?curid=6181439", "title": "Bryan Hymel", "text": "Biografia.\nDebutta nel 1998 come messaggero in Samson et Dalila a New Orleans.\nIl 5 marzo del 2000 canta nel \"National Council Grand Finals Concert\" al Metropolitan Opera House di New York.\nDopo gli studi musicali al Loyola University New Orleans si perfeziona a San Francisco ed a Filadelfia.\nNel 2007 \u00e8 Prince in Rusalka (Dvo\u0159\u00e1k) a Wexford.\nNel 2010 come Don Jos\u00e9 in Carmen (opera) debutta al Royal Opera House, Covent Garden di Londra ed al Teatro alla Scala di Milano diretto da Gustavo Dudamel con Anita Rachvelishvili.\nNel 2011 \u00e8 il protagonista in Faust al Santa Fe Opera, Ismaele in Nabucco diretto da Paolo Carignani al Bayerische Staatsoper e per il Glyndebourne Festival Opera Rodolfo ne La boh\u00e8me.\nNel 2012 a Londra \u00e8 Prince in \"Rusalka\" diretto da Yannick N\u00e9zet-S\u00e9guin seguito da Aeneas in Les Troyens diretto da Antonio Pappano con Anna Caterina Antonacci e Robert Lloyd in sostituzione dell'indisposto Jonas Kaufmann e Robert le diable diretto da Daniel Oren con Patrizia Ciofi ed al Metropolitan Aeneas in \"Les Troyens\" diretto da Fabio Luisi con Susan Graham.\nNel 2013 debutta al Festival di Salisburgo come Michael in \"Jeanne d\u2019Arc\" di Walter Braunfels ed a Londra Arrigo ne I vespri siciliani diretto da Pappano.\nNel 2014 \u00e8 B.F. Pinkerton in Madama Butterfly nel debutto al Wiener Staatsoper con Hui He ed al Met dove \u00e8 anche Rodolfo ne \"La boh\u00e8me\" diretto da Riccardo Frizza, a New Orleans Don Jos\u00e9 in \"Carmen\", debutta all'Opera di Chicago come Lord Percy in Anna Bolena (opera) ed a Monaco di Baviera Arnold Melcthal in Guglielmo Tell (opera).\nNel 2015 a Dallas \u00e8 Rodolfo ne \"La boh\u00e8me\" diretto da Frizza con Ana Mar\u00eda Mart\u00ednez, debutta al San Francisco Opera come Aeneas in \"Les Troyens\" diretto da Donald Runnicles con la Antonacci e la Graham ed alla Scala canta nella Sinfonia n. 9 (Beethoven) diretto da Dudamel.\nNel 2016 \u00e8 il duca di Mantova in Rigoletto diretto da Andrea Battistoni con Olga Peretyatko alla Deutsche Oper Berlin, al Met Arnold in \"Guillaume Tell\" diretto da Luisi ed alla Scala Pinkerton in \"Madama Butterfly\" diretto da Riccardo Chailly il 7 dicembre nella serata d'inaugurazione della stagione in diretta su Rai 1 (visto da 2.644.000 spettatori)."}
{"id": "6181442", "revid": "1573940", "url": "https://it.wikipedia.org/wiki?curid=6181442", "title": "Carpodacus puniceus", "text": "Il carpodaco pettorosso (Carpodacus puniceus ()) \u00e8 un uccello passeriforme della famiglia dei Fringillidi.\nEtimologia.\nIl nome scientifico della specie, \"puniceus\", deriva dal latino attraverso il greco \"\u03c6\u03bf\u1fd6\u03bd\u03b9\u03be\" (\"phoine\", \"rosso porpora\") e il derivato \"poeniceus\" indicante i Fenici, in relazione al piumaggio rosso dei maschi.\nDescrizione.\nDimensioni.\nMisura 20\u00a0cm di lunghezza, per 42-51 g di peso.\nAspetto.\nSi tratta di uccelli dall'aspetto robusto, muniti di testa tondeggiante con grandi occhi e becco conico lievemente incurvato verso il basso, ali allungate e coda dalla punta lievemente forcuta: nel complesso, questi uccelli possono ricordare vagamente un fringuello.\nIl piumaggio presenta evidente dimorfismo sessuale: nei maschi, esso \u00e8 bruno-grigiastro su tutto il corpo, con tendenza a scurirsi fino a diventare nerastro su ali e coda ed a schiarirsi lievemente sul ventre, mentre faccia (tranne l'area attorno agli occhi e alla base del becco, che \u00e8 di color bruno scuro), gola, petto e codione sono di color rosso ciliegia (da cui il nome comune della specie). Le femmine, invece, mancano del rosso e presentano livrea pi\u00f9 sobria e mimetica, tendente al bruno-grigiastro dorsalmente e al grigio-giallastro con sfumature color nocciola ventralmente. In ambedue i sessi, il becco e le zampe sono di colore nerastro (il primo con tendenza a schiarirsi e ad ottenere sfumature brunastre alla base), mentre gli occhi sono di colore bruno-rossiccio.\nBiologia.\nSi tratta di uccelli dalle abitudini essenzialmente diurne, che si muovono perlopi\u00f9 in coppie e passano la maggior parte della giornata alla ricerca di cibo, stazionando perlopi\u00f9 al suolo.\nAlimentazione.\nLa dieta del carpodaco pettorosso \u00e8 in massima parte granivora, basandosi su una variet\u00e0 di semi e granaglie: essa comprende per\u00f2 anche altri alimenti di origine vegetale, come foglioline, germogli, boccioli, fiori e bacche di piante erbacee, rose e caragana.\nRiproduzione.\nLa stagione riproduttiva va dalla fine di maggio ad agosto: durante questo periodo, questi uccelli monogami divengono territoriali e scacciano energicamente eventuali intrusi che si trovassero a passare nel sito di nidicazione.\nIl nido, massiccio e a forma di coppa, viene costruito dalla sola femmina, col maschio che talvolta fornisce del materiale da costruzione, consistente in rametti, radichette e fili d'erba per la parte esterna e pelame e piumino per foderare l'interno. Il nido viene ubicato nelle spaccature della roccia su dirupi o in zone rocciose disagevoli da raggiungere: al suo interno, la femmina depone 3-5 uova di colore bianco con rade maculature brune concentrate sul polo ottuso, che provvede a covare da sola (col maschio che la imbecca e staziona di guardia nei pressi del nido) per circa due settimane. I nidiacei, ciechi ed implumi alla schiusa, vengono imbeccati da ambedue i genitori con semi ed insetti rigurgitati, e attorno alle tre settimane dalla schiusa sono pronti per involarsi.\nDistribuzione e habitat.\nIl carpodaco pettorosso occupa buona parte dell'Asia centrale attorno all'altopiano del Tibet (dove per\u00f2 non \u00e8 diffuso), dal Turkestan centro-orientale alla Cina centrale attraverso le pendici meridionali della catena dell'Himalaya.\nL\"'habitat\" di questi uccelli \u00e8 rappresentato dagli altipiani rocciosi al di sopra della linea degli alberi, con presenza di pietraie e rada vegetazione erbacea o arbustiva.\nSistematica.\nSe ne riconoscono cinque sottospecie:\nLe popolazioni del nord del Sichuan, di colore pi\u00f9 scuro rispetto a \"C. p. longirostris\" (alla quale appartengono), sono secondo alcuni studiosi da elevare al rango di sottospecie a s\u00e9 stante col nome di \"C. p. szetchuanus\".\nIn virt\u00f9 delle numerose differenze morfologiche che lo separano dagli altri carpodacini (forma e struttura del becco, biometria di ali e coda rispetto al corpo, zampe pi\u00f9 robuste e con unghie ben sviluppate, maturit\u00e0 sessuale raggiunta solo con l'apparizione della livrea adulta, differente colorazione delle uova),talvolta il carpodaco pettorosso viene ascritto a un proprio genere monotipico, \"Pyrrhospiza\", col nome di \"P. punicea\": tuttavia, attualmente la maggior parte degli autori considera corretta la sua ascrizione al genere \"Carpodacus\"."}
{"id": "6181443", "revid": "122315", "url": "https://it.wikipedia.org/wiki?curid=6181443", "title": "Pyrrhospiza", "text": ""}
{"id": "6181444", "revid": "122315", "url": "https://it.wikipedia.org/wiki?curid=6181444", "title": "Pyrrhospiza punicea", "text": ""}
{"id": "6181445", "revid": "287204", "url": "https://it.wikipedia.org/wiki?curid=6181445", "title": "Jose Vicente Barbosa du Bocage", "text": ""}
{"id": "6181446", "revid": "1543377", "url": "https://it.wikipedia.org/wiki?curid=6181446", "title": "Pattinaggio di velocit\u00e0 ai IX Giochi olimpici invernali - 10000 m maschile", "text": "La competizione dei 10000 m maschili di pattinaggio di velocit\u00e0 ai IX Giochi olimpici invernali si \u00e8 svolta il giorno 7 febbraio 1964 sulla pista del \"Olympia Eisschnellaufbahn\" a Innsbruck."}
{"id": "6181449", "revid": "101175", "url": "https://it.wikipedia.org/wiki?curid=6181449", "title": "Campionato europeo Superstock 1000 2003", "text": "Il Campionato Europeo Superstock 1000 del 2003 \u00e8 la quinta edizione del campionato Europeo della categoria Superstock 1000.\nIl campionato \u00e8 stato vinto dall'italiano Michel Fabrizio su Suzuki GSX 1000R del team Alstare Suzuki Italia. Suo principale avversario per tutta la stagione \u00e8 stato il connazionale Lorenzo Lanzi su Ducati 999S del team Rox Racing, giunto a soli 3 punti di distacco.\nSostanziale equilibrio tra i costruttori, con Suzuki che vince cinque gare su nove e Ducati che vince le restanti quattro. Per quanto concerne i piloti invece, gli italiani sono stati capaci di vincere otto delle nove gare in calendario.\nClassifica.\nClassifica Piloti.\nFonte:\nSistema di punteggio.\n!width=5%|Pos.\n!width=5%|Punti"}
{"id": "6181450", "revid": "256896", "url": "https://it.wikipedia.org/wiki?curid=6181450", "title": "Superstock 1000 FIM Cup 2003", "text": ""}
{"id": "6181473", "revid": "1543377", "url": "https://it.wikipedia.org/wiki?curid=6181473", "title": "Heterodontosaurinae", "text": "Heterodontosaurinae \u00e8 una sottofamiglia di Heterodontosauridae, dinosauri ornitischi vissuti nella prima met\u00e0 del Giurassico medio (Hettangiano-Bajociano), in Africa e Sud America. Attualmente, la specie pi\u00f9 antica di eterodontosaurino \u00e8 \"Lycorhinus angustidens\" dal Giurassico inferiore della Provincia del Capo, Sudafrica. Gli eterodontosaurini sono piccoli dinosauri ornitischi, caratterizzati da denti dalle alte e strette corone e mandibola fissate sotto l'asse di occlusione tra i mascellari e la mandibola, oltre che per la presenza di guance carnose. La sottofamiglia degli Heterodontosaurinae \u00e8 stato implicitamente nominata nel 1966 da Oskar Kuhn, lo stesso autore della famiglia degli Heterodontosauridae. Si tratta di un taxon la cui base fu definita filogeneticamente da Paul Sereno solo nel 2012, come \"il clade che contiene i taxa pi\u00f9 strettamente imparentati con \"Heterodontosaurus tucki\" che con \"Tianyulong confuciusi\", \"Echinodon becklesii\" e \"Fruitadens haagarorum\".\""}
{"id": "6181475", "revid": "76963", "url": "https://it.wikipedia.org/wiki?curid=6181475", "title": "Kimberly McCullough", "text": "Figlia di una ballerina, inizia la sua carriera ad appena 7 mesi prendendo parte ad uno spot pubblicitario e ha recitato nel suo primo film a 5 anni. Tra i film, \u00e8 principalmente nota per aver recitato nel film \"Bugsy\", nel ruolo di una delle due figlie di Warren Beatty. \u00c8 anche attiva come ballerina."}
{"id": "6181485", "revid": "287204", "url": "https://it.wikipedia.org/wiki?curid=6181485", "title": "Forever Remain", "text": "Forever Remain \u00e8 il primo VHS del gruppo gothic rock britannico Fields of the Nephilim, pubblicato dalla Situation Two/Beggars Banquet nel 1988.\nNel 2002 \u00e8 stato incluso in unico disco antologico intitolato \"Revelations - Forever Remain - Visionary Heads\".\nIl video.\nFu filmato durante qualche data tenuta al The Town And Country Club di Londra nel maggio del 1988. Probabilmente, queste performance servirono per promuovere il singolo \"Moonchild\" uscito in quei giorni e, per presentare le canzoni contenute nel secondo disco \"The Nephilim\" al pubblico.\nTracce.\nTesti a cura di Carl McCoy, musiche dei The Nephilim."}
{"id": "6181488", "revid": "1632387", "url": "https://it.wikipedia.org/wiki?curid=6181488", "title": "Shinobu Ishihara", "text": "Era un medico di guerra.\nBiografia e carriera.\nIshihara si laure\u00f2 in medicina nel 1905 e prest\u00f2 immediatamente servizio nell'Esercito Imperiale Giapponese in qualit\u00e0 di dottore, esercitando principalmente la funzione di chirurgo. Successivamente si specializz\u00f2 in oftalmologia. \nNel 1908 ritorn\u00f2 all'Universit\u00e0 di Tokyo e si dedic\u00f2 alla ricerca in oftalmologia. Nel 1910 inizi\u00f2 a lavorare presso l'Army Medical College, dove gli fu chiesto di ideare un test, a cui poter sottoporre le reclute militari, per poter rilevare la presenza di anomalie nella visione dei colori.\nIl suo assistente era un medico affetto da daltonismo che lo aiut\u00f2 a preparare le tavole per il test. Le prime tavole furono create da Ishihara con i colori ad acqua utilizzando dei caratteri hiragana.\nTest dei colori di Ishihara.\nIl nome Ishihara \u00e8 conosciuto in tutto il mondo grazie al test dei colori di Ishihara, creato nel 1918. Ancora oggi, il suo test rimane la scelta preferenziale per l'individuazione delle anomalie nella percezione dei colori.\nIshihara ha sviluppato un grafico per determinare l'acutezza visiva ed un'apparecchiatura per rilevare la presbiopia, entrambi strumenti largamente utilizzati in Giappone. Inoltre, egli ha dato un notevole contributo nello studio del tracoma e della miopia.\nNel 1918 Ishihara entr\u00f2 nel corso di specializzazione in oftalmologia presso l'Universit\u00e0 Imperiale di Tokyo, diventando allievo del Prof. Jujiro Komoto, noto per essere stato il primo professore di oftalmologia all'Universit\u00e0 Imperiale di Tokyo. \nIn seguito, si rec\u00f2 in Germania per proseguire nei suoi studi, sotto la guida dei professori tedeschi Wolfgang Stock, Theodor Axenfeld e Carl von Hess, conosciuti per i loro studi sulle patologie oculistiche e per il contributo dato nella ricerca delle relative cure.\nTornato nel suo paese di origine, nel 1922 Ishihara divent\u00f2 il successore del Prof. Komoto e venne nominato professore e presidente presso il Dipartimento di Oftalmologia dell'Universit\u00e0 Imperiale di Tokyo. Vi rimase fino al 1940. \nVita personale.\nShinobu Ishihara condusse una vita molto modesta, senza alcun interesse per i beni materiali. Egli era molto stimato dai suoi allievi i quali, dopo il suo pensionamento, costruirono per lui una casetta situata nei pressi di una sorgente idrotermale sulla penisola di Izu.\nEgli continu\u00f2 ad esercitare la professione di medico senza richiedere alcun corrispettivo economico. Come si usava all'epoca, i suoi pazienti lasciavano dei prodotti ortofrutticoli o delle piccole somme di denaro come segno di ringraziamento.\nDopo aver coperto le sue spese, Ishihara restituiva i soldi restanti agli abitanti del villaggio.\nQuesti fondi furono utilizzati per costruire una biblioteca e una sala di studio per i bambini del villaggio, un giusto tributo nei confronti di un benefattore di tutto rispetto che visse nel villaggio fino al giorno della sua morte, avvenuta nel 1963."}
{"id": "6181489", "revid": "287204", "url": "https://it.wikipedia.org/wiki?curid=6181489", "title": "Morphic Fields", "text": " Morphic Fields \u00e8 il secondo VHS del gruppo gothic rock britannico Fields of the Nephilim, pubblicato dalla Situation Two/Beggars Banquet nel 1989.\nDue anni dopo lo scioglimento, nel 1993, gli stessi videoclip verranno inclusi in una videocassetta dal titolo \"Revelations\".\nIl video.\nI video contenuti son tutti quelli girati per promuovere i singoli e, quindi, i due album registrati in studio dalla band fino a quel momento. I primi due son stati filmati dal regista di culto Richard Stanley nel 1987 mentre, gli altri due dal team Dirty Work Work.\nTracce.\nTesti a cura di Carl McCoy, musiche dei The Nephilim."}
{"id": "6181490", "revid": "188323", "url": "https://it.wikipedia.org/wiki?curid=6181490", "title": "Beep Error Codes", "text": ""}
{"id": "6181492", "revid": "118623530", "url": "https://it.wikipedia.org/wiki?curid=6181492", "title": "DNA (Anna F.)", "text": "DNA \u00e8 un singolo della cantante austriaca Anna F., pubblicato l'11 ottobre 2013 come primo estratto dal secondo album in studio \"King in the Mirror\".\nDescrizione.\nIl brano \u00e8 stato scritto da Simon Triebel, Jimmy Harry, Anna F. e Philipp Steinke, che ha curato anche la produzione.\nSuccesso commerciale.\nIl singolo ha ottenuto un discreto successo commerciale in Austria e in Italia, entrando nella top 20 delle classifiche dei singoli."}
{"id": "6181501", "revid": "599013", "url": "https://it.wikipedia.org/wiki?curid=6181501", "title": "Zou Yuchen", "text": "Zou ha la particolarit\u00e0 di essere stato il pi\u00f9 giovane giocatore di pallacanestro alle Olimpiadi di Rio 2016, soffiando il record al lituano Domantas Sabonis per 63 giorni."}
{"id": "6181515", "revid": "709565", "url": "https://it.wikipedia.org/wiki?curid=6181515", "title": "Jos\u00e9 Reyes (giocatore di baseball)", "text": "Il 4 aprile 2018, Reyes e sua moglie sono diventati cittadini statunitensi.\nMinor League (MiLB).\nReyes firm\u00f2 il 16 agosto 1999 come \"free agent\" amatoriale con i Mets. Nel 2000 inizi\u00f2 a livello rookie con i Kingsport Mets dell'Appalachian League \"APP\", finendo con .250 alla battuta, .359 in base, nessun fuoricampo, 8 RBI, 10 basi rubate e 22 punti in 49 partite (132 AB). Nel 2001 gioc\u00f2 a livello A con i Capital City Bombers della South Atlantic League \"SALL\", finendo con .307 alla battuta, .337 in base, 5 fuoricampo, 48 RBI, 30 basi rubate e 71 punti in 108 partite (407 AB).\nNel 2002 gioc\u00f2 con 2 squadre finendo con .288 alla battuta, .343 in base, 8 fuoricampo, 62 RBI, 58 basi rubate e 104 punti in 134 partite (563 AB). Nel 2003 gioc\u00f2 a livello AAA con i Norfolk Tides della International League \"INT\", terminando con .269 alla battuta, .333 in base, nessun fuoricampo, 13 RBI, 26 basi rubate e 28 punti in 42 partite (160 AB).\nNel 2004 gioc\u00f2 con 2 squadre finendo con .195 alla battuta, .227 in base, nessun fuoricampo, 4 RBI, 5 basi rubate e 5 punti in 10 partite (41 AB). Nel 2010 gioc\u00f2 a livello A+ con i St. Lucie Mets della Florida State League \"FSL\", finendo con .000 alla battuta e .000 in base, nessun fuoricampo, un RBI, nessuna base rubuta e nessun punto in una partita (4 AB).\nNel 2011 gioc\u00f2 con 2 squadre finendo con .333 alla battuta, .385 in base, un fuoricampo, un RBI, nessuna base rubata e 4 punti in 4 partite (12 AB). Nel 2013 gioc\u00f2 con 2 squadre terminando con .414 alla battuta, .414 in base, nessun fuoricampo, 2 RBI, 2 basi rubate e 6 punti in 7 partite (29 AB).\nNel 2014 gioc\u00f2 a livello A+ con i Dunedin Blue Jays della FSL finendo con .000 alla battuta, .250 in base, nessun fuoricampo, un RBI, nessuna base rubata e 3 punti in 2 partite (6 AB). Nel 2015 gioc\u00f2 a livello AAA con i Buffalo Bisons della INT, finendo con .364 alla battuta, .462 in base, nessun fuoricampo, 2 RBI, nessuna base rubata e 2 punti in 3 partite (11 AB).\nNel 2016 gioc\u00f2 con 3 squadre differenti finendo con .247 alla battuta, .356 in base, 2 fuoricampo, 5 RBI, 6 basi rubate e 16 punti in 22 partite (73 AB).\nMajor League (MLB).\nNew York Mets (2003-2011).\nIl 10 giugno 2003 debutt\u00f2 nella MLB al Globe Life Park di Arlington, contro i Texas Rangers. Fin\u00ec con .307 alla battuta, .334 in base, 5 fuoricampo, 32 RBI, 13 basi rubate e 47 punti in 69 partite (274 AB). Nel 2004 fin\u00ec con .255 alla battuta, .271 in base, 2 fuoricampo, 14 RBI, 19 basi rubate e 33 punti in 53 partite (220 AB).\nNel 2005 fin\u00ec con .273 alla battuta, .300 in base, 7 fuoricampo, 58 RBI, 60 basi rubate (1\u00ba della NL) e 99 punti in 161 partite (5\u00ba della NL) (696 AB, 1\u00ba della NL). Il 1\u00ba agosto 2006 firm\u00f2 un contratto di 4 anni per un totale di 23,25 milioni di dollari, chiudendo con .300 alla battuta, .354 in base, 19 fuoricampo, 81 RBI, 64 basi rubate (1\u00ba della NL) e 122 punti (4\u00ba della NL) in 153 partite (647 AB). Ottenne il titolo della division East della NL.\nNel 2007 chiuse con .280 alla battuta, .354 in base, 12 fuoricampo, 57 RBI, 78 basi rubate (1\u00ba della NL) e 119 punti (4\u00ba della NL) in 160 partite (681 AB, 2\u00ba della NL). Nel 2008 fin\u00ec con .297 alla battuta, .358 in base, 16 fuoricampo, 68 RBI, 56 basi rubate (2\u00ba della NL) e 113 punti (5\u00ba della NL) in 159 partite (688 AB, 1\u00ba della NL).\nIl 21 maggio 2009 venne inserito nella lista infortuni (15 giorni) per una tendinite al polpaccio destro, il 14 ottobre venne reinserito in 1\u00aa squadra. Fin\u00ec la stagione con .279 alla battuta, .335 in base, 2 fuoricampo, 15 RBI, 11 basi rubate e 18 punti in 36 partite (147 AB). Il 26 marzo 2010 venne inserito nella lista infortuni (15 giorni) per un disturbo alla tiroide. L'8 aprile venne mandato ai St. Lucie Mets nella MiLB per iniziare la riabilitazione. Dopo soli 2 giorni ritorn\u00f2 a giocare in MLB. Fin\u00ec con .282 alla battuta, .321 in base, 11 fuoricampo, 54 RBI, 30 basi rubate e 83 punti in 133 partite (563 AB).\nIl 3 novembre 2010 i Mets esercitarono l'opzione di 11 milioni di dollari per la stagione 2011. Il 3 luglio 2011 venne inserito nella lista infortuni (15 giorni) per uno stiramento ai muscoli ischiocrurali della gamba sinistra. Il 18 luglio venne mandato ai Brooklyn Cyclones della MiLB per la riabilitazione. Il giorno seguente torn\u00f2 a giocare con i Mets. L'8 agosto venne nuovamente inserito nella lista infortuni (15 giorni) con lo stesso problema muscolare. Il 25 dello stesso mese venne mandato ai Binghamton Mets della MiLB, il 29 venne reinserito nel \"roster\" dei Mets. Chiuse con .337 alla battuta (1\u00ba della NL), .384 in base, 7 fuoricampo, 44 RBI, 39 basi rubate e 101 punti (5\u00ba della NL) in 126 partite (537 AB). Il 30 ottobre divenne \"free agent\".\nMiami Marlins (2012).\nIl 4 dicembre 2011 firm\u00f2 un contratto di 6 anni per 106 milioni di dollari. Fin\u00ec con .287 alla battuta, .328 in base, 11 fuoricampo, 57 RBI, 40 basi rubate (3\u00ba della NL) e 86 punti in 160 partite (3\u00ba della NL) (642 AB, 2\u00ba della NL). Il 13 novembre venne ceduto insieme al seconda base Emilio Bonifacio, il lanciatore destro Josh Johnson, il lanciatore sinistro Mark Buehrle e il ricevitore John Buck ai Toronto Blue Jays per il lanciatore sinistro Justin Nicolino, il ricevitore Jeff Mathis, l'esterno centrale Jake Marisnick, l'interbase Adeiny Hechavarria e Yunel Escobar e il lanciatore destro Henderson Alvarez e Anthony DeSclafani.\nToronto Blue Jays (2013-2015).\nIl 13 aprile 2013 venne inserito nella lista infortuni (15 giorni) per una distorsione alla caviglia sinistra, il 23 venne inserito sulla lista dei 60 giorni, il 17 giugno venne mandato ai Dunedin Blue Jays della MiLB per la riabilitazione, il 21 venne spostato ai Buffalo Bisons, il 26 venne reinserito in MLB. Fin\u00ec con .296 alla battuta, .353 in base, 10 fuoricampo, 37 RBI, 15 basi rubate e 58 punti in 93 partite (382 AB). Il 1\u00ba aprile 2014 venne inserito nella lista infortuni (15 giorni) per una infiammazione ai muscoli ischiocrurali della gamba sinistra, il 15 venne mandato ai Dunedin Blue Jays, il 19 ritorn\u00f2 in MLB. Fin\u00ec la stagione con .287 alla battuta, .328 in base, 9 fuoricampo, 51 RBI, 30 basi rubate e 94 punti in 143 partite (610 AB).\nIl 28 aprile 2015 venne inserito nella lista infortuni (15 giorni) per la rottura di una costola nel lato sinistro. Il 21 maggio venne mandato nei Bisons della MiLB, il 25 venne reinserito in 1\u00aa squadra. Il 28 luglio venne ceduto insieme al lanciatore destro Jeff Hoffman, Miguel Castro e Jesus Tinoco ai Colorado Rockies per l'interbase Troy Tulowitzki e il lanciatore destro LaTroy Hawkins, terminando con i Blue Jays con .285 alla battuta, .322 in base, 4 fuoricampo, 34 RBI, 16 basi rubate e 36 punti in 69 partite (288 AB).\nColorado Rockies (2015).\nIl 29 luglio 2015 venne inserito nel roster dei Rockies, Fin\u00ec con .259 alla battuta, .291 in base, 3 fuoricampo, 19 RBI, 8 basi rubate e 21 punti in 47 partite (193 AB). Il 23 febbraio 2016 venne sospeso per 51 partite a causa di un'accusa di violenza domestica. Il 1\u00ba giugno venne mandato agli Albuquerque Isotopes della MiLB, il 15 venne designato per una nuova assegnazione e il 23 giugno venne definitivamente rilasciato.\nRitorno ai Mets (2016-2018).\nIl 25 giugno 2016 venne firmato con un contratto da minor league dai Mets. Il 26 venne assegnato ai Cyclones della MiLB e il 28 venne spostato ai Binghamton Mets. Il 5 luglio venne chiamato per giocare in MLB, ma il 27 venne inserito nella lista infortuni (15 giorni) per uno stiramento al muscolo laterale sinistro. L'11 agosto venne mandato ai Cyclones per la riabilitazione e dopo soli 2 giorni ritorn\u00f2 a giocare in MLB. Fin\u00ec con .267 alla battuta, .326 in base, 8 fuoricampo, 24 RBI, 9 basi rubate e 45 punti in 60 partite (255 AB), battendo con una distanza media in lunghezza di 222,95\u00a0\"feet\" e 35,54\u00a0\"feet\" in altezza. Il 3 novembre i Mets esercitarono l'opzione di rifirmarlo per il minimo salariale per la nuova stagione 2017.\nIl 26 gennaio 2018 Reyes rifirm\u00f2 con i Mets; un contratto di 2 milioni valido per un anno. Divenne free agent al termine della stagione 2018.\nRitiro (2020).\nIl 29 luglio 2020, Reyes annunci\u00f2 tramite il suo account Twitter, il ritiro ufficiale dal baseball professionistico.\nNazionale.\nCon la nazionale di baseball della Repubblica Dominicana ha disputato le prime quattro edizioni del World Baseball Classic dal 2006 al 2017. Nell'edizione 2013 vinse la medaglia d'oro assieme alla sua nazionale."}
{"id": "6181517", "revid": "1713363", "url": "https://it.wikipedia.org/wiki?curid=6181517", "title": "Bella di giorno (botanica)", "text": "Bella di giorno \u00e8 il nome vernacolare per le piante dei generi \"Convolvulus\" e \"Ipomoea\", nella famiglia delle Convolvulacee, i cui fiori si aprono solo durante il giorno.\nIn inglese il termine \"Morning glory\" \u00e8 d'uso assai pi\u00f9 largo, poich\u00e9 copre numerosi altri generi di Convolvulacee."}
{"id": "6181535", "revid": "767487", "url": "https://it.wikipedia.org/wiki?curid=6181535", "title": "Les Premiers Sapins", "text": "Les Premiers Sapins \u00e8 un comune francese di 1 544 abitanti situato nel dipartimento del Doubs nella regione della Borgogna-Franca Contea. \u00c8 stato istituito il 1\u00ba gennaio 2016 con la fusione dei comuni soppressi di Athose, Chasnans, Hautepierre-le-Ch\u00e2telet, Nods, Rantechaux e Vanclans."}
{"id": "6181549", "revid": "93556", "url": "https://it.wikipedia.org/wiki?curid=6181549", "title": "TJR (musicista)", "text": "Background.\n\u00c8 nato il 15 marzo 1983 a Danbury, Connecticut. Indeciso tra la carriera sportiva (golf) e quella musicale, ha deciso di diventare un DJ nel 2004 dopo essere stato a molti concerti di musica acid-house. Ha costruito un formidabile catalogo di singoli originali e remix dalla sua apparizione sulle scene internazionali nel 2008. Egli \u00e8 conosciuto per le canzoni \"What\u2019s Up Suckaz\", \"Bounce Generation\", assieme al duo italiano Vinai, e la sua hit pi\u00f9 famosa \"Ode to Oi\". Trasferendosi dal Connecticut a Los Angeles, \u00e8 riuscito ad aumentare in modo costante le sue abilit\u00e0. Il duro lavoro lo ha ripagato ed ha riscosso successo a Los Angeles e San Diego, dando avvio in queste citt\u00e0 a numerose feste e serate."}
{"id": "6181552", "revid": "762947", "url": "https://it.wikipedia.org/wiki?curid=6181552", "title": "Pinocchio (Natalia Valli)", "text": "Pinocchio \u00e8 un'opera lirica in due atti della compositrice italo-russa Natalia Valli, autrice anche del libretto.\nGenesi.\nL\u2019opera \u00e8 stata composta nel 2006 su commissione del Teatro Umberto Giordano di Foggia, con il patrocinio della Fondazione Nazionale Carlo Collodi.\nLa prima rappresentazione \u00e8 avvenuta nello stesso anno al Teatro Civico di La Spezia. L'opera ha avuto in seguito numerose repliche, tra cui al Teatro Victor Villegas a Murcia in Spagna (nella versione in lingua spagnola), al Festival Puccini di Torre del Lago, al Teatro Verdi di Pisa e al Teatro Goldoni di Livorno.\nLa durata dell\u2019opera \u00e8 di un'ora e dieci minuti.\nTrama.\nIl soggetto \u00e8 ambientato in Toscana e segue la celebre storia narrata da Carlo Collodi.\nNella storia il coro formato da bambini interagisce con i personaggi principali."}
{"id": "6181553", "revid": "767487", "url": "https://it.wikipedia.org/wiki?curid=6181553", "title": "Nicola Galdo", "text": "Biografia.\nUomo di spicco del MSI napoletano, fu parlamentare esclusivamente nella quarta legislatura. Fu autore alla camera di 60 interventi e 21 progetti di legge. Mor\u00ec nel 1967 mentre era in carica come parlamentare."}
{"id": "6181556", "revid": "767487", "url": "https://it.wikipedia.org/wiki?curid=6181556", "title": "Courage (film 1930)", "text": "Courage \u00e8 un film del 1930 diretto da Archie Mayo. La sceneggiatura si basa sul lavoro teatrale \"Courage\" di Tom Barry che aveva debuttato a Broadway l'8 ottobre 1928 con buon successo. La Warner Bros. produsse nel 1938 un altro film tratto dalla commedia di Barry, \"My Bill\", diretto da John Farrow e interpretato da Kay Francis e Bonita Granville.\nProduzione.\nIl film fu prodotto dalla Warner Bros.\nDistribuzione.\nIl copyright del film, richiesto dalla WB, fu registrato il 12 maggio 1930 con il numero LP1288.\nDistribuito dalla Warner Bros., il film usc\u00ec nelle sale cinematografiche USA il 7 giugno 1930 dopo essere stato presentato in prima a New York il 22 maggio 1930. In Irlanda, fu distribuito il 1\u00ba agosto 1930."}
{"id": "6181559", "revid": "124123", "url": "https://it.wikipedia.org/wiki?curid=6181559", "title": "Rakhetra", "text": "Titoli.\nRakhetra ebbe i titoli di: \"Figlia del re-del Suo corpo, Colei Che vede Horus e Seth\", \"Grande dello scettro hetes\" e \"Sposa del re\". Nella tomba di Kaemnefert, suo \"Servitore del ka\" (\"hemu ka\", cio\u00e8 sacerdote addetto al culto dell'anima di un defunto), Rakhetra \u00e8 esplicitamente indicata come figlia di Chefren. \nTomba.\nGli scavi della tomba di Rakhetra furono effettuati tra il 1934 e il 1935 da Selim Hassan. Inizialmente indicata come Tomba di Rekhit-Ra, in seguito le fu assegnata la sigla G 8530. Si tratta di una mastaba in pietra, situata nella zona centrale della grande necropoli di Giza.\nLa tomba ha un lungo passaggio che svolta a sinistra di 90 gradi e, tramite un ingresso, conduce a un passaggio pi\u00f9 breve. Una brusca svolta a destra porta a una cappella; in un angolo di tale cappella fu ricavata una nicchia mentre, dall'altro lato, tra pilastri segnano il passaggio a una camera laterale, dove inizia un ulteriore passaggio terminante nella camera sepolcrale, con il sarcofago. Il sarcofago fu trovato vuoto. Sul coperchio si trovavano le ossa di una zampa di toro, mentre, oltre il sarcofago, c'erano ossa umane, forse appartenenti alla stessa Rakhetra. In una parete fu scavata una cavit\u00e0 destinata ai vasi canopi, i quali non furono tuttavia mai trovati. "}
{"id": "6181561", "revid": "111989361", "url": "https://it.wikipedia.org/wiki?curid=6181561", "title": "Next Unit of Computing", "text": "Next Unit of Computing (abbreviato in \"NUC\") \u00e8 una tipologia di personal computer ideata da Intel di dimensioni ridotte rispetto ai di tipo computer desktop e maggiormente performante rispetto ai nettop, permettendo usi anche pi\u00f9 gravosi rispetto alle applicazioni d'ufficio, navigazione e multimediale, come i videogiochi o alcuni programmi professionali o produzione/elaborazione multimediale.\nCaratteristiche.\nParagonata a quella di un desktop computer tradizionale, l'unit\u00e0 centrale di un NUC computer \u00e8 pi\u00f9 piccola, pi\u00f9 leggera, pi\u00f9 economica e consuma meno energia. Spesso utilizza un sistema di dissipazione esente da ventole (detto \"fanless\") e con un supporto esterno di energia elettrica.\nAlcuni modelli di NUC non hanno un lettore di dischi ottici ed utilizzano un disco a stato solido anzich\u00e9 un disco rigido meccanico tradizionale. Dall'altro lato, le specifiche hardware sono di solito simili o paragonabili a personal computer di fascia bassa o laptop di fascia medio-bassa, e rendono questo tipo di prodotto meno appropriato per eseguire applicazioni complesse o con un uso intensivo di risorse, ma permettono una versatilit\u00e0 maggiore rispetto ai nettop.\nTendenzialmente, questa tipologia di computer \u00e8 progettata per avere il case dell'unit\u00e0 centrale dallo stile compatto ed elegante, al fine di attirare clientela casual. Altri, al contrario, sono stati progettati per soddisfare una clientela \"business\" ed utenti pi\u00f9 esperti di computer.\nSistemi operativi.\nI sistemi operativi supportati dai NUC sono solitamente tutti quelli con supporto all'architettura x86 e generalmente utilizzati nei personal computer. La scelta per cui varia per esempio (oltre a quelli proprietari solitamente gi\u00e0 presenti) alla quasi totalit\u00e0 di quelli di famiglia Linux.\nL'installazione di un sistema operativo su di un NUC spesso deve avvenire tramite unit\u00e0 di avvio USB o da lettore CD esterno (questo in quanto sono solitamente sprovvisti di questi ultimi quasi per definizione del NUC stesso)."}
{"id": "6181563", "revid": "287204", "url": "https://it.wikipedia.org/wiki?curid=6181563", "title": "Pery", "text": ""}
{"id": "6181565", "revid": "104458", "url": "https://it.wikipedia.org/wiki?curid=6181565", "title": "Heutte", "text": ""}
{"id": "6181566", "revid": "287204", "url": "https://it.wikipedia.org/wiki?curid=6181566", "title": "Pery-La Heutte", "text": ""}
{"id": "6181567", "revid": "6923", "url": "https://it.wikipedia.org/wiki?curid=6181567", "title": "Silvia Bre", "text": "Biografia.\nSilvia Bre \u00e8 una poetessa e traduttrice italiana, \u00e8 nata a Bergamo nel 1953 e vive da molti anni a Roma.\nHa esordito nel 1990 con la raccolta di poesie \"I riposi\" (Rotundo\")\", alla quale hanno fatto seguito \"Le barricate misteriose\" (Einaudi 2001 \u2013 premio Montale), \"Sempre perdendosi\" (Nottetempo 2006 \u2013 premio Montano, portato a teatro da Alfonso Benadduce), \"Marmo\" (Einaudi 2007 \u2013 premi Viareggio, Mondello, Frascati, Penne, Arenzano), \"La fine di quest'arte\" (Einaudi 2015).\nAl riguardo restano esemplari i due volumi \"Uno zero pi\u00f9 ampio\" (Einaudi 2013) e \"Centoquattro poesie\" di Emily Dickinson (Einaudi 2011), che costituiscono un vero e proprio cimento per ogni traduttore; ma anche in prosa il delizioso \"Giardino\" di Vita Sackville-West o l'impegnativo \"Sette giorni in mille anni\" di Robert Graves\u00bb.\nTra le sue traduzioni: \"Il canzoniere\" di Louise Lab\u00e9 (Classici Mondadori, 2000), da Emily Dickinson \"Questa parola fidata\" (Einaudi 2019), \"Il giardino\" di Vita Sackville-West (Elliot, 2013), \"Esercizi di potere\" di Margaret Atwood (nottetempo 2019).\nTra gli autori da lei tradotti: Robert Graves, Alberto Manguel, Alice Walker, Claudia Rankine, Doris Lessing, Naomi Alderman, Alison Lurie, Siobhan Fallon, Sharon Kivland, Lodro Rinzler.\nNel 2006 Alfonso Benadduce ha portato in teatro \"Sempre perdendosi \u2013\" Poema tragico\".\"\nNel 2010 ha vinto il premio Cardarelli per la poesia.\nNel 2019 ha vinto il Premio Maggiore per la traduzione del Ministero per i Beni e le Attivit\u00e0 Culturali.\nLe sue poesie sono tradotte in francese, inglese, spagnolo, olandese, serbo-croato, sloveno, ungherese, coreano.\nNel 2022 ha pubblicato per Einaudi la raccolta di poesie \"Le Campane\", e per le edizioni Adelphi \"Fuoco e ghiaccio\", traduzione di un'ampia raccolta di poesie di Robert Frost."}
{"id": "6181568", "revid": "486946", "url": "https://it.wikipedia.org/wiki?curid=6181568", "title": "Erina Nakiri", "text": ""}
{"id": "6181575", "revid": "375960", "url": "https://it.wikipedia.org/wiki?curid=6181575", "title": "Capitano generale da mar", "text": ""}
{"id": "6181576", "revid": "287204", "url": "https://it.wikipedia.org/wiki?curid=6181576", "title": "Chatelat", "text": ""}
{"id": "6181577", "revid": "256896", "url": "https://it.wikipedia.org/wiki?curid=6181577", "title": "Guerra di Re Filippo", "text": ""}
{"id": "6181579", "revid": "104458", "url": "https://it.wikipedia.org/wiki?curid=6181579", "title": "Petit Val", "text": ""}
{"id": "6181588", "revid": "256896", "url": "https://it.wikipedia.org/wiki?curid=6181588", "title": "Campionato Europeo Superstock 1000 2004", "text": ""}
{"id": "6181589", "revid": "287204", "url": "https://it.wikipedia.org/wiki?curid=6181589", "title": "Ahmose-Henutemipet", "text": "Mummia.\nLa sua mummia fu rinvenuta nel cosiddetto \"nascondiglio\" di Deir el-Bahari (DB320), nel 1881, e si trova al Museo egizio del Cairo. Fu esaminata dall'anatomista Grafton Elliot Smith nel giugno 1909. Henutemipet mor\u00ec in tarda et\u00e0, come indicano i suoi capelli grigi e i denti fragili e rovinati; dovette essere alta poco pi\u00f9 di 1 metro e 60 centimetri. I suoi resti furono saccheggiati e danneggiati in epoca antica, sicuramente da razziatori di tombe, i quali le ruppero entrambi gli avambracci e squarciarono le bende e il sudario all'altezza del petto in cerca di amuleti preziosi. La sua mummia fu trasferita segretamente nel nascondiglio delle mummie reali, a Deir el-Nahari, nell'11\u00ba anno di regno di Sheshonq I (ca. 934 a.C.). I sacerdoti che si occuparono del restauro della salma riposizionarono l'avambraccio sinistro nella posizione rituale, mentre quello destro \u00e8 solo frammentario. Sul suo petto era posizionata una grande e lussuosa parrucca perfettamente conservata, composta di ciocche di colore castano scuro. Elliot Smith not\u00f2 che gli imbalsamatori strinsero troppo le bende intorno alla testa, schiacciando il naso e facendo fuoriuscire dalle narici i tamponi di lino precedentemente inseriti - distorcendo nel complesso i tratti somatici della principessa in un modo che l'anatomista defin\u00ec \"macabro\".\nAl momento della scoperta, la mummia giaceva in un sarcofago di riciclo (CG61017), risalente alla XVIII dinastia, dipinto di nero, sulla cui superficie il nome del proprietario era stato sostituito con quello della principessa."}
{"id": "6181590", "revid": "256896", "url": "https://it.wikipedia.org/wiki?curid=6181590", "title": "Campionato Europeo Superstock 1000 2003", "text": ""}
{"id": "6181602", "revid": "767487", "url": "https://it.wikipedia.org/wiki?curid=6181602", "title": "L'et\u00e0 della guerra", "text": "L'et\u00e0 della guerra (\"The Man Who Pulled Down the Sky\") \u00e8 un romanzo di fantascienza del 1986 di John Barnes.\nTrama.\nXXI secolo. In un sistema solare in parte colonizzato si verifica un conflitto economico fra la giovane Confederazione delle colonie di Giove e Saturno, costituitesi dopo la Guerra d'indipendenza terminata da alcuni anni, e le ricche Repubbliche orbitali, gigantesche stazioni che gravitano attorno alla Terra, da queste sfruttata ed occupata militarmente.\nSta avvenendo un confronto fra l'economia socialdemocratica della Confederazione e la politica neoliberista delle Repubbliche orbitali. Quando questo volge al peggio per la Confederazione, l'unico modo per uscirne \u00e8 una guerra aperta da combattersi al pi\u00f9 presto, coinvolgendo le Repubbliche su due fronti. Il compito di scendere sotto copertura sulla Terra e fare il possibile per provocare una ribellione dei \"terricoli,\" tocca all'insegnante Saul Pareto che aveva gi\u00e0 attivamente partecipato alle Guerre d'indipendenza ai comandi del professore Clement Mendenhall. Ben presto, Pareto, si accorger\u00e0 di dover lottare su tre fronti."}
{"id": "6181603", "revid": "329581", "url": "https://it.wikipedia.org/wiki?curid=6181603", "title": "Barbana d\u2019Istria", "text": ""}
{"id": "6181627", "revid": "287204", "url": "https://it.wikipedia.org/wiki?curid=6181627", "title": "Mauro Chessa", "text": "Biografia.\nNasce a Torino nel 1933 da una famiglia di artisti il nonno Carlo Chessa \u00e8 un noto incisore il padre Gigi Chessa pittore fu uno dei fondatori del gruppo de i Sei di Torino. Inizia la sua attivit\u00e0 espositiva nel 1954 partecipando ad una collettiva \"Undici giovani pittori di Torino\". \nLa sua pittura da un'iniziale adesione al realismo esistenziale e dopo un periodo in cui \u00e8 influenzato dall'action painting si evolve verso la figurazione, una figurazione che dopo un'iniziale influenza di Bacon, evidente nelle opere dei primi anni 60',diventa sempre pi\u00f9 personale caratterizzata da una forte carica espressiva e narrativa. \nalla fine degli anni 60 sospende la sua pittura per dedicarsi al cinema d'animazione e underground sperimentale riprender\u00e0 a dipingere dopo il 1974. In occasione di una mostra alla galleria Gian Ferrari di Milano nel 1979 lo scrittore Giovanni Arpino, proprio a sottolineare il carattere narrativo del lavoro di Chessa, scrive \"Chessa ebbe ragione nel \"tacere\". Doveva riscoprire le ragioni del \"narrare\"\"\nNel 2010 riceve il Premio Cesare Pavese di Pittura \"Una Vita per l'Arte\" con la seguente motivazione: \"L\u2019intenso e poliedrico percorso artistico sviluppato da Mauro Chessa, quale esponente della cultura visiva che dal secondo \u2018900 \u00e8 approdata al nuovo millennio, esprime il senso di una ricerca sempre alta nei contenuti, risolta attraverso una figurazione di elevata qualit\u00e0 espressiva\". Nel 1992 riceve il premio di Pittura del comune di Guarene.\nMostre.\nPartecipa a due edizioni della Biennale di Venezia quelle del 1956 e del 1958, alla IX Quadriennale di Roma,ad almeno un'edizione della Mostra Arte Club a Torre Pellice, alle mostre del Premio di pittura Golfo della Spezia, nel 1962 al Premio Suzzara e a molti altri premi. Partecipa inoltre a molte mostre collettive sulla pittura di figura in Italia svolte in sedi istituzionali prestigiose quali la mostra \"Barbieri, Aimone, Chessa\" tenuta presso la Universa-Haus a Norimberga nel 1961, nel 1984 la mostra che l\u2019Associazione Piemonte artistico e Culturale realizza dal titolo \"Chessa, Da Milano, Levi Menzio\" con il patrocinio della regione Piemonte a Torino, la mostra \"L'immagine e il suo doppio Ricerca della pittura internazionale contemporanea fra realt\u00e0 fisica e metafisica\" che si \u00e8 svolta presso il Palazzo Bagatti Valsecchi a Milano nel 1984, in seguito in altre sedi, a cura di Floriano de Santi; le mostre \"Paesaggio senza territorio\" e \"La Natura morta nell'arte italiana del Novecento\" che si sono svolte nel castello Estense di Mesola nel 1986 e nel 1987 a cura di Vittorio Sgarbi; la mostra itinerante \"Figure della pittura. Arte in Italia 1956-1968\" curata da Marco Goldin che si \u00e8 svolta in varie sedi tra il 1995 e il 1996 tra cui Treviso Ca' dei Carraresi, Palazzo Sarcinelli (Conegliano), Palazzo Foscolo Oderzo, nel 1998 la mostra \"Da Fattori a Burri: Roberto Tassi e i pittori: Ottocento e Novecento in Italia\" a Palazzo Sarcinelli (Conegliano) curata da Marco Goldin mostra replicata presso la Ca' dei Carraresi a Treviso, nel 2003-2004 la mostra \"Morire per Amore arte e resistenza a Bologna\" presso la ex chiesa di S. Mattia, nel 2010 partecipa alla mostra La Terra del Fuoco Ceramica d'autore ad Avigliana curata da Vittorio Amedeo Sacco, nel 2011 la mostra presso il Centro d'arte moderna e contemporanea di La Spezia delle opere presenti al Premio Nazionale di Pittura intitolato al \u201cGolfo della Spezia\u201d. Inoltre a molte importanti collettive sulla pittura post bellica piemontese tra cui occorre ricordare nel 2008 la mostra \"\u2018900. Cento anni di creativit\u00e0 in Piemonte\" a cura di Marisa Vescovo presso il Palazzo del Monferrato ad Alessandria e in altre sedi, nel 2009 la mostra patrocinata dal consiglio regionale del Piemonte che si \u00e8 svolta a Palazzo Lascaris sede della regione dal titolo \"Alle Radici Della Democrazia testimonianze d'arte\"; nel 2012 la mostra \"gli anni del boom dalla ricostruzione alla contestazione pittura in Piemonte dal 1946 al 1968\" a Palazzo Mathis a Bra. \nLa sua opera \u00e8 stata oggetto di molte mostre antologiche e personali realizzate in sedi istituzionali e fondazioni tra cui occorre ricordare la mostra del 1990 che il centro culturale di Valenza gli dedica dal titolo \"Mauro Chessa: il mestiere del pittore\"; l'antologica che, a cura del professore Marco Rosci la Regione Piemonte in collaborazione con la Bolaffi nel 2001 gli dedica nella sala Bolaffi di Torino dal titolo \"Mauro Chessa. La buccia delle cose\"; la mostra del 2002 al Centro Culturale del Ponte a Susa, nel 2015 la mostra \"punto di vista\" presso la Pinacoteca Comunale del Roero a Guarene, la mostra nel 2015 presso la fondazione Bottari Lattes dal titolo \"Mauro Chessa New York, New York!\"; la mostra del 2016 che il comune di Asti e la fondazione Guglielmetti propongono nella sede espositiva di Palazzo Alfieri ad Asti dal titolo \"Mauro Chessa \"La grande mela\"\".\nMusei ed installazioni pubbliche.\nUna sua opera \"Interno d'automobile\" del 1965 \u00e8 conservata nel Museo Novecento di Firenze,Il Museo arte Gallarate conserva un suo quadro \"Maschera\", un suo quadro \"Capannoni\" del 1993 \u00e8 esposto in mostra permanente presso il museo del Castello baron Gamba a Ch\u00e2tillon, la pinacoteca Comunale del Roero a Guarene conserva un olio \"di Mauro Chessa nel sole\", una sua opera \"I Santi Grato e Maurizio\" \u00e8 inserita nel percorso espositivo del Museo d'arte contemporanea all'aperto di Maglione, la Pinacoteca Repossi a Chiari possiede un'acquaforte \"Caccia all'Uomo\" dell'autore con la quale ha partecipato al Concorso Nazionale d'Arte Grafica citt\u00e0 di Chiari,il museo all'aperto AR.CO (arte Corio) a Corio possiede una sua opera \"en plen air\" nella piazza del municipio.\nInoltre nel 2004 il comune di Alba gli commissiona due grandi tele 3 metri x 6 intitolate \"Partigiani nella notte\" e \"i 24 giorni di Alba\" collocate in maniera permanente nello scalone monumentale del comune, tra il 2006 e il 2007 la citt\u00e0 di Torino e la fondazione Torino Musei commissionano a Mauro Chessa 6 lunette collocate nella storica galleria Umberto I che fanno parte del progetto di allestimento museale permanente della citt\u00e0 di Torino intitolato \"Progetto the gate di Porta palazzo\", nel 2016 diventa maestro del palio di Asti e ha l'incarico di disegnare i drappi del palio.\nUna curiosit\u00e0 \u00e8 tra gli autori che hanno dipinto le insegne di antiche botteghe nel comune di Bossolasco."}
{"id": "6181639", "revid": "84672610", "url": "https://it.wikipedia.org/wiki?curid=6181639", "title": "Chiaia (Baselice)", "text": ""}
{"id": "6181640", "revid": "57342", "url": "https://it.wikipedia.org/wiki?curid=6181640", "title": "Arturo Reggio (politico)", "text": "Biografia.\nFiglio di Epaminonda Reggio e di Carolina Volpi, frequent\u00f2 il Liceo Arnaldo di Brescia e l'Universit\u00e0 di Padova dove fu tra i fondatori del \"Circolo Cavour\". Si laure\u00f2 in Giurisprudenza nel 1900; tornato a Brescia entr\u00f2 nello studio di Giacomo Bonicelli e nel quotidiano locale \u00abLa Sentinella Bresciana\u00bb, organo di stampa del gruppo politico dei liberali moderati bresciani, per conto del quale scrisse i resoconti delle inaugurazioni dei tronchi Iseo-Pisogne e Pisogne-Breno della ferrovia Brescia-Iseo-Edolo. Alle elezioni amministrative comunali del 1905 fu eletto consigliere e divenne assessore nella giunta di Vincenzo Bettoni Cazzago, sostenuta dall'alleanza fra cattolici e moderati. Due anni dopo entr\u00f2 anche nel consiglio provinciale come rappresentante del terzo mandamento di Brescia.\nNel 1912, assieme all'onorevole Pietro Frugoni promosse in citt\u00e0 il movimento nazionalista arrivando a far costituire, due anni dopo, il Gruppo Nazionalista Bresciano. Come rappresentante di questo movimento scrisse articoli su \u00abLa Sentinella\u00bb e relazion\u00f2 conferenze a favore dell'intervento dell'Italia nella prima guerra mondiale.\nAlle elezioni generali comunali del 21 giugno 1914 e del 21 febbraio 1915 fu eletto nuovamente consigliere. Entr\u00f2 a far parte della giunta di Dominatore Mainetti; a seguito delle dimissioni di questi per motivi di salute, nella seduta del 17 luglio 1919 Reggio fu eletto prosindaco con 30 voti su 31 consiglieri presenti. Condusse l'amministrazione comunale fino alle elezioni generali del 31 ottobre 1920 alle quali non partecip\u00f2.\nL'anno prima fu invece candidato dal PPI bresciano come indipendente alle elezioni politiche, ma non ottenne il numero sufficiente di preferenze per entrare alla Camera. In seguito non appoggi\u00f2 il fascismo, proseguendo nell'attivit\u00e0 di avvocato.\nDopo l'8 settembre 1943, si avvicin\u00f2 alla Resistenza e contribu\u00ec a fondare la rivista \u00abIl Ribelle\u00bb. Il 19 maggio 1945 venne nominato presidente della Deputazione provinciale dal CLN, mantenendo l'incarico fino alle elezioni provinciali del 1951. Nel 1947, in questa veste sospese una proposta dell'amministrazione comunale, guidata da Guglielmo Ghislandi, che voleva ridurre il carico fiscale ai ceti meno abbienti. Al termine di questa esperienza, divenne presidente della sezione provinciale del Partito Liberale Italiano e unico rappresentante di quel partito nel consiglio comunale cittadino. Nel 1952 si ritir\u00f2 a vita privata.\nTra le altre attivit\u00e0 non strettamente legate all'ambiente politico, Reggio ricopr\u00ec il ruolo di difensore legale della Societ\u00e0 Elettrica Bresciana diventando in seguito vicepresidente di due societ\u00e0 del gruppo: la Ferrovia Rezzato-Vobarno e la Tramvie Elettriche Bresciane. Fu commissario straordinario per il Consorzio provinciale dell'Istruzione Tecnica di Brescia e ide\u00f2 la scuola tecnica professionale Moretto.\nMor\u00ec a Saiano, frazione di Rodengo-Saiano, il 18 agosto 1959."}
{"id": "6181642", "revid": "287204", "url": "https://it.wikipedia.org/wiki?curid=6181642", "title": "Basketball-Bundesliga 1970-1971", "text": "La Basketball-Bundesliga 1970-1971 \u00e8 stata la 5\u00aa edizione del massimo campionato tedesco occidentale di pallacanestro maschile. La vittoria finale \u00e8 stata ad appannaggio del TuS 04 Leverkusen."}
{"id": "6181643", "revid": "247222", "url": "https://it.wikipedia.org/wiki?curid=6181643", "title": "Arturo Reggio (avvocato)", "text": ""}
{"id": "6181644", "revid": "120148461", "url": "https://it.wikipedia.org/wiki?curid=6181644", "title": "Naturalismo (teatro)", "text": "Il naturalismo fu un movimento artistico europeo che interess\u00f2 arte, letteratura e teatro. Nel teatro si svilupp\u00f2 tra il tardo XIX secolo e gli inizi del XX. Intendeva creare l'illusione della realt\u00e0 attraverso una serie di strategie drammatiche e teatrali. L'interesse verso il naturalismo fior\u00ec soprattutto nei drammaturghi francesi del tempo, ma l'esempio di maggior successo \u00e8 un lavoro di August Strindberg, \"La signorina Julie\", scritto con l'intenzione di rispettare sia la sua particolare versione del naturalismo, che quella descritta dal romanziere francese e teorico della letteratura, \u00c9mile Zola.\nLa definizione di Zola di naturalismo era \"la nuova formula\". I tre principi primari del naturalismo erano (\"rendere vero\", \"rendere grande\" e \"rendere semplice\"). Il loro scopo era essere realistici e il risultato un attento studio del comportamento umano e della sua psicologia. I personaggi dovevano essere carnali e sanguigni; la loro motivazione e le loro azioni dovevano essere messe a nudo nella loro ereditariet\u00e0 e nell'ambiente. La presentazione di un lavoro naturalistico, in termini di impostazione e prestazioni, doveva essere realistico e non appariscente o teatrale. L'unica scena in cui si svolge l'azione di \"Miss Julie\", per esempio, \u00e8 una cucina. In secondo luogo, i conflitti presenti nell'opera dovevano essere problemi significativi - di un significato che altera la vita - e non piccoli o insignificanti. In terzo luogo, il lavoro doveva essere semplice - non infarcito di sotto trame complicate o lunghe esposizioni.\nLe idee darwiniane pervadono i lavori naturalistici, in particolare nel determinare l'influenza dell'ambiente sul personaggio e come motivazione del suo comportamento. Il naturalismo sottolinea le forme quotidiane di discorso, di plausibilit\u00e0 nella scrittura, (niente fantasmi, spiriti o divinit\u00e0 che intervengono nell'azione umana), una scelta dei soggetti che operano in periodi di tempo contemporanei e ragionevoli (non luoghi esotici, ultraterreni o fantastici, n\u00e9 storici o mitici); un ampliamento della gamma sociale dei personaggi ritratti (non solo la nobilt\u00e0 del dramma classico, includendo la borghesia e la classe operaia tra i protagonisti) e i conflitti sociali; uno stile di recitazione che tenta di ricreare l'impressione della realt\u00e0.\nIl naturalismo venne esplicitamente invocato per primo da \u00c9mile Zola nel suo saggio del 1880, \"Naturalismo sulla scena\".\nInfluenze.\nGli scrittori naturalistici furono influenzati dalla teoria dell'evoluzione di Charles Darwin. Essi credevano che le radici e l'ambiente sociale determinano il carattere. Mentre il realismo cerca soltanto di descrivere i soggetti come sono in realt\u00e0, il naturalismo cerca anche di stabilire \"scientificamente\" le forze sottostanti (vale a dire l'ambiente o eredit\u00e0) che influenzano le azioni delle persone. Le opere naturalistiche si oppongono al romanticismo, in cui i soggetti possono ricevere un trattamento altamente simbolico, idealista o addirittura soprannaturale. Esse includono spesso oggetti rozzi o sordidi; per esempio, nelle opere di \u00c9mile Zola c'\u00e8 una franchezza sulla descrizione della sessualit\u00e0 commista a un pessimismo dilagante. Le opere naturalistiche evidenziano la durezza oscura della vita, compresa la povert\u00e0, il razzismo, il sesso, il pregiudizio, la malattia, la prostituzione e la sporcizia. Di conseguenza, gli scrittori naturalistici sono stati spesso criticati per essere troppo bruschi."}
{"id": "6181645", "revid": "287204", "url": "https://it.wikipedia.org/wiki?curid=6181645", "title": "Pirri (disambigua)", "text": ""}
{"id": "6181649", "revid": "1342115", "url": "https://it.wikipedia.org/wiki?curid=6181649", "title": "Magda Cornacchione Milella", "text": "Biografia.\nEsponente del Partito Socialista Democratico Italiano, viene eletta alla Camera dei deputati nel 1994 coi Progressisti in Basilicata. Nell'autunno 1994 aderisce alla Federazione Laburista."}
{"id": "6181666", "revid": "214753", "url": "https://it.wikipedia.org/wiki?curid=6181666", "title": "Campionato italiano di bob", "text": ""}
{"id": "6181671", "revid": "1005847", "url": "https://it.wikipedia.org/wiki?curid=6181671", "title": "Donato Pace", "text": "Biografia.\nEsponente del Partito Socialista Italiano, viene eletto alla Camera dei deputati nel 1994 coi Progressisti in Basilicata. Dopo lo scioglimento del PSI, aderisce alla Federazione Laburista e successivamente ai Democratici di Sinistra.\nIn occasione delle elezioni regionali lucane del 2000 viene eletto in Consiglio regionale, restando in carica fino al 2005."}
{"id": "6181675", "revid": "120974530", "url": "https://it.wikipedia.org/wiki?curid=6181675", "title": "Massimo Bucciantini", "text": "Biografia.\nDocente all'Universit\u00e0 di Siena, collabora col Museo Galileo, di cui dirige la rivista \"Galilaeana\", e scrive sul supplemento domenicale del \"Sole 24 ore. Ha curato diversi volumi della \"Bibliografia italiana di storia della scienza\" (Firenze, Olschki, 1985-), di epistolari e storia della scienza."}
{"id": "6181680", "revid": "757396", "url": "https://it.wikipedia.org/wiki?curid=6181680", "title": "Promitheas Patrasso B.C.", "text": "Il Promitheas Patrasso Basketball Club (in greco \u03a0\u03c1\u03bf\u03bc\u03b7\u03b8\u03ad\u03b1\u03c2 \u03a0\u03b1\u03c4\u03c1\u03ce\u03bd) \u00e8 una societ\u00e0 di pallacanestro maschile di Patrasso, in Grecia.\nRoster 2021-2022.\n\"Aggiornato al 18 agosto 2021.\""}
{"id": "6181685", "revid": "1342115", "url": "https://it.wikipedia.org/wiki?curid=6181685", "title": "Mario Gatto", "text": "Biografia.\nEsponente del Partito Socialista Italiano, viene eletto alla Camera dei deputati nel 1994 coi Progressisti in Campania. Dopo lo scioglimento del PSI, aderisce alla Federazione Laburista. \nAlle elezioni politiche del 1996 viene rieletto alla Camera nel collegio uninominale di Aversa per L'Ulivo. Successivamente aderisce ai Democratici di Sinistra."}
{"id": "6181690", "revid": "1342115", "url": "https://it.wikipedia.org/wiki?curid=6181690", "title": "Luigi Porcari", "text": "Biografia.\nEsponente del Partito Socialista Italiano, viene eletto alla Camera dei deputati nel 1994 coi Progressisti in Basilicata. Dopo lo scioglimento del PSI, aderisce alla Federazione Laburista."}
{"id": "6181691", "revid": "100676", "url": "https://it.wikipedia.org/wiki?curid=6181691", "title": "Era del Silenzio", "text": ""}
{"id": "6181692", "revid": "149485", "url": "https://it.wikipedia.org/wiki?curid=6181692", "title": "Annette Frances Braun", "text": "Biografia.\nSi dedic\u00f2 prevalentemente allo studio dei microlepidotteri, tanto da diventare un'autorit\u00e0 mondiale in questo settore. Nel 1911 fu la prima donna a ottenere il grado di Ph. D. nell'universit\u00e0 di Cincinnati. Oltre a svariate pubblicazioni in ambito entomologico, produsse anche quattro monografie: \"Evolution of the color pattern in the microlepidopterous genus\" Lithocolletis (1914); \"Elachistidae of North America\" (1948); \"The genus\" Bucculatrix \"in America north of Mexico\" (1963); \"Tischeriidae of America north of Mexico\" (1972), quest'ultima pubblicata ormai all'et\u00e0 di 88 anni.\nFu inoltre un'abile illustratrice, riuscendo a produrre centinaia di tavole di anatomia dei lepidotteri semplicemente con l'ausilio di un vecchio microscopio ottico o di una lente d'ingrandimento."}
{"id": "6181703", "revid": "1342115", "url": "https://it.wikipedia.org/wiki?curid=6181703", "title": "Maria Antonia Modolo", "text": "Biografia.\nDocente di Igiene e direttrice del Centro Sperimentale per l\u2019Educazione sanitaria dell'Universit\u00e0 di Perugia. \u00c8 stata per anni direttore responsabile della rivista \u201cLa Salute Umana\u201d. Ha curato 25 edizioni dei \u201cCorsi estivi di educazione sanitaria\u201d e strutturato il Master in educazione sanitaria e promozione della salute dell'ateneo perugino..\nPoliticamente impegnata nel Partito Socialista Italiano, viene eletta al Senato nel 1994 coi Progressisti in Umbria. Dopo lo scioglimento del PSI, aderisce alla Federazione Laburista."}
{"id": "6181708", "revid": "729019", "url": "https://it.wikipedia.org/wiki?curid=6181708", "title": "Enochs", "text": "Enochs \u00e8 una comunit\u00e0 non incorporata degli Stati Uniti d'America, situata nella contea di Bailey dello Stato del Texas. Secondo il censimento effettuato nel 2000 abitavano nella comunit\u00e0 80 persone. Nonostante non sia incorporata, la comunit\u00e0 possiede un ufficio postale; il suo Zoning Improvement Plan \u00e8 79324.\nGeografia.\nLa comunit\u00e0 si trova a (33.8731476, -102.7599349), 12 miglia a sud di Needmore, alla giunzione tra la State Highway 214 e la FM 54, nella parte meridionale della contea. \nIstruzione.\nLa pubblica istruzione della comunit\u00e0 \u00e8 organizzata dalla Sudan Independent School District.\nClima.\nSecondo la Classificazione dei climi di K\u00f6ppen, Enochs ha un clima steppico, abbreviato in \"BSk\" sulle mappe climatiche."}
{"id": "6181711", "revid": "1342115", "url": "https://it.wikipedia.org/wiki?curid=6181711", "title": "Livio Besso Cordero", "text": "Biografia.\nArchitetto, gi\u00e0 assessore provinciale a Torino ed ex socialista, \u00e8 stato senatore della repubblica nella XIII legislatura eletto con Rinnovamento Italiano, prima di passare coi Democratici di Sinistra. \u00c8 stato anche sindaco di Baldissero Canavese, suo paese natale e consigliere comunale a Castellamonte. Muore all'et\u00e0 di 70 anni dopo una lunga malattia."}
{"id": "6181715", "revid": "124123", "url": "https://it.wikipedia.org/wiki?curid=6181715", "title": "Gustavo Botta", "text": "Biografia.\nEsperto di letteratura francese, in particolare simbolista e decadente, tradusse autori come Paul Claudel e Maurice de Gu\u00e9rin.\nRisent\u00ec nella sua formazione anche degli studi di Benedetto Croce e delle poetiche di Gabriele D'Annunzio e di Giovanni Pascoli; ci\u00f2 non gli imped\u00ec di avvicinarsi ad autori d'avanguardia come Gian Pietro Lucini e Filippo Tommaso Marinetti.\nBenedetto Croce si avvalse della sua preparazione per uno studio su Rimbaud e sui simbolisti francesi."}
{"id": "6181717", "revid": "1745361", "url": "https://it.wikipedia.org/wiki?curid=6181717", "title": "Teatro comunale (Thiene)", "text": "Il Teatro comunale di Thiene, situato in Viale Francesco Bassani a Thiene, costituisce una delle architetture pi\u00f9 importanti e il teatro principale della citt\u00e0.\nRealizzato dall'architetto Romano Dal Maso, rappresenta una delle maggiori opere in stile liberty nel territorio.\nStoria.\nInaugurazione del Teatro Sociale.\nLe origini del teatro risalgono alla fine del XIX secolo, quando in risposta al bisogno della cittadinanza, alcuni politici e notabili thienesi decisero di costruire un luogo adatto a ospitare rappresentazioni liriche e in prosa. Per portare avanti questo progetto, fondarono l'associazione \"Societ\u00e0 Amici del Teatro\" e ottennero il permesso dall'amministrazione comunale per costruire un edificio su una propriet\u00e0 di 2950 mq. L'incarico fu affidato a un cittadino di Thiene, l'ingegnere Romano Dal Maso.\nI lavori iniziarono nel 1897 ma a causa di alcuni imprevisti procedettero inesorabilmente a rilento: un primo grande ostacolo fu di natura economica, in quanto il nuovo Teatro Sociale ebbe dei costi maggiori a quelli calcolati inizialmente. Durante la costruzione dell'edificio si decise infatti di migliorare il progetto e di perfezionare la struttura, decisione che determin\u00f2 un incremento del costo finale. \nLa Societ\u00e0 Amici del Teatro dovette allora chiedere un prestito, poich\u00e9 i contributi pubblici e il sostegno economico dei cittadini thienesi non risultarono sufficienti. Inoltre, a rallentare ulteriormente i lavori fu la morte dello stesso ingegnere, per cui si rese necessario trovare prontamente un successore. Per questo motivo, il nuovo incarico venne affidato all'ingegnere Ferruccio Cattaneo che port\u00f2 a termine la costruzione nella primavera del 1905, assegnando la maggior parte dei lavori edili, elettrici e di falegnameria a ditte del posto. \nIl 30 aprile 1905 il Teatro venne aperto per una conferenza scientifica di Attilio Brunialti, ma la vera inaugurazione del Teatro Sociale avvenne il 10 ottobre 1905, in occasione della quale venne rappresentata l'opera \"Rigoletto\" di Giuseppe Verdi, diretta da Antonio Guarnieri. L'evento attir\u00f2 a Thiene spettatori e appassionati da tutta la provincia e l'opera ebbe talmente successo da essere messa in scena tre volte nei giorni seguenti. I costi dei biglietti dell'inaugurazione andavano da \u00a3. 0,50 a \u00a3. 2,5.\nNegli anni seguenti, il teatro fu sede di diversi spettacoli e manifestazioni cittadine ma a causa di difficolt\u00e0 economiche dell'associazione, dovette essere ceduto al comune con atto di compravendita ufficiale firmato il 18 marzo 1914. A partire da quel momento, venne rinominato \"Teatro Comunale\".\nIl Teatro Comunale dal dopoguerra agli anni '70.\nDurante la prima guerra mondiale, l'Altopiano dei Sette Comuni divenne teatro di sanguinosi combattimenti sul fronte italiano, e il Comunale fu costretto allora a cessare la propria attivit\u00e0 lirica e di prosa, prestando i propri spazi a magazzino per l'esercito. \nGi\u00e0 a partire dal dopoguerra per\u00f2 riapr\u00ec i battenti, portando sul palcoscenico alcune celebri rappresentazioni, come \"Manon Lescaut\" di Giacomo Puccini nell'ottobre 1924. \nFondamentale ricordare tra gli anni '20 e '30 l'arrivo a Thiene del cinematografo, che port\u00f2 in sala per la prima volta la proiezione di importanti capolavori del cinema muto, accompagnati musicalmente da artisti locali. Ma \u00e8 solo dal 1932 che Thiene pot\u00e9 dare finalmente sonorit\u00e0 alla pellicola, trasformando il Comunale in una vera e propria sala cinematografica, tra le prime della zona. Dal quel momento in poi, il Comunale si rese dunque protagonista della rappresentazione di entrambe le stagioni liriche e cinematografiche, che si susseguirono egregiamente negli anni '30. \nTuttavia, ben presto emersero alcune problematicit\u00e0 circa le condizioni del teatro e la stessa presidenza del tempo ribad\u00ec la necessit\u00e0 di ampie opere di ristrutturazione, come riportato in una lettera al commissario prefettizio: \n\"Come la S.V. ben sa, attualmente il Teatro trovasi in uno stato di semi abbandono ed ha assoluto bisogno di urgenti e radicali trasformazioni. Privo di ogni comodit\u00e0, mancante di atrio e di sale di ridotto e prove, a semplice muro col soffitto pericolante, il palcoscenico inadatto provvisto di pochi e indecorosi camerini per gli artisti, con servizi igieinici ributtanti e riscaldamento a stufe, ben pu\u00f2 dirsi che sarebbe consigliabile la trasformazione a magazzini piuttosto che mantenerlo nello stato attuale di assoluta insufficienza e mancanza di conveniente decoro\"|. \nNonostante una tale richiesta fosse gi\u00e0 stata sollevata pi\u00f9 volte negli anni precedenti, si dovette attendere ancora molto prima che il teatro potesse essere oggetto di restauro completo.\nMentre le rappresentazioni cinematografiche continuarono a riscuotere discreto successo, grazie anche alle proiezioni all'aperto durante il periodo estivo nello spazio esterno al teatro, l'attivit\u00e0 teatrale registr\u00f2 un calo nel numero di spettacoli.\nNonostante il coinvolgimento bellico durante la seconda guerra mondiale, il palcoscenico thienese ospit\u00f2 due grandi opere di successo: \"Lucia di Lammermoor\" e \"Il barbiere di Siviglia\".\nNel dopoguerra, il Comunale riprese la propria attivit\u00e0 a ritmo costante e nel 1950, grazie ad una proposta delle ACLI, venne messo in scena un imponente concerto di musica classica. L'orchestra, composta da 40 elementi, ed il coro di 80 voci furono diretti dal prof. Antonio Restiglian, dal maestro Antonio Marcante e dal il maestro direttore Uldfor. Tra i compositori pi\u00f9 noti presentati quella sera, spiccano i nomi di Giuseppe Verdi, Alessandro Stradella, Jean Sibelius, Georges Bizet, Charles Gounod, Max Reger, Benedetto Marcello e Vincenzo Bellini. \nLe stagioni proseguirono con grande successo ma, bench\u00e9 i cittadini cominciassero a percepire sempre pi\u00f9 il bisogno di un'intensa opera di ammodernamento dell'edificio, la presenza di urgenti difficolt\u00e0 e la scarsit\u00e0 di risorse economiche nella cittadina, mise ancora una volta questo progetto in secondo piano. Per questo motivo, le condizioni strutturali del teatro peggiorarono progressivamente sino a che il Consiglio comunale non fu costretto nel 1958 a prendere definitivamente in mano la situazione. \nI lavori sarebbero dovuti iniziare gi\u00e0 a partire dall'anno seguente, sotto la guida degli ingegneri Dino Altieri e Giuseppe Dal Ferro, ma non trovarono avvio: i due progetti di ristrutturazione contavano una spesa rispettivamente di 62 milioni di lire, sostenuta da un contributo statale che non venne per\u00f2 concesso, e di 54 milioni di lire.\nQuesta situazione di stallo, fece scoppiare negli anni successivi forti dibattiti circa il futuro del Comunale: le proposte avanzate prevedevano il restauro completo dell'edificio da un lato, e la totale demolizione e ricostruzione del teatro dall'altro. Numerosi furono i Consigli comunali che si riunirono in quel periodo e la stessa cittadinanza dimostr\u00f2 sentito interesse per l'argomento, partecipando in prima persona agli incontri. Finalmente alla fine degli anni 1960, grazie anche al consulto di alcuni esperti, si giunse a decretare l'importanza di conservare il teatro Comunale quale gioiello storico di Thiene e si cominci\u00f2 quindi a stendere un definitivo progetto per il restauro.\nIl progetto di restauro del Teatro.\nAgli inizi degli anni 1970 il teatro Comunale cominci\u00f2 ad attirare anche l'attenzione di esperti e appassionati d\u2019arte. Nella rivista \u201c Vicenza\u201d edita a cura dell\u2019Amministrazione provinciale, all'interno del numero di marzo-aprile 1971, l\u2019architetto Pietro Pelzel pubblic\u00f2 una documentazione fotografica nella quale presentava il teatro come uno dei pi\u00f9 importanti esempi di stile liberty ( art nouveau ), facendo riferimento anche ai giudizi di alcuni noti studiosi: Franco Barbieri, Professore di Storia dell\u2019Arte dell\u2019Universit\u00e0 di Macerata e Rodolfo Pallucchini, Professore di Storia dell\u2019Arte dell\u2019Universit\u00e0 di Padova e presidente del Centro Internazionale di studi d\u2019architettura A. Palladio di Vicenza, che parlava del Comunale come: \"uno degli esempi pi\u00f9 notevoli e significativi del gusto 'liberty' che restino oggi nel Veneto\".\nThiene e la provincia non potevano quindi privarsi di un'opera architettonica cos\u00ec valida, nodo fondamentale per la vita culturale cittadina. Durante la seduta del Consiglio comunale del 28 luglio del 1971, pertanto, il D.C. Franco Conz\npresent\u00f2 una relazione nella quale evidenzi\u00f2 che la sua soppressione sarebbe stato un grave errore: la citt\u00e0 di Thiene andava configurandosi in quegli anni come una citt\u00e0 di servizi e lo stesso teatro sarebbe potuto essere investito di nuove finalit\u00e0, divenendo sede ad esempio di congressi e convegni.\nLa soluzione del restauro avrebbe consentito quindi non solo di dotare la citt\u00e0 di una sala teatro capace e funzionale, ma anche di conservare un importante patrimonio artistico e culturale. Conz stesso afferm\u00f2: \"Il teatro d'oggi, \u00e8 dunque, non soltanto spettacolo, ma \u00e8 anche atto squisitamente sociale e, in un certo modo, giudizio sulla vita del nostro tempo. Il teatro, in altre parole, \u00e8 un valore e, come ogni autentico valore, eterno ed eternamente valido\". \nNel 1973 si scelse ufficialmente la strada del restauro ed i lavori furono affidati ad una squadra di architetti provenienti dalla Facolt\u00e0 di Architettura di Venezia: Giuseppe Cristinelli, Clemente di Thiene, Lorenzo Moro e Paolo Torsello. Nella seduta del 1975 il Consiglio comunale accolse la proposta di progetto, che prevedeva da una parte il mantenimento delle strutture interne e della facciata principale e dall'altro, l'aggiunta di alcune componenti architettoniche che rendessero la sala polifunzionale. \nAllo scopo di seguire ed affiancare il progetto esecutivo di ristrutturazione del Teatro Comunale venne nominata dal Consiglio comunale un'appostita Commissione. Furono quindi eletti i consiglieri Gabriele Thiella e Raffaello Fortuna, e gli esperti Carlo Novello e Dulio Corr\u00e0. Membro ulteriore fu Giuseppe Munari, in qualit\u00e0 di Presidente della Pro Thiene, mentre il ruolo di presidente venne affidato di diritto al sindaco Camillo Cimenti. Dalle riunioni della Commissione emerse allora l\u2019idea di un piano di lavoro che inserisse l'attivit\u00e0 teatrale all'interno di un complesso di altri esercizi di carattere socio-culturale, per favorire un uso continuativo da parte del pubblico. L'obiettivo era quindi quello di creare un vero e proprio centro culturale cittadino, in cui il Comunale diventava parte integrante della vita quotidiana dei cittadini.\nIl 27 settembre 1977 il Consiglio comunale accolse il progetto di massima e il 9 novembre 1979, in seduta straordinaria, con diciannove voti favorevoli e cinque contrari, approv\u00f2 il progetto esecutivo di restauro e di ampliamento del teatro, allo scopo di realizzare una nuova sede che ospitasse eventi culturali e sociali rivolti alla cittadinanza.\nIl prospetto di lavoro prevedeva: un utilizzo pieno e completo del sottopalco, il ripristino degli elementi gi\u00e0 presenti in sala, ad eccezione del restauro degli aspetti decorativi, dei legni, delle strutture portanti e delle scalinate, mantenendo per\u00f2 la sezioni riguardante le uscite di sicurezza. Inoltre, si volle integrare uno spazio che fosse adibito a cabina di proiezione con una relativa cabina di regia per le luci. \nImportante fu la scelta di realizzare al primo piano un vasto atrio che potesse ospitare convegni e riunioni cittadine ed il suo prolungamento attraverso una galleria adatta a mostre ed esposizioni artistiche. Il piano inferiore venne invece riservato alla realizzazione di camerini, guardaroba, servizi igienici ed altri spazi utili agli attori ed ospiti.\nIl 12 gennaio 1981 si diede finalmente il via ai lavori, affidati all\u2019impresa Tonin Panozzo di Thiene, con una spesa prevista di 900 milioni di lire. \nNel 1983 il sindaco Cimenti diede le dimissioni dal proprio incarico e venne eletto sindaco Ottorino Finozzi, il quale decise di portare avanti il progetto di restauro del Comunale. In questo periodo, i lavori subirono dei rallentamenti dovuti al ritardo dei contributi economici statali necessari al loro proseguimento. Si tratt\u00f2 tuttavia solamente di una breve interruzione poich\u00e9 gi\u00e0 nel mese di novembre dello stesso anno fu indetta una gara di appalto per la realizzazione degli allestimenti di scena e l'arredamento. A fine gennaio 1985 il Consiglio venne approvato invece un primo progetto circa il riadattamento dell'area esterna al teatro. Si prevedeva infatti la creazione di un piazzale che ben si adattasse allo stile della struttura.\nIn vista della riapertura ufficiale, fu messa in scena nelle serate del 27 e del 28 marzo 1985 come assoluta anteprima, la famosa tragedia \"\u201cRe Lear\u201d\" di William Shakespeare, interpretata dal grande Glauco Mauri, tra i maggiori artisti teatrali contemporanei. \nL'inaugurazione del Teatro Comunale di Thiene avvenne sabato 20 aprile 1985, cui parteciparono le autorit\u00e0 locali e l'intera cittadinanza, con l'accompagnamento dell\u2019orchestra Filarmonica Veneta, diretta da Tiziano Severini.\nArchitettura.\nIl Teatro Comunale di Thiene fu costruito traendo ispirazione dalla cultura liberty, meglio conosciuta come Art nouveau, uno stile particolarmente diffuso in Europa e negli Stati Uniti a cavallo tra il XIX secolo e il XX secolo.\nL'architettura interna venne realizzata dall'ingegnere Ferruccio Cattaneo, mentre le facciate esterne dagli ingegneri Fonato e Dalla Valle. La sala si caratterizza di elementi decorativi in legno, incluse le colonne che sono solcate da anelli e terminano con un corpo floreale. Queste ultime sorreggono le logge sovrastanti, dove si possono individuare dei mascheroni scolpiti sul legno di colore azzurro ed oro. Prevale, in generale, un ampio uso della linea curva e dei contorni dolci, mentre le decorazioni sono dominate da trame floreali e vegetali, nastri, figure femminili, che contribuiscono a donare grazia e raffinatezza al luogo.\nIl boccascena \u00e8 caratterizzato da un ornamento ligneo con petali e fiori dai gambi molto lunghi. Al centro si trova raffigurata l'Arte, con vesti delicate e oscillanti, che regge due corone d'alloro. Sul prato dipinto si trovano invece delle fanciulle dai volti gioisi e i capelli dorati che danzano con grazia e leggerezza, avvolte in veli ondeggianti. \nSul soffitto sono riportati alcuni nomi tra i pi\u00f9 noti compositori italiani, come Giuseppe Verdi, Vincenzo Bellini, Gioachino Rossini, Giovanni Pacini, Gaetano Donizetti, Giuseppe Apolloni.\nLa facciata esterna \u00e8 molto semplice e lineare.\nAttualmente il teatro costituisce una delle poche strutture rimaste in Italia influenzate da questa forma artistica.\nStagione teatrale thienese.\nIl teatro ospita manifestazioni di vario genere, dagli spettacoli in prosa, alle rassegne di danza, appuntamenti musicali, convegni e incontri di appronfondimento. Rilevante \u00e8 inoltre la presentazione di iniziative teatrali per giovani e ragazzi, che vedono protagoniste le scuole del paese.\nOgni stagione il teatro mette in scena spettacoli in prosa tra le maggiori produzioni nazionali e locali, proponendo autori sia classici che contemporanei. Nata alla fine degli anni 1980 grazie al contributo e alla passione di un gruppo di teatro, oggi la Stagione Teatrale si rivolge a un pubblico ampio e variegato.\nTra le opere rappresentate nelle stagioni in prosa:\nEsibizioni celebri.\nIl palcoscenico del Teatro comunale ha visto la presenza e partecipazione di importanti nomi nello scenario teatrale italiano: Vittorio Caprioli, Giorgio Gaber, Glauco Mauri, Enzo Jannacci, Ernesto Calindri, Mariano Rigillo, Roberto Sturno, Giuliana De Sio, Mario Scaccia, Paolo Ferrari, Giovanna Ralli, Alessandro Gassman, Gianmarco Tognazzi, Monica Guerritore, Marco Columbro, Luca Zingaretti, Margherita Buy, Dario Fo, Alessandro Benvenuti, Giorgio Albertazzi, Claudia Gerini, Silvio Orlando, Rocco Papaleo, Alessandro Preziosi, Valeria Solarino, Laura Morante, Tullio Solenghi, Alessandro Haber, Angela Finocchiaro, Stefano Accorsi, Michele Placido, Piergiorgio Fasolo, Manuela Arcuri, Antonio Albanese."}
{"id": "6181718", "revid": "767487", "url": "https://it.wikipedia.org/wiki?curid=6181718", "title": "Jessica Bailiff", "text": "La sua musica \u00e8 comunemente etichettata come slowcore, sebbene estesa anche al post-rock e allo shoegaze. Jessica \u00e8 stata scoperta da Alan Sparhawk dei Low, che raccomand\u00f2 i suoi primi demo alla Kranky, l'etichetta che in seguito pubblicher\u00e0 gli album di Jessica. Jessica Bailiff ha collaborato e registrato, fra gli altri, con Odd Nosdam degli Anticon; Clouddead; Alan Sparhawk; Dave Pearce dei Flying Saucer Attack; Casino Versus Japan; Rivulets; Annelies Monser\u00e9. Jessica Bailiff appare anche nella raccolta-tributo ai Wire \"Brain in the Wire\"."}
{"id": "6181719", "revid": "31886", "url": "https://it.wikipedia.org/wiki?curid=6181719", "title": "Filippo Giuffrida R\u00e9paci", "text": "Carriera.\nHa cominciato la sua carriera giornalistica nel 1982, come giornalista presso Radio Riviera Tre. Dal 1989 collabora con Radio One e con l'agenzia stampa Hi News. Nel 1994 Giuffrida R\u00e9paci si \u00e8 trasferito a Bruxelles come corrispondente per l'agenzia L\u2019Altra News.\nNel 2003 ha fondato l'agenzia stampa DSPRESS ed \u00e8 stato nominato Redattore capo della rivista \"L'Incontro\". Nel 2010 ha assunto la direzione del periodico mensile \"La Lettre B\".\nDirettore dell'Istituto Europeo di Studi Giuridici e di Comunicazione , dal febbraio 2019 \u00e8 il corrispondente da Bruxelles dell'agenzia giornalistica 9 Colonne, diretta da Paolo Pagliaro.\nMembro fondatore di ITACA e Coordinatore del progetto ANTENOR , \u00e8 direttore di RadioCOM , la prima web-radio in lingua italiana destinata alle comunit\u00e0 italiane all'estero\nNel 2013 ha vinto il Michel Vanderborght Award nella categoria giornalismo con la seguente motivazione: \"Filippo Giuffrida riunisce in s\u00e9 i due aspetti dei nostri compiti \u2013 l'antifascismo ed il buon giornalismo. Vivendo da molto tempo a Bruxelles e scrivendo dei problemi legati allo sviluppo dell'Unione europea, la sua attenzione \u00e8 concentrata sui reali problemi dei cittadini, la segregazione sociale e lo sviluppo democratico. Nell'attuale contesto di crisi economica, egli riesce a porre in luce le conseguenze sociali della crisi. Quale attivista dell'Associazione Nazionale Partigiani d'Italia, ANPI, egli rappresenta poi l'antifascismo presso il Parlamento europeo e la comunit\u00e0 italiana in Belgio.\"\nNel 2020 ha vinto il Radnoty Award nella categoria giornalismo. \n\u00c8 uno degli autori del libro \"Lettere dall'Europa\" e degli editorialisti del periodico quindicinale Patria Indipendente.\nFilippo Giuffrida \u00e8 il pronipote dello scrittore e giornalista Leonida R\u00e8paci e del giornalista e politico Ottavio Pastore che fu il primo direttore de l'Unit\u00e0. Ex Presidente del Comitato Provinciale dell'ANPI del Belgio, \u00e8 stato eletto Vicepresidente della FIR, Federazione Internazionale dei Resistenti."}
{"id": "6181738", "revid": "604467", "url": "https://it.wikipedia.org/wiki?curid=6181738", "title": "Robin Geueke", "text": "Biografia.\nHa iniziato a gareggiare per la nazionale tedesca nelle varie categorie giovanili nella specialit\u00e0 del doppio, in coppia con David Gamm, ottenendo una vittoria nella classifica finale della Coppa del Mondo juniores nel doppio (nel 2011/12) e conquistando due medaglie ai campionati mondiali juniores di cui un argento e un bronzo.\nA livello assoluto ha esordito in Coppa del Mondo nella stagione 2012/13, l'8 dicembre 2012 ad Altenberg (10\u00ba nel doppio con Gamm). Ha conquistato il primo podio il 26 novembre 2016, nel doppio a Winterberg (2\u00b0) giungendo inoltre terzo nella gara sprint il giorno successivo. In classifica generale detiene quale miglior piazzamento nella specialit\u00e0 biposto il quarto posto ottenuto nella stagione 2016/17.\nIn carriera ha vinto una medaglia di bronzo ai campionati mondiali, ottenuta nel doppio ad Igls 2017, totalizzando in quella stessa edizione anche il quinto posto nel doppio sprint.\nAgli europei ha altres\u00ec conquistato la medaglia di bronzo nel doppio a Sch\u00f6nau am K\u00f6nigssee 2017."}
{"id": "6181740", "revid": "767487", "url": "https://it.wikipedia.org/wiki?curid=6181740", "title": "Bob Nanna", "text": "Nanna \u00e8 anche membrio di altre formazioni: i Lifted Bells, Jack &amp; Ace, ed il progetto solista The City on Film.\nBiografia.\nNato il 14 giugno 1975 a Chicago, Illinois, Robert Thomas Nanna frequenta l'Universit\u00e0 dell'Illinois a Champaign/Urbana, laureandosi in Comunicazione pubblicitaria.\nDal 2005-2014, Nanna lavora a Chicago nel settore marketing della fabbrica di magliette Threadless.\nNel 2013 fonda con Mark Rose degli Spitalfield il sito internet di musica cantautorale Downwrite."}
{"id": "6181741", "revid": "599013", "url": "https://it.wikipedia.org/wiki?curid=6181741", "title": "David Gamm", "text": "Biografia.\nHa iniziato a gareggiare per la nazionale tedesca nelle varie categorie giovanili nella specialit\u00e0 del doppio, in coppia con Robin Geueke, ottenendo una vittoria nella classifica finale della Coppa del Mondo juniores nel doppio (nel 2011/12) e conquistando due medaglie ai campionati mondiali juniores di cui un argento e un bronzo.\nA livello assoluto ha esordito in Coppa del Mondo nella stagione 2012/13, l'8 dicembre 2012 ad Altenberg (10\u00ba nel doppio con Geueke). Ha conquistato il primo podio il 26 novembre 2016, nel doppio a Winterberg (2\u00b0) giungendo inoltre terzo nella gara sprint il giorno successivo. In classifica generale detiene quale miglior piazzamento nella specialit\u00e0 biposto il quarto posto nella stagione 2016/17.\nIn carriera ha vinto una medaglia di bronzo ai campionati mondiali, ottenuta nel doppio ad Igls 2017, totalizzando in quella stessa edizione anche il quinto posto nel doppio sprint.\nAgli europei ha altres\u00ec conquistato la medaglia di bronzo nel doppio a Sch\u00f6nau am K\u00f6nigssee 2017."}
{"id": "6181742", "revid": "124293092", "url": "https://it.wikipedia.org/wiki?curid=6181742", "title": "Pittore di Amico", "text": "Stile e attivit\u00e0.\nViste le notevoli affinit\u00e0 stilistiche della sua prima fase di attivit\u00e0 alla produzione del Pittore di Pisticci, la maggior parte degli studiosi suppone che i due abbiano lavorato \u2013 almeno inizialmente \u2013 nella medesima officina, e che il Pittore di Amico sia stato allievo del Pittore di Pisticci.\nL'artista \u00e8 stato cos\u00ec chiamato da una hydria lucana sulla cui spalla \u00e8 raffigurato Amico legato dagli Argonauti ed oggi conservata al Mus\u00e9e des monnaies, m\u00e9dailles et antiques di Parigi che gli viene attribuita. \nOltre alla citata opera ritraente Amico, al Pittore di Amico \u00e8 stato anche attribuito un cratere a campana raffigurante Sileno e due Menadi. \nOltre alle scene di ispirazione mitologica, un altro dei temi ricorrenti nella produzione del ceramografo \u00e8 la rappresentazione degli atleti, nei quali meglio si manifesta lo sforzo di adattare alla pittura su ceramica gli studi policletei sulla figura, in particolare il chiasmo.\nAl pittore di Amico si devono, inoltre, le prime \"nestorides\" italiote, vasi con anse sopraelevate la cui forma \u00e8 un adattamento della trozzella, forma vascolare tipicamente indigena."}
{"id": "6181743", "revid": "1345932", "url": "https://it.wikipedia.org/wiki?curid=6181743", "title": "Pittore di Amykos", "text": ""}
{"id": "6181744", "revid": "648716", "url": "https://it.wikipedia.org/wiki?curid=6181744", "title": "Jatavis Brown", "text": "Carriera professionistica.\nSan Diego Chargers.\nAl college, Brown gioc\u00f2 a football all'Universit\u00e0 di Akron. Fu scelto nel corso del quinto giro (175\u00ba assoluto) del Draft NFL 2016 dai San Diego Chargers. Debutt\u00f2 come professionista subentrando nella gara del primo turno contro i Kansas City Chiefs mettendo a segno 2 tackle. Nel sesto turno fu premiato come rookie della settimana dopo avere fatto registrare 14 tackle, un sack e un fumble forzato nella vittoria sui Denver Broncos campioni in carica. A fine stagione fu inserito nella formazione ideale dei rookie dalla \"Pro Football Writers of America\" dopo avere totalizzato 79 tackle, 3,5 sack e 2 fumble forzati in 12 presenze, 7 delle quali come titolare.\nPhiladelphia Eagles.\nIl 27 marzo 2020, Brown firm\u00f2 un contratto di un anno con i Philadelphia Eagles. Il 9 agosto 2020 annunci\u00f2 il suo ritiro."}
{"id": "6181745", "revid": "729019", "url": "https://it.wikipedia.org/wiki?curid=6181745", "title": "Maple (contea di Bailey)", "text": "Maple \u00e8 una comunit\u00e0 non incorporata degli Stati Uniti d'America, situata nella contea di Bailey dello Stato del Texas. Secondo il censimento effettuato nel 2000 abitavano nella comunit\u00e0 75 persone. Nonostante non sia incorporata, possiede un ufficio postale; il suo Zoning Improvement Plan \u00e8 79344.\nGeografia.\nMaple si trova a (33.8487040, -102.8985495), lungo la FM 546, nella parte meridionale della contea, circa 35 miglia (56 km) a sud-ovest di Muleshoe."}
{"id": "6181748", "revid": "729019", "url": "https://it.wikipedia.org/wiki?curid=6181748", "title": "Derringer (pistola)", "text": "Il termine derringer \u00e8 una storpiatura del cognome di Henry Deringer, famoso costruttore di pistole tascabili vissuto nel XIX secolo. Numerose copie della \"Philadelphia Deringer\" originale furono realizzate da altri costruttori in tutto il mondo, utilizzando spesso il nome erroneo che divenne presto un'alternativa generica a quello di pistola tascabile, assieme a quello di \"palm pistol\" (pistola da palmo). La Deringer originale era una pistola ad avancarica a colpo singolo. Anche dopo l'avvento delle armi a cartuccia, queste ultime venivano chiamate derringer.\nDesign.\nLa derringer era generalmente la pistola pi\u00f9 piccola di un dato calibro. Veniva utilizzata frequentemente dalle donne, poich\u00e9 era facilmente trasportabile all'interno di una borsetta. Le Derringer non erano armi a ripetizione. La cartuccia originale teneva solo un colpo, di solito calibro .40. Il famoso modello Remington raddoppi\u00f2 la capacit\u00e0, pur mantenendo la dimensione compatta. La derringer Remington era una calibro .41 Short ed ebbe grande popolarit\u00e0. La derringer Remington fu venduta dal 1866 al 1935.\nIl design Remington rimase popolare anche con l'avvento di pistole pi\u00f9 performanti possibili grazie all'utilizzo di polvere da sparo senza fumo invece della classica utilizzata fino al XIX secolo.\nLa Remington viene ancora prodotta e venduta; viene utilizzata sia dai partecipanti ai Cowboy Action Shooting sia come arma personale. Alcuni critici ritengono che la derringer non sia un'arma adeguata alla difesa personale in quanto ha una capacit\u00e0 di soli due colpi.\nPhiladelphia Deringer.\nLa Philadelphia Deringer era una pistola tascabile a percussione, prodotta da 1852 al 1868. Fu molto popolare al tempo e venne copiata dai produttori concorrenti.\nDagli archivi di Henry Deringer si evince che queste pistole venivano spesso vendute in coppia. Questo per compensare la limitata efficacia di una pistola a colpo singolo e la relativa poca affidabilit\u00e0.\nInizialmente popolare tra gli ufficiali militari, la Derringer acquis\u00ec popolarit\u00e0 tra i civili che volevano possedere una pistola piccola e facilmente occultabile da utilizzare per difesa personale.\nIn totale, furono prodotte circa Deringer. La lunghezza della canna variava da 1.5\" a 6\" ed il corpo era generalmente costituito da una lega di rame e nickel conosciuta come alpacca.\nA causa della loro piccola dimensione e della facile reperibilit\u00e0, a volte le Derringer erano considerate lo strumento preferito da criminali ed assassini. La Philadelphia Derringer pi\u00f9 famosa \u00e8 senz'altro quella utilizzata nel 1865 da John Wilkes Booth per assassinare Abraham Lincoln.\nRemington Derringer.\nLa Remington fu venduta tra il 1866 ed il 1935. Raddoppi\u00f2 la capacit\u00e0 di fuoco aggiungendo al design originale una seconda canna. Fu prodotta solo nel calibro .41 a canna corta. Nel 1888 la Remington and\u00f2 in bancarotta e fu acquisita da Hartley and Graham di New York. La compagnia fu rinominata in Remington Arms Co. e a partire dal 1889 tutte le Remington furono marchiate con quel nome."}
{"id": "6181749", "revid": "729019", "url": "https://it.wikipedia.org/wiki?curid=6181749", "title": "Volo Pakistan International Airlines 661", "text": "Il volo PIA 661 (PK661/PIA661) \u00e8 un volo di linea domestico della Pakistan International Airlines, in servizio sulla tratta da Chitral a Islamabad. Il 7 dicembre 2016 l'aereo che operava il collegamento, un ATR 42-500, precipitava nei pressi della citt\u00e0 di Havelian a pochi minuti dall'atterraggio all'aeroporto di Islamabad uccidendo tutti i 42 passeggeri a bordo pi\u00f9 5 membri dell'equipaggio.\nL'aereo.\nL'aereo coinvolto nell'incidente era un ATR 42-500, numero seriale 663 e marche AP-BHO e in servizio dal maggio del 2007; subito consegnato alla Pakistan International Airlines, nel 2009, durante un atterraggio a Lahore rimase gravemente danneggiato dal cedimento dei carrelli di atterraggio e rimesso in servizio.\nIl volo.\nIl velivolo rimaneva distrutto nell'impatto avvenuto alle ore 16:42 contro il fianco di una collina nel territorio del piccolo villaggio di Saddha Batolni nei pressi di Havelian, Pakistan, dopo che alle ore 16:14 il pilota, con un'esperienza di ore di volo, aveva lanciato un \"mayday\" in seguito a un'avaria a un motore. Il velivolo era decollato da Chitral intorno alle 15:30 facendo rotta verso Islamabad. I corpi delle vittime risultavano, al primo intervento dei soccorritori, irriconoscibili a causa dell'incendio sviluppatosi sul velivolo.\nA bordo del velivolo si trovavano il noto artista pakistano Junaid Jamshed e il deputato Chitral Osama Warraich."}
{"id": "6181750", "revid": "697352", "url": "https://it.wikipedia.org/wiki?curid=6181750", "title": "Giampiero Ventura", "text": ""}
{"id": "6181753", "revid": "125378729", "url": "https://it.wikipedia.org/wiki?curid=6181753", "title": "Citro\u00ebn C3 (2002)", "text": "La prima generazione della Citro\u00ebn C3, un'autovettura di segmento B della casa automobilistica francese Citro\u00ebn, \u00e8 stata prodotta dal 2002 al 2010. \nDa questa serie di C3 \u00e8 stata ricavata anche una versione cabriolet, la C3 Pluriel.\nStoria.\nGenesi e debutto.\nLe origini della C3 vanno fatte risalire all'esigenza di sostituire la Saxo, ormai tecnologicamente superata e non pi\u00f9 in linea con gli standard in materia di sicurezza per gli occupanti. Al 1998 risale una concept car denominata appunto C3 e che con i suoi stilemi gi\u00e0 prefigurava alcuni dei caratteri della futura utilitaria. Il progetto relativo alla nuova vettura fu quindi avviato e dur\u00f2 circa tre anni, finch\u00e9 il 20 agosto del 2001 ne venne annunciata l'imminente presentazione che sarebbe avvenuta al Salone di Francoforte di quello stesso anno con inizio della commercializzazione prevista per il 2002. Nel frattempo prosegu\u00ec il progetto relativo a una versione pi\u00f9 compatta, con la quale veniva condiviso il pianale, versione che sarebbe stata lanciata un anno dopo con il nome di C2.\nDesign esterno e interno.\nLa C3 apparve molto pi\u00f9 moderna e anticonformista nel design, rispetto alla Saxo, anche se molto meno sportiveggiante. Tale linea, con il suo particolare design \"a uovo\", venne ideata dai designer Donato Coco e Jean Pierre Plou\u00e9: la linea era caratterizzata dal parabrezza, il tetto e il lunotto che andavano a formare una sorta di arco. Arrotondata anche la linea di fiancata del muso e del cofano motore. Tale impostazione accost\u00f2 la sua linea a quella della 2CV. Il risultato finale di tali progetti risult\u00f2 in ogni caso pi\u00f9 aerodinamico che non nei primi abbozzi: al posto dei fari sporgenti vennero adottati dei nuovi fari che andarono a seguire la linea del muso, sembrando un tutt'uno con gli stessi; il design trapezoidale and\u00f2 a inserirsi in un corpo vettura curvilineo, formando assieme ad altri particolari (tra cui la calandra a listelli orizzontali) un mix di curve e spigoli, in ossequio alle tendenze stilistiche del momento. Anche i fari posteriori erano caratterizzati da uno stile particolare: erano sottili, sviluppati verso l'alto e di forma appuntita. La linea di cintura era piuttosto alta, aspetto che, unito al design particolare del muso, conferiva alla vettura un aspetto compatto, dando una sensazione di robustezza in chi la osserva.La C3 era pi\u00f9 grande e spaziosa della C2 (con la quale condivise il pianale), ma soprattutto della Saxo. L'abitacolo era molto diverso da quello della Saxo, ancorch\u00e9 in versione 5 porte, grazie alla migliore accessibilit\u00e0 e allo spazio interno garantito anche dal maggior sviluppo in altezza del corpo vettura. Anche posteriormente gli occupanti potevano disporre di maggior spazio per le gambe. Il volante incorporava, cosa insolita specialmente all'epoca del debutto, per una vettura di tale fascia, la regolazione di velocit\u00e0. Originale era anche il disegno del cruscotto, a forma di mezzaluna, con strumentazione digitale concentrica e sottolineata da una fascia contenente le spie di servizio. Spiccava il tachimetro digitale, che rispolver\u00f2 la moda tipicamente r\u00e9tro di tale dispositivo. La plancia, dal disegno ondulato, era realizzata con materiali economici, e integrava i display di servizio, i comandi della climatizzazione e il vano per il lettore CD (laddove previsto). Erano presenti numerosi vani portaoggetti e il vano bagagli \u00e8 da 305 litri, aumentabili a 1.155 mediante l'abbattimento dello schienale posteriore, che comunque era frazionabile. Era presente anche il sistema Moduboard, che consentiva di suddividere lo spazio del vano bagagli in pi\u00f9 sottovani.\nStruttura, meccanica e motori.\nCon la C3 venne portato al debutto un nuovo pianale, caratterizzato da standard di sicurezza pi\u00f9 elevati che non quello impiegato su Saxo e 106, che tra l'altro fu strettamente imparentato con quello della ancor pi\u00f9 anziana AX. Il nuovo pianale fu realizzato per il 41% in acciaio a elevata elasticit\u00e0, fatto che consent\u00ec di diminuire il peso e nel contempo di non pregiudicare la robustezza della scocca. Questa venne realizzata da un lato per garantire la fondamentale incolumit\u00e0 degli occupanti, ma anche per garantire spese di riparazione ridotte in caso di urti non oltre una certa entit\u00e0 e gravit\u00e0. Le zone pi\u00f9 robuste della scocca erano ovviamente quelle della parte centrale della piattaforma (dove in una vettura si trova l'abitacolo), sia longitudinalmente che trasversalmente. A garantire maggior rigidit\u00e0, soprattutto in caso di ribaltamento, era montato un robusto elemento ad arco che tagliava trasversalmente in due il corpo vettura, sempre nella zona centrale, passando per il tetto.\nLo schema delle sospensioni prevedeva un avantreno di tipo MacPherson, con molle elicoidali ed ammortizzatori idraulici telescopici. Il retrotreno era invece ad assale torcente, e proponeva alcune novit\u00e0, come i due bracci in ghisa collegati a una traversa deformabile a U (o a \"omega\"). Gli ammortizzatori e le molle, in questo caso, non sono coassiali per non sottrarre spazio al bagagliaio. Si \u00e8 scelto quindi di montare gli ammortizzatori esternamente ai bracci in ghisa. L'impianto frenante era di tipo misto per la quasi totalit\u00e0 della gamma presente al debutto, con l'eccezione delle versioni con 16v a benzina 1.6 e diesel 1.4, che invece montavano freni a disco sulle quattro ruote, con dischi anteriori di tipo autoventilante. Lo sterzo era a cremagliera con servoassistenza di tipo elettrico (era presente un motorino elettrico da 60-65 A) che variava la sua incidenza a seconda della velocit\u00e0 di marcia.\nLa C3 era stata proposta con motori a benzina della serie TU, mentre quelli a gasolio sono della serie DV, nati in joint-venture con il gruppo Ford. Al debutto della vettura, la gamma motori era cos\u00ec composta:\nLa trasmissione avveniva con cambio manuale a 5 marce, tuttavia per i motori 1.4 e 1.6 a benzina era possibile avere un cambio automatico a 4 rapporti e pi\u00f9 avanti, con il restyling, un robotizzato a 5 per alcune motorizzazioni.\nEvoluzione.\nLa commercializzazione \u00e8 stata avviata nel maggio 2002, ma gi\u00e0 nel settembre dello stesso anno \u00e8 stata introdotta una nuova motorizzazione, consistente nel \"1.4 HDi 16v\", con potenza di 90 CV e disponibile nei livelli Elegance ed Exclusive.\nNel 2003 la gamma si ampli\u00f2 con l'arrivo della \"C3 Pluriel\", una sorta di versione cabriolet scomponibile e ricomponibile in altre varianti di carrozzeria. Vi fu anche l'arrivo del livello di allestimento \"Classique Buddha-bar\" che nelle versioni con motore 1.1 prevedeva anche il climatizzatore nella dotazione di serie. Nello stesso periodo la scuola di design Espera realizz\u00f2 una propria versione della C3 partendo da un modello incidentato. Denominata Profil-R, era dotata di un body kit sportivo, un nuovo terminale di scarico sportivo, un nuovo impianto luci fornito dalla AS Design, ruote OZ da 18 \" e pneumatici BF Goodrich in misura 215/35/18.\nDal 2004 la C3 fu offerta con sistema \"Stop &amp; Start\", montato anche sulla C2, che spegneva il motore tagliando elettronicamente l'afflusso di carburante ogniqualvolta la vettura tendeva a fermarsi, per riaccendersi automaticamente con la pressione dell'acceleratore. Ci\u00f2 comportava un taglio ai consumi e all'inquinamento. Tale dispositivo fu offerto in abbinamento ai motori 1.6 16v, 1.4 HDi e al nuovo motore 1.4 16V da 88 CV (Euro4), introdotto proprio nel 2004 ed equipaggiato col cambio robotizzato SensoDrive a 5 rapporti. Nello stesso anno \u00e8 stata introdotta anche la \"C3 XTR\", dotata di differenziale antipattinamento delle ruote anteriori, assetto rialzato e plastiche di protezione non verniciate, una sorta di reinterpretazione della C3 in chiave simil-SUV. Tale versione \u00e8 stata proposta con motori 1.4 16v a benzina (e con cambio robotizzato SensoDrive) e 1.4 HDi 16v.\nNel mese di ottobre del 2005 la C3 fu sottoposta a un lieve restyling, con una mascherina a listelli pi\u00f9 larghi e fari posteriori con indicatori di direzione e retromarcia bianchi. Per l'occasione, venne rivista anche la gamma: fu infatti cancellato il livello di allestimento Classique Buddha-bar e ne fu introdotto uno nuovo, denominato \"VTR\" e riservato per il momento solo al 1.6 16v a benzina, mentre il 1.4 HDi 16v fu sostituito dal nuovo motore 1.6 HDi 16v da 90 CV e disponibile anche per la C3 XTR. Fu introdotta anche la versione a GPL (denominata BiEnergy G), che utilizzava il 1.4 monoalbero a benzina, ma con potenza lievemente ridotta (72 CV).\nNel 2006, il 1.6 HDi fu proposto anche con potenza di 109 CV, con filtro antiparticolato e negli allestimenti VTR ed Exclusive, mentre accanto alla versione a GPL, venne introdotta la versione a metano (denominata BiEnergy M), anch'essa equipaggiata con il 1.4 TU3. Contemporaneamente, venne introdotto anche un nuovo livello di allestimento denominato \"Seduction\" previsto per i motori 1.4 monoalbero a benzina e turbodiesel. Infine, il 1.4 16v, fino a quel momento disponibile solo con cambio robotizzato, fu proposto anche con cambio manuale a 5 marce.\nNel 2007, la versione 1.6 16v SensoDrive venne tolta di produzione, tuttavia, per continuare a offrire un'alternativa al cambio manuale, il 1.6 16v poteva essere richiesto anche con un cambio automatico classico a 4 rapporti.\nNel 2008 venne introdotta la tecnologia \"Airdream\", consistente in alcuni accorgimenti ai motori 1.1 e 1.4 a benzina e a tutti i motori diesel, atti a diminuire leggermente i consumi e le emissioni. Contemporaneamente, l'allestimento Exclusive venne esteso anche al motore 1.1.\nDurante il 2009, visto l'imminente lancio della seconda generazione della C3 a fine anno, la gamma della prima serie \u00e8 stata ridotta e limitata unicamente a due motorizzazioni: 1.1 a benzina e 1.4 HDi. I livelli di allestimento erano invece aumentati di numero: su entrambe le motorizzazioni si poteva scegliere tra gli allestimenti \"Perfect\", \"Perfect Techno\", \"Exclusive\" o \"Exclusive Techno\". La 1.1 era anche ottenibile nell'allestimento di base \"Ideal\".\nC3 Classic.\nA partire dal novembre 2009, pur essendo stata presentata la seconda serie del modello, la Citroen, come altre case automobilistiche, ha deciso di mantenere in listino anche la prima serie della C3 dandole il nome di \"C3 Classic\", che la distingue dalla nuova versione.\nLa gamma C3 Classic \u00e8 disponibile in tre motorizzazioni: un motore a benzina 1.1 (61 CV), un motore Diesel 1.4 (68 CV) solo sulla versione VAN ed un motore a GPL 1.1.\nLa produzione viene interrotta ad aprile 2010; gli ultimi esemplari vengono venduti in stock fino alla fine dell'anno.\nC3 XTR.\nLa versione \"XTR\" venne introdotta sull'onda della commercializzazione di modelli come la Polo Fun o come la Rover 25 Streetwise, caratterizzati da un assetto rialzato, dalla presenza di barre sul tetto e dal montaggio di parafanghi e paraurti in plastica grezza non verniciata. Il tutto per conferire alla vettura un aspetto che ricordasse in qualche modo quello dei SUV, che stavano cominciando ad avere un grande successo nei mercati di tutto il mondo. Anche la C3 fu quindi proposta in una variante dall'impostazione simile a quella della Volkswagen e della Rover. Ma le differenze non si limitarono a fattori puramente estetici, in quanto la C3 XTR era provvista anche di una protezione per il sottoscocca e di un differenziale a slittamento limitato. Per quanto riguarda l'assetto rialzato, la differenza rispetto alle altre C3 era di 30 mm.\nPer quanto riguarda la gamma motori, la \"C3 XTR\" fu proposta al suo debutto in tre motorizzazioni:\nDue erano invece le varianti di trasmissione per la XTR: mentre la versione 1.4 a benzina era prevista di serie con un cambio robotizzato a 5 marce, le restanti motorizzazioni erano abbinate ad un cambio manuale, sempre a 5 marce.\nIntrodotta nel febbraio del 2004, la C3 XTR conobbe anche alcune fasi evolutive di rilievo: nel 2005 le versioni a benzina furono tolte di listino, lasciando campo libero solo al 1.4 HDi, il quale per\u00f2 a sua volta venne sostituito da un 1.6 HDi della potenza di 90 CV, ma in grado di erogare una maggior coppia motrice. Questa motorizzazione rimarr\u00e0 in listino fino alla primavera del 2008, quando verr\u00e0 definitivamente pensionata."}
{"id": "6181754", "revid": "88740", "url": "https://it.wikipedia.org/wiki?curid=6181754", "title": "Citro\u00ebn C3 (2009)", "text": "La seconda generazione della Citro\u00ebn C3 (nota anche con la sigla \"C3 II\"), un'autovettura di segmento B della casa automobilistica francese Citro\u00ebn, \u00e8 stata prodotta dal 2009 al 2016.\nStoria.\nGenesi.\nDurante la fase di progettazione della seconda generazione della C3 si utilizz\u00f2 il gi\u00e0 collaudato pianale della Peugeot 207 come base meccanica. Il progetto si protrasse in gran riserbo e la stampa specializzata, desiderosa di carpire il pi\u00f9 possibile da tale segretezza, fin\u00ec per ipotizzare improbabili versioni di tipo monovolume-coup\u00e9 o anche una versione a 3 porte che avrebbe dovuto sostituire la C2, ma che di fatto non avrebbe mai visto la luce, se non sotto la veste della DS3.\nUna versione monovolume basata sulla nuova C3 era comunque allo studio. Non solo, ma fu proprio quest'ultima a debuttare per prima (e pi\u00f9 precisamente nel marzo del 2009, dopo essere gi\u00e0 stata presentata alla fine dell'anno precedente), quando ancora era a listino la prima generazione della C3. Nel rispetto della politica aziendale relativa alle denominazioni delle versioni monovolume o comunque multispazio, tale nuova versione venne denominata \"C3 Picasso\".\nQuanto alla nuova utilitaria di segmento B, essa venne svelata nel luglio del 2009, ma la sua presentazione ufficiale al pubblico avvenne al Salone di Francoforte, mentre la sua commercializzazione non venne avviata che nel mese di novembre.\nDesign esterno ed interno.\nDato il successo ottenuto dalla prima generazione della C3, gli addetti al nuovo progetto scelsero di non stravolgere eccessivamente la fisionomia della vettura, almeno nelle sue linee generali. Per questo venne mantenuta la gi\u00e0 nota linea \"a uovo\" del padiglione, assai arcuato come nella prima \"C3\". Ma anche le linee tondeggianti nel resto del corpo vettura, la distribuzione dei volumi e la zona dell'abitacolo sviluppata in altezza per favorire il massimo comfort anche agli occupanti di una certa statura. Numerose sono le novit\u00e0 stilistiche: mentre la precedente generazione proponeva elementi stilistici dal design spigoloso (ad esempio i gruppi ottici, sia anteriori che posteriori), la nuova generazione presentava un frontale caratterizzato da un'ampia \"bocca\" ricavata nel paraurti e di forma trapezoidale con spigoli arrotondati. Il paraurti assunse a sua volta un nuovo stile grazie alle due nervature a forma di \"C\" che circondavano l'alloggiamento per i fendinebbia. I fari, dal taglio pi\u00f9 arcuato, assunsero forme pi\u00f9 tondeggianti, specialmente nell'estremit\u00e0 esterna, mentre verso il centro del frontale conservarono ancora parte delle spigolosit\u00e0 tipiche della versione precedente. Al centro, la calandra fu praticamente eliminata, sostituita dalla \"bocca\" sul paraurti sulla quale campeggiava solamente il logo della casa riproposto in una nuova grafica, pi\u00f9 arrotondata e dalle maggiori dimensioni.\nLa fiancata fu la parte che maggiormente mostr\u00f2 un'affinit\u00e0 stilistica con il precedente modello, proprio per via del fatto che di esso vennero conservate molte impostazioni. Il padiglione poteva essere equipaggiato con un parabrezza esteso, che arrivava fin sopra la testa degli occupanti anteriori. Tale parabrezza, denominato \"Zenith\", veniva sottoposto ad un trattamento di brunitura nella parte superiore in maniera tale da impedire che il sole abbagliasse troppo il conducente o il passeggero anteriore. Altre novit\u00e0 furono il lungo solco nella parte bassa delle portiere ed il rialzamento della linea di cintura, fatto quest'ultimo che coincise giocoforza con la riduzione delle superfici vetrate laterali. Differente anche il taglio dei parafanghi, sia anteriori che posteriori. La principale novit\u00e0 della coda fu rappresentata dai gruppi ottici dall'inedito disegno ad \"L\" rovesciata.\nL'abitacolo offr\u00ec qualche centimetro in pi\u00f9 rispetto al passato, mantenendosi quindi piuttosto comodo per gli occupanti, mentre il bagagliaio di 300 litri in configurazione standard poteva essere esteso a 1300 litri abbattendo il divano posteriore. Il posto guida fu caratterizzato da un gruppo plancia-cruscotto completamente ridisegnato: nel nuovo modello fu il tema dei cerchi concentrici e/o intersecati a farla da padrone. Ci\u00f2 fu visibile nel quadro strumenti, composto da tre quadranti tondi intersecati l'uno con l'altro, ma anche nei comandi del climatizzatore, situati sulla console centrale. Il cruscotto venne sormontato da una palpebra dalle forme pi\u00f9 morbide, che and\u00f2 a sostituire la precedente palpebra a semicerchio. La console centrale, a sua volta, presentava un grande display per il navigatore (che poteva per\u00f2 essere ottenuto solo a richiesta), assente nella precedente C3.\nStruttura, meccanica e motori.\nIl pianale della Peugeot 207 condiviso anche dalla C3 II \u00e8 un'evoluzione del pianale utilizzato a suo tempo proprio dalla prima C3, dalla C2) e dalla Peugeot 206. Se ne differenzia per la misura del passo di 2,466 metri e per le carreggiate allargate. Questa politica volta al contenimento dei costi permise anche alla C3 II di potersi affermare nel periodo di grave recessione automobilistica che interess\u00f2 l'intero mercato planetario delle quattro ruote fra il 2009 e i primi anni del decennio successivo.\nLa meccanica telaistica prevedeva un avantreno a ruote indipendenti con lo schema MacPherson ed un retrotreno a ruote interconnesse con traversa deformabile. Ammortizzatori idraulici telescopici, molle elicoidali e barre antirollio erano presenti su entrambi gli assi. Per quanto riguardava l'impianto frenante, l'avantreno prevedeva dischi autoventilanti su tutta la gamma, mentre al retrotreno erano previsti dischi pieni solo nelle versioni di punta. Lo sterzo era a cremagliera con servoassistenza elettrica.\nAl suo debutto venne prevista in otto motorizzazioni, di cui quattro a benzina, una bi-fuel benzina/GPL e tre a gasolio, queste ultime con tecnologia common rail:\nDa notare l'esordio sulla C3 dei motori Prince 1.4 e 1.6, che affiancarono i motori monoalbero facenti parte della famiglia TU e che gi\u00e0 equipaggiavano in quel periodo altri modelli del gruppo PSA, oltre che la BMW Mini.\nTutte le motorizzazioni furono accoppiate ad un cambio manuale a 5 marce, tranne il 1.6 e-HDi, che invece venne previsto di serie con un cambio manuale a 6 marce.\nEvoluzione.\nLa produzione fu avviata negli stabilimenti di Poissy e di Aulnay. In generale gli allestimenti erano tre o quattro, a seconda del Paese in cui veniva commercializzata. \nNei primi mesi del 2010 arriv\u00f2 un ulteriore livello di allestimento denominato \"99\" (cifra che indica i grammi di CO2 emessi per ogni km) abbinato unicamente alla 1.6 HDi da 90\u00a0CV. Nello stesso anno si ebbe anche l'arrivo di un nuovo cambio sequenziale robotizzato a 4 marce, previsto come optional solo per la 1.6 VTi. Sulla stessa base della C3 seconda serie \u00e8 stata presentata nella primavera del 2010 la versione DS3, ossia una C3 con equipaggiamento premium ed una nuova carrozzeria pi\u00f9 intrigante, pensata per andare a contrastare la Mini e la nuova Fiat 500. Vi fu inoltre l'arrivo della tecnologia microibrida nota presso il gruppo PSA con la sigla e-HDi. In pratica si trattava di un'evoluzione del concetto di dispositivo Stop&amp;Start e veniva applicato ai motori a gasolio. In particolare, tale tecnologia fu prevista in abbinamento ai due motori 1.6 HDi, sia da 90\u00a0CV sia da 114\u00a0CV. In alcuni mercati l'arrivo del motore 1.6 e-HDi da 90\u00a0CV coincise anche con il pensionamento della corrispondente versione senza tecnologia microibrida. In altri mercati, invece, le due versioni convissero a listino. Stesso discorso per le versioni 1.6 e-HDi di potenza superiore. Infine, anche il 1.1 venne proposto in versione bi-fuel, anche in questo caso con commutatore in modalit\u00e0 GPL.\nNel 2012 apparve un nuovo 1.4 e-HDi, anch'esso con tecnologia microibrida e prestazioni analoghe a quelle del normale 1.4 HDi, che anche in questo caso non venne inizialmente sostituito, ma continu\u00f2 ad essere prodotto assieme all'unit\u00e0 pi\u00f9 moderna. Quest'ultima fu disponibile unicamente con un cambio robotizzato a 5 marce. Nell'estate dello stesso anno venne introdotta nel solo mercato brasiliano una versione inedita della C3, caratterizzata da un frontale ridisegnato (gruppi ottici e calandra) e dalla presenza di nuove luci diurne a led. Anche internamente si ebbero alcuni aggiornamenti per la versione d'oltreoceano, per esempio nel nuovo design delle bocchette di aerazione. Tale versione anticip\u00f2 di fatto quello che sarebbe stato anche il restyling della versione europea: dal punto di vista delle motorizzazioni, la vettura specifica per il Brasile fu prevista solo con motori a benzina. Sempre nel corso del 2012, si ebbe l'arrivo di una nuova motorizzazione, il tricilindrico EB da 1199\u00a0cm\u00b3 con potenza massima di 82\u00a0CV, un motore che di fatto and\u00f2 a sostituire il vecchio 1.4 TU da 73\u00a0CV, che pertanto venne pensionato, anche quello in versione bi-fuel. Se per alcuni mesi il vecchio 1.4 TU ed il nuovo 1.2 EB convissero a listino fu solo per permettere lo smaltimento delle scorte di vetture equipaggiate con il vecchio motore.\nRestyling 2013.\nAll'inizio del 2013, al Salone di Ginevra, venne presentato il restyling della seconda generazione della C3: a cambiare \u00e8 il frontale, con gruppi ottici e calandra rivisitati in chiave pi\u00f9 moderna e che a quel punto ricordavano da vicino quelli della DS3. La calandra era formata da due spesse barre cromate orizzontali, al centro delle quali trovava posto il logo aziendale. Anche il paraurti anteriore fu ridisegnato andando ad includere anche le luci diurne a led. Modifiche pi\u00f9 leggere in coda, dove spuntarono due catadiottri sul paraurti, mentre le plastiche dei gruppi ottici subirono solo un lieve aggiornamento. Alcuni aggiornamenti si ebbero anche nell'abitacolo, ma di lieve entit\u00e0. La gamma motori vide l'arrivo di una nuova versione di base, rappresentata dal tre cilindri EB0 da 999\u00a0cm\u00b3 in grado di erogare fino a 68\u00a0CV di potenza massima. Tale motore and\u00f2 a sostituire il 1.1 TU, e pure in questo caso scomparve di listino anche la versione bi-fuel basata su tale motorizzazione.\nCon questa serie di aggiornamenti scomparvero tutti i motori della famiglia TU, presenti nelle gamme Citro\u00ebn e Peugeot da quasi trent'anni. In alcuni mercati, venne introdotta una nuova versione a doppia alimentazione, basata stavolta sul 1.4 VTi da 95\u00a0CV. Negli ultimi mesi del 2013 su alcune versioni comparve la tecnologia e-VTi, praticamente lo stesso concetto della \"e-HDi\" ma applicata al motore 1.2 VTi. Tale versione fu prevista di serie in abbinamento ad un cambio robotizzato ETG a 5 rapporti.\nNel 2014 vi fu la scomparsa delle due motorizzazioni di punta sia a benzina che a gasolio, vale a dire il 1.6 VTi da 120\u00a0CV ed il 1.6 HDi da 114\u00a0CV, quest'ultimo sia in versione \"HDi\" semplice che in versione \"e-HDi\".\nAll'inizio del 2015 debutt\u00f2 la motorizzazione 1.6 \"BlueHDi\", ossia un 1.6 turbodiesel con sistema di iniezione di additivo AdBlue nello scarico al fine di ridurre le emissioni nocive. Questo motore, della medesima cilindrata dei 1.6 a gasolio fino a quel momento in gamma, venne proposto in due livelli di potenza, vale a dire 75 e 99\u00a0CV. In questo modo, tali varianti andarono a sostituire sia il 1.4 HDi da 68\u00a0CV sia il 1.6 HDi da 92\u00a0CV. Unico motore diesel a rimanere in gamma dopo tali aggiornamenti fu il 1.6 HDi da 114\u00a0CV. Nell'autunno dello stesso anno, la versione bi-fuel scomparve dai listini di quei mercati ove era prevista.\nLa C3 venne infatti tolta di produzione nell'estate 2016 per lasciare posto alla terza generazione presentata al Salone dell'automobile di Parigi. Tuttavia, in attesa di quest'ultimo modello, la C3 II viene lasciata in listino ancora per un paio di mesi in modo da smaltire le scorte giacenti nei magazzini dei punti vendita."}
{"id": "6181756", "revid": "155634", "url": "https://it.wikipedia.org/wiki?curid=6181756", "title": "Basketball-Bundesliga 1971-1972", "text": "La Basketball-Bundesliga 1971-1972 \u00e8 stata la 6\u00aa edizione del massimo campionato tedesco occidentale di pallacanestro maschile. La vittoria finale \u00e8 stata ad appannaggio del TuS 04 Leverkusen."}
{"id": "6181757", "revid": "767487", "url": "https://it.wikipedia.org/wiki?curid=6181757", "title": "Il drago si scatena - Boxer From Shantung", "text": "Il drago si scatena (\"M\u01ce Y\u01d2ng Zh\u0113n\") \u00e8 un film del 1972 diretto da Chang Cheh.\nFilm d'azione prodotto ad Hong Kong, distribuito in Italia nel 1974.\nTrama.\nMa Yongzhen e Xiao sono due operai che vivono a Shanghai. Ma Yongzhen e il Boss Tan-Si, si combattono tra di loro e Ma Yongzhen riesce ad uscire vincitore. Passo dopo passo, si guadagna il rispetto di tutti quelli che incontra, sia con la sua forza di carattere, sia con la violenza.\nUn giorno arriva una grande occasione, decide di affrontare un grande campione russo, Ma Yongzhen si abbandona alla fantasia, molto simile a quella che us\u00f2 con Tan Si. Tuttavia egli \u00e8 consapevole delle sue umili origini e del fatto che i tempi sono ancora duri per molti a Shanghai. Scala la gerarchia delle triadi grazie ad un boss che lo prende in simpatia.\nQuando il boss viene assassinato, Ma si getta nella vendetta facendo una strage ma muore anche lui. Il suo nome entra nella leggenda."}
{"id": "6181765", "revid": "767487", "url": "https://it.wikipedia.org/wiki?curid=6181765", "title": "Capigliara", "text": "La capigliara \u00e8 un'acconciatura, formata da capelli spesso posticci e da stoffe di seta arricciate, racchiuse in una rete accompagnata spesso da pietre preziose e perle. Venne introdotta in Italia agli inizi del Cinquecento da Isabella d'Este, marchesa di Mantova, tanto da diventare la sua acconciatura prediletta."}
{"id": "6181770", "revid": "767487", "url": "https://it.wikipedia.org/wiki?curid=6181770", "title": "L'ossessa", "text": "L'ossessa \u00e8 un film \"horror\" del 1974 diretto da Mario Gariazzo."}
{"id": "6181774", "revid": "1543377", "url": "https://it.wikipedia.org/wiki?curid=6181774", "title": "Mercedes Doretti", "text": "Biografia.\nMercedes Doretti \u00e8 figlia della giornalista radiofonica Magdalena Ruiz Gui\u00f1az\u00fa, che ha fatto parte della \"Comisi\u00f3n Nacional sobre la Desaparici\u00f3n de Personas\" (CONADEP).\nNata e cresciuta a Buenos Aires in Argentina, ha concluso gli studi in Scienze antropologiche nell'Universit\u00e0 della sua citt\u00e0 nel 1984, l'anno successivo alla fine della dittatura argentina. \u00c8 stata tra i fondatori dell\u2019\"Equipo Argentino de Antropolog\u00eda Forense\" EAAF (in inglese \"Argentine Forensic Anthropology Team\"), un'associazione scientifica non governativa e senza fini di lucro che applica le scienze forensi - principalmente l'antropologia forense e l'archeologia - alla ricerca di violazioni dei diritti umani, assumendone successivamente la direzione.\nHa lavorato nelle Filippine, in Cile, Venezuela, Guatemala, El Salvador, Iraq, Brasile, Croazia, Etiopia, Haiti, Panama, Polinesia francese, Sod Africa, Repubblica Democratica del Congo, Bosnia, Herzegovina, East Timor, Zimbabwe, Costa d\u2019Avorio, Indonesia e Messico.\n\u00c8 stata lettrice presso l'Universit\u00e0 della California, Berkeley, la Harvard University, il Massachusetts Institute of Technology, la Columbia University, il Purchase State College di New York, la New School for Social Research, la Rutgers University, Amnesty International, il Carter Center e il World Archaeological Congress.\nHuman Rights Watch, Amnesty International e le Nazioni Unite fanno regolarmente uso delle sue indagini di antropologa forense per le relazioni sui diritti umani ed \u00e8 conosciuta per aver trovato le prove di numerosi crimini contro l'umanit\u00e0. \nNel 2007 ha ricevuto il premio MacArthur Fellows Program per chi abbia dimostrato un\u2019eccezionale creativit\u00e0 nel suo lavoro.\nNel 2016 \u00e8 stata scelta come una delle 100 donne della lista BBC."}
{"id": "6181783", "revid": "767487", "url": "https://it.wikipedia.org/wiki?curid=6181783", "title": "Slana (Alaska)", "text": "Slana (\"Stl\u2019ana\u2019\" in Ahtna) \u00e8 un census-designated place (CDP) degli Stati Uniti d'America nello stato dell'Alaska.\nSlana fa parte dell'Unorganized Borough ed \u00e8 censito nella Census Area di Valdez-Cordova. La popolazione era di 147 abitanti nel censimento del 2010."}
{"id": "6181784", "revid": "124123", "url": "https://it.wikipedia.org/wiki?curid=6181784", "title": "Mieczys\u0142aw Jastrun", "text": "Biografia.\nJastrun nacque in una famiglia di origine ebraica e studi\u00f2 dapprima a Ryglice e successivamente a Cracovia, dove frequent\u00f2 le scuole superiori e l'universit\u00e0, laureandosi in letteratura polacca. Dopo la laurea approfond\u00ec le sue conoscenze riguardanti la filosofia.\nDurante la prima guerra mondiale Jastrun si arruol\u00f2 come volontario e nel primo dopoguerra collabor\u00f2 con la rivista letteraria \"Skamander\", avvicinandosi al movimento letterario omologo.\nNel corso della sua carriera Jastrun lavor\u00f2 a \u0141\u00f3d\u017a e a Leopoli come insegnante e come traduttore di scrittori russi, tra i quali Aleksandr Sergeevi\u010d Pu\u0161kin e Vladimir Vladimirovi\u010d Majakovskij.\nNegli anni della seconda guerra mondiale Jastrun si trasfer\u00ec a Varsavia dove partecip\u00f2 attivamente alla resistenza polacca.\nNel secondo dopoguerra Jastrun collabor\u00f2 con la riviste \"Odrodzenie\" (\"Rinascita\") e \"Ku\u017anicy\" (\"Fucina\").\nNel 1950 spos\u00f2 la poetessa Mieczys\u0142aw\u0105 Buczk\u00f3wn\u0105 (1924-2015), dalla quale ebbe un figlio, Thomas (1950).\nIn quegli anni insegn\u00f2 poesia moderna all'Universit\u00e0 di Varsavia e si attiv\u00f2 per difendere i diritti di libert\u00e0 di pensiero e di parola. \nGli scritti di Jastrun evidenziarono una vicinanza ai valori e alla morale tradizionale, formando cos\u00ec una saldatura tra il movimento \"Skamander\" e gli scrittori delle generazioni successive. Le opere di Jastrun si caratterizzarono anche per elementi decadentisti, simbolisti e per contenuti di protesta sociale, filosofici e metafisici.\nTra le opere pi\u00f9 significative di Jastrun si possono citare \"Wiersze zebrane\" (\"Versi\", 1955) e\n\"Gor\u0105cy popi\u00f3\u0142\" (\"Cenere ardente\", 1956), oltrech\u00e9 una importante produzione in prosa e saggistica riguardante la situazione politica polacca."}
{"id": "6181809", "revid": "122285959", "url": "https://it.wikipedia.org/wiki?curid=6181809", "title": "Stefano Stampa", "text": "Biografia.\nStefano Stampa (il cui nome all'anagrafe era \"Giuseppe Stefano\"), nacque in una casa di Via Meravigli a Milano, figlio del conte Decio Stampa e di Teresa Borri. Rimasto orfano di padre quando aveva appena un anno di vita, Stefano trascorse l'infanzia e la prima giovinezza con la madre, trascorrendo il tempo ora a Milano, ora nella loro villa a Lesa, sul Lago Maggiore. La madre Teresa, notando nel figlio una predisposizione innata per l'arte figurativa, ne assecond\u00f2 le inclinazioni mandandolo nello studio di Massimo d'Azeglio, pittore piemontese e genero del Manzoni, e in quello dello stesso Francesco Hayez. Fu inoltre allievo del letterato milanese Luigi Rossari. Dopo il matrimonio della madre con Manzoni (2 gennaio 1837), il diciottenne Stefano si trasfer\u00ec anche lui nel palazzo di Via del Morone, dove inizialmente manifest\u00f2 una forte avversione per la nuova vita famigliare, mantenendo rapporti freddi e formali con gli altri membri della famiglia, se non di aperta ostilit\u00e0, come verso la madre del Manzoni, Giulia Beccaria.\nCol passare del tempo, per\u00f2, Stefano cominci\u00f2 a nutrire stima e affetto per il patrigno, sentimento ricambiato dallo stesso autore de \"I promessi sposi\". Il carattere di Stefano era posato, serio ed incline ad un romanticismo melanconico, temperamento che invece contrastava fortemente con quello dei due figli maschi del Manzoni, Enrico e Filippo. Questi fattori spinsero l'anziano scrittore ad accentuare quel sentimento paterno nei confronti del figliastro. Dopo la morte della madre Teresa nel 1861, Stefano lasci\u00f2 la casa del patrigno, continuando per\u00f2 a mantenere rapporti affettuosi con lui. Fu da quell'anno, inoltre, che Stefano decise di chiamare a s\u00e9 una delle cameriere che avevano assistito la madre fino alla fine, tale Elisa Cermelli; convissero a lungo, sposandosi solo nel 1887. Morta la Cermelli nel 1904, Stefano si spense tre anni dopo ad Erba, ormai completamente cieco a causa del diabete mellito di tipo 2.\nOpere.\nStefano Stampa fu anche scrittore, elaborando saggi quali \"Elementi d'infinito\", un saggio dai contenuti religiosi e filosofici (1882); \"Il simbolo rosminiano\" (1887); e \"Combattiamo l'ateismo - Riflessioni di S.S\" (1892). Di ben pi\u00f9 grande importanza, invece, \u00e8 il lunghissimo resoconto della vita e del pensiero di Alessandro Manzoni intitolato \"Alessandro Manzoni: la sua famiglia, i suoi amici\" (Ulrico Hoepli, 1885), scritto in polemica con le \"Reminiscenze\" sul Manzoni di Cesare Cant\u00f9 e delle memorie di Angelo De Gubernatis. Tale resoconto, utile non solo per ricostruire i rapporti umani ed intellettuali del Manzoni, ma anche per conoscerne i minimi dettagli come uomo, arricchisce la memorialistica sullo scrittore lombardo sorta pochi anni dopo la sua morte."}
{"id": "6181812", "revid": "206466", "url": "https://it.wikipedia.org/wiki?curid=6181812", "title": "Lidiya Skoblikova", "text": ""}
{"id": "6181815", "revid": "322321", "url": "https://it.wikipedia.org/wiki?curid=6181815", "title": "Giovanni Accolla", "text": "Biografia.\nFormazione e ministero sacerdotale.\nHa ricevuto la sua formazione al sacerdozio presso il seminario arcivescovile della citt\u00e0 aretusea e la preparazione teologica presso lo Studio teologico San Paolo di Catania; \u00e8 stato ordinato presbitero il 16 aprile 1977 dall'arcivescovo Calogero Lauricella nella cattedrale di Siracusa.\nNel 2001 \u00e8 stato nominato parroco della parrocchia San Giacomo ai Miracoli in Ortigia. Dal 2008 \u00e8 stato presidente della Fondazione Sant'Angela Merici. \u00c8 stato inoltre direttore dell'Ufficio diocesano per i beni architettonici e l'edilizia di culto ed infine dal 2004 membro del Comitato della Conferenza Episcopale Italiana per l'edilizia di culto.\nMinistero episcopale.\nIl 20 ottobre 2016 papa Francesco lo ha nominato arcivescovo metropolita di Messina-Lipari-Santa Lucia del Mela, il 7 dicembre ha ricevuto l'ordinazione episcopale nel santuario della Madonna delle Lacrime a Siracusa dalle mani di Salvatore Pappalardo, arcivescovo di Siracusa, coconsacranti Salvatore Gristina, arcivescovo di Catania, Corrado Lorefice, arcivescovo di Palermo, Benigno Luigi Papa, amministratore apostolico di Messina-Lipari-Santa Lucia, i cardinali Francesco Montenegro, arcivescovo di Agrigento, Paolo Romeo, arcivescovo emerito di Palermo, e Giuseppe Costanzo, arcivescovo emerito di Siracusa; ha preso possesso canonico dell'arcidiocesi il 7 gennaio 2017.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "6181818", "revid": "287204", "url": "https://it.wikipedia.org/wiki?curid=6181818", "title": "Eccellenza Piemonte-Valle d'Aosta 2016-2017", "text": "Il campionato italiano di calcio di Eccellenza regionale 2016-2017 \u00e8 il ventiseiesimo organizzato in Italia. Rappresenta il quinto livello del calcio italiano.\nQuesti sono i gironi organizzati dal Comitato Regionale delle regioni Piemonte-Valle d'Aosta.\nPlay-off e play-out si disputano soltanto se fra le due squadre ipoteticamente coinvolte ci sono meno di 10 punti di distacco. Se la seconda classificata ha almeno dieci punti di vantaggio sulla terza acceder\u00e0 direttamente alla fase nazionale degli spareggi.\nPer la stagione 2016-17, fra le squadre aventi diritto a partecipare troviamo: Acqui, Castellazzo Bormida, Novese retrocesse dalla serie D, Alicese, Citt\u00e0 di Rivoli (ex Brandizzo), Fossano e Bonbon Asca come vincitrici dei rispettivi campionati di Promozione dello scorso anno. Il Pavarolo come vincitore della coppa Italia di Promozione e la Rivarolese come vincitrice dei play-off. Si aggiungono le ripescate: Cerano, Pontdonnaz Hone Arnad e Colline Alfieri Don Bosco. Il No.Ve. Calcio cambia denominazione in A.C.D. Borgovercelli Calcio.\nDalla prima partita di campionato la Novese fa domanda di rinuncia abbandonando la competizione.\nGirone A.\nClassifica.\n\"Classifica aggiornata al 7 maggio 2017\".\nGirone B.\nClassifica.\n\"Classifica aggiornata al 7 maggio 2017\"."}
{"id": "6181822", "revid": "1543377", "url": "https://it.wikipedia.org/wiki?curid=6181822", "title": "Pattinaggio di velocit\u00e0 ai IX Giochi olimpici invernali - 500 m femminile", "text": "La competizione dei 500 m femminile di pattinaggio di velocit\u00e0 ai IX Giochi olimpici invernali si \u00e8 svolta il giorno 30 gennaio 1964 sulla pista del \"Olympia Eisschnellaufbahn\" a Innsbruck."}
{"id": "6181824", "revid": "163662", "url": "https://it.wikipedia.org/wiki?curid=6181824", "title": "Katherine Johnson", "text": "Contribu\u00ec allo sviluppo dell\u2019aeronautica statunitense e ai programmi spaziali, gi\u00e0 dal primo utilizzo dei computer elettronici digitali da parte della NASA. Venne molto apprezzata per l'accuratezza che poneva nel calcolo della navigazione spaziale computerizzata e per il lavoro tecnico dirigenziale pluridecennale svolto alla NASA: dal calcolo delle traiettorie delle orbite, paraboliche e iperboliche, delle finestre di lancio e dei percorsi di ritorno di emergenza per molti voli, al Project Mercury, incluse le prime missioni NASA di John Glenn, Alan Shepard, le traiettorie di inserzione lunare nei voli lunari del programma Apollo, continuando con il lavoro sul programma dello Space Shuttle, infine con la progettazione dei primi piani per la missione su Marte.\nNel 2015 il presidente Barack Obama le ha conferito la Medaglia presidenziale della libert\u00e0. Nel 2016 ha ricevuto il Silver Snoopy Award (premiata dall'astronauta della NASA Leland D. Melvin) e un NASA Group Achievement Award, seguiti nel 2019 dalla Medaglia d'oro del Congresso ricevuta dal presidente Donald Trump. Nel 2021 \u00e8 stata inserita nella National Women's Hall of Fame. Nel film \"Il diritto di contare\" del 2016, Katherine Johnson \u00e8 stata interpretata dall'attrice Taraji P. Henson, una delle tre protagoniste del film.\nBiografia.\nInfanzia e istruzione.\nKatherine Johnson nacque il 26 agosto 1918 da Joylette Roberta (nata Lowe) e Joshua McKinley Coleman a White Sulphur Springs, Contea di Greenbrier, in Virginia Occidentale; era la pi\u00f9 piccola dei quattro figli della coppia. Suo padre era un boscaiolo, contadino e tuttofare presso il Greenbrier Hotel, mentre sua madre era un'insegnante. \nFin dall'infanzia dimostr\u00f2 di avere talento per la matematica. I suoi genitori la incoraggiavano negli studi e, dato che la contea di Greenbrier non assicurava l'istruzione agli studenti di colore che avessero superato la scuola dell'obbligo, i bambini della famiglia Coleman frequentarono il liceo a Institute, nella contea di Kanawha (Virginia Occidentale). Questa scuola era nel campus del West Virginia State College (WVSC), Johnson fu iscritta all'et\u00e0 di dieci anni, cos\u00ec la famiglia pass\u00f2 il suo tempo dividendosi tra Institute durante l'anno scolastico e White Sulphur Springs in estate\nBambina prodigio, ottenne il diploma superiore all'et\u00e0 di 14 anni e a 16 anni inizi\u00f2 a frequentare il West Virginia State College, universit\u00e0 storicamente afroamericana. Come studentessa frequent\u00f2 tutti i corsi di matematica che il college offriva, sfruttando appieno tutte le sue potenzialit\u00e0. Molti professori le fecero da mentori, compresa la studiosa di chimica e matematica Angie Turner King, che gi\u00e0 l'aveva seguita durante il liceo, e W.W. Schieffelin Claytor, il terzo afroamericano a ricevere una laurea in matematica, che aggiunse nuovi corsi matematici specificatamente per lei. La ragazza si laure\u00f2 in matematica e francese con la valutazione Magna cum laude nel 1937, all'et\u00e0 di 18 anni e si trasfer\u00ec quindi a Marion, Virginia, per insegnare in una scuola pubblica per afroamericani.\nNel 1939, dopo aver sposato il suo primo marito, James Goble, lasci\u00f2 il lavoro di insegnante e si iscrisse a un corso di laurea in matematica. Vi rinunci\u00f2 un anno dopo essere rimasta incinta e scelse di concentrarsi sulla sua famiglia. Divenne la prima donna afroamericana ad aver superato le barriere segregazioniste che caratterizzavano l'Universit\u00e0 della Virginia Occidentale a Morgantown nella contea di Monongalia. Fu una dei tre studenti afroamericani, nonch\u00e9 l'unica donna, selezionati per integrare la scuola di specializzazione, dopo la sentenza della Corte Suprema del Missouri, Gaines versus Canada.\nVita privata.\nNel 1939 si un\u00ec in matrimonio con James Francis Goble, dal quale ebbe tre figlie: Costanza, Joylette e Katherine; dal 1953 la famiglia visse a Newport News (in Virginia). Nel 1956 il marito mor\u00ec per un tumore al cervello e nel 1959 si rispos\u00f2 con il tenente colonnello James A. Johnson, un ufficiale dell'esercito degli Stati Uniti e veterano della guerra di Corea; la coppia \u00e8 rimasta sposata per 60 anni fino alla morte di lui nel marzo 2019 all'et\u00e0 di 93 anni, continuando la sua carriera alla NASA.\nCant\u00f2 nel coro della Carver Presbyterian Church per cinquant'anni, ed era una componente dell'Alpha Kappa Alpha Sorority. Negli ultimi anni, a partire dal 2016, la Johnson e il suo secondo marito vissero ad Hampton, Virginia, con sei nipoti e quattro pronipoti.\n\u00c8 morta il 24 febbraio 2020 in una casa di riposo a Newport News all'et\u00e0 di 101 anni. Dopo la sua morte, Jim Bridenstine, amministratore della NASA, l'ha descritta come \"un eroe americano\" e ha affermato che \"la sua eredit\u00e0 pionieristica non sar\u00e0 mai dimenticata\".\nCarriera.\nIntraprese la carriera scientifica con interesse, soprattutto nella ricerca matematica, un percorso discriminatorio per le donne afroamericane di quel periodo. Nel corso di una riunione di famiglia, un parente la inform\u00f2 che il National Advisory Committee for Aeronautics (NACA), diventata in seguito NASA, era alla ricerca di nuovo personale. La NACA aveva di recente accolto con favore l'opportunit\u00e0 di assumere donne afroamericane per il proprio dipartimento di \"Guida e Navigazione\" e fu cos\u00ec che le venne offerto un incarico nel 1953 che accett\u00f2 subito. Divenne cos\u00ec membro del team della NASA. Secondo una storia orale archiviata dal \"National Visionary Leadership Project\", in un primo momento lavor\u00f2 in un gruppo di tecnici donne che eseguivano calcoli matematici, noto come \"computors\". Il loro principale compito era quello di leggere i dati delle scatole nere degli aerei e svolgere diverse e precise operazioni. Successivamente lei e un altro collega vennero assegnati temporaneamente al team di ricerca di volo tutto al maschile. La sua conoscenza della geometria analitica contribu\u00ec a farla apprezzare, sia dai dirigenti, sia dai colleghi uomini, tanto che si \"dimenticarono di farmi ritornare al vecchio team\", ebbe a dire lei in seguito. Non paga, chiese esplicitamente di essere inclusa nelle riunioni di redazione, laddove le donne non avevano mai partecipato, tanto meno quelle di colore. \nDal 1953 e fino al 1958 svolse l'attivit\u00e0 di \"calcolatrice\" nell'ambito del programma di ricerca per l'attenuazione degli effetti delle raffiche di vento sugli aeromobili. Inizialmente assegnata alla sezione \"West Area Computer\", supervisionata dalla matematica Dorothy Vaughan, venne ricollocata alla Divisione Controllo di orientamento del \"Flight Research\" di Langley. Sia lei sia le altre donne afro-americane nel gruppo di calcolo vennero identificate come \"calcolatrici di colore\" (\"coloured computers\") e soggette a discriminazione sul posto di lavoro; lavorando, pranzando e usando servizi igienici separati dai loro colleghi bianchi. La situazione continu\u00f2 cos\u00ec fino a quando il pool di elaborazione dei dati, formato da afroamericani, venne sciolto nel 1958. Dal 1958 fino a quando si ritir\u00f2 nel 1986, lavor\u00f2 come ingegnere aerospaziale. Nel 1959 calcol\u00f2 sia la traiettoria per il primo volo spaziale con equipaggio, poi assegnato ad Alan Shepard, che la finestra di lancio per la sua missione Mercury del 1961. Tracci\u00f2 i diagrammi di backup di navigazione per gli astronauti, da utilizzare in caso di guasto elettronico. Nel 1962, quando la NASA utilizz\u00f2 per la prima volta i calcolatori elettronici per il calcolo del volo orbitale dell'astronauta John Glenn con la Mercury \"Friendship 7\", le venne richiesto di verificare i calcoli dello stesso computer, poich\u00e9 Glenn si rifiutava di volare, a meno che non fosse stata lei a confermarli. La Johnson in seguito lavor\u00f2 direttamente con computer digitali, e la sua capacit\u00e0 e la reputazione per la precisione contribuirono a dare fiducia alla nuova tecnologia; calcol\u00f2 inoltre la traiettoria per la missione sulla Luna dell'Apollo 11 del 1969. Durante l'allunaggio si trovava ad una riunione a Pocono Mountains, raccolta con pochi altri attorno a un piccolo schermo televisivo per guardare i primi passi degli astronauti sulla Luna, mentre nel 1970, lavor\u00f2 alla missione Apollo 13. Una volta interrotta la missione, il lavoro della Johnson sulle procedure di archiviazione e sui grafici aiut\u00f2 l'equipaggio a tornare sano e salvo sulla Terra, quattro giorni pi\u00f9 tardi. Infine lavor\u00f2 al programma Space Shuttle, all'Earth Resources Satellite e ai piani per una missione su Marte.\nImpatto culturale.\nFu coautrice di 26 pubblicazioni scientifiche. La NASA mantenne un elenco dei suoi articoli pi\u00f9 significativi con i link al suo strumento di ricerca nell'archivio per trovare gli altri.\nL'impatto sociale di Katherine Johnson come pioniere nella scienza spaziale e nell'informatica, si riflette sia nei riconoscimenti ricevuti, sia nel numero di volte che la sua storia viene rappresentata come modello.\nDal 1979, prima che si ritirasse dalla NASA, la biografia di Johnson ricevette un posto d'onore nelle liste degli afro-americani distinti nel campo della scienza e della tecnologia.\nIl 16 novembre 2015, il presidente Barack Obama la incluse in un elenco di 17 americani premiati con la Medaglia Presidenziale della Libert\u00e0.\nIl 5 maggio 2016, le venne formalmente dedicato, al \"Langley Research Center\" a Hampton, Virginia, il nuovo impianto, \"Katherine G. Johnson Computational Research\". La dedica avvenne durante il 55\u00ba anniversario del lancio e dell'ammaraggio dello storico razzo di Alan Shepard, al quale Johnson contribu\u00ec.\nLa ricercatrice venne inclusa nella lista della serie televisiva 100 \"Women\", contenente un elenco di 100 donne ispiratrici e influenti di tutto il mondo.\nNel 2016 fu prodotto \"Il diritto di contare\", un film sulla sua storia e quella delle sue colleghe afro-americane della NASA, basato sul libro omonimo di Margot Lee Shetterly. Durante la cerimonia di premiazione dei Premi Oscar 2017 Katherine Johnson, all'epoca novantottenne e l'unica ancora in vita tra le scienziate immortalate nella pellicola, fu acclamata dal pubblico con una standing ovation.\nA febbraio 2019 la NASA le intitol\u00f2 la struttura \"Verification and Validation (IV&amp;V)\" situata a Fairmont, Virginia Occidentale, istituita nel 1983 per garantire la sicurezza delle missioni di pi\u00f9 alto profilo."}
{"id": "6181826", "revid": "62004", "url": "https://it.wikipedia.org/wiki?curid=6181826", "title": "Giro di Lombardia 1948", "text": "Il Giro di Lombardia 1948, quarantaduesima edizione della corsa, fu disputata il 24 ottobre 1948, su un percorso totale di 222\u00a0km. Fu vinta per la terza volta consecutiva dall'italiano Fausto Coppi, giunto al traguardo con il tempo di 5h51'55\" alla media di 37,849\u00a0km/h, precedendo Adolfo Leoni e Fritz Sch\u00e4r.\nPresero il via da Milano 127 ciclisti e 74 di essi portarono a termine la gara."}
{"id": "6181833", "revid": "889336", "url": "https://it.wikipedia.org/wiki?curid=6181833", "title": "Coppa della Regina (calcio)", "text": "La Coppa della Regina \u00e8 la coppa nazionale calcistica spagnola riservata a formazioni di calcio femminile, che si tiene sotto l'egida della RFEF. Viene organizzata a cadenza annuale al termine della Primera Divisi\u00f3n Femenina e vi partecipano tutte le squadre della Primera Divisi\u00f3n. Il \u00e8 la squadra ad aver vinto il maggior numero di edizioni, otto.\nStoria.\nNel 1983 la federazione spagnola riconobbe la competizione per formazioni di calcio femminile, nata un paio di anni prima come Copa Reina Sofia, e la rinomin\u00f2 Campeonato de Espa\u00f1a de F\u00fatbol Femenino. Essendo l'unica competizione di calcio femminile in Spagna, il torneo ne rappresentava il vertice. Nel 1988 la RFEF cre\u00f2 il campionato spagnolo di calcio femminile e ribattezz\u00f2 il Campeonato de Espa\u00f1a in Copa de la Reina. Inizialmente vi partecipavano le squadre campioni delle leghe regionali, ma dal 2002 partecipano solamente squadre della Primera Divisi\u00f3n (Superliga fino al 2011).\nFormato.\nIl formato della competizione \u00e8 cambiato negli anni. A partire dal 2002 il torneo si disputa al termine del campionato e partecipano le prime otto classifica della Primera Divisi\u00f3n (Superliga fino al 2011). solamente nell'edizione 2012 vi parteciparono solamente le prime quattro classificate in Primera Divisi\u00f3n. Le otto squadre partecipanti si affrontano in turni ad eliminazione diretta in partita unica e in campo neutro a partire dai quarti di finale."}
{"id": "6181844", "revid": "729019", "url": "https://it.wikipedia.org/wiki?curid=6181844", "title": "Barry Hardy", "text": "Carriera.\nPrimi anni e World Wrestling Federation (1987\u20131989).\nNato a Richmond, in Virginia, Hardy contatt\u00f2 Larry Sharpe e si allen\u00f2 alla scuola di wrestling di Sharpe chiamata Monster Factory. Dopo essersi allenato sotto la guida di Charlie Fulton, fece il suo debutto nel 1987. Il 15 febbraio, Hardy fece il suo debutto in WWF a \"WWF Superstars\" in coppia con Barry Horowitz contro gli allora detentori del WWF Tag Team Championship i Demolition (Ax e Smash) alla Broome County Arena di Binghamton. Hardy apparve altre tre volte in coppia con Sonny Austin contro i Bushwhackers (Bushwhacker Butch e Bushwhacker Luke) a Rochester e perse contro The Ultimate Warrior a Niagara Falls il 27 giugno e contro Jake \"The Snake\" Roberts a Wheeling il 2 ottobre 1989. Il 3 ottobre, Hardy e Alan Reynolds persero contro i Rockers alla Toledo Sports Arena di Toledo.\nLords of Darkness (1990\u20131993).\nNel frattempo, nel circuito indipendente, Hardy lott\u00f2 in coppia con Duane Gill con il nome \"The Lords of Darkness\" accompagnati da \"Pretty Boy\" Larry Shape e presero parte a degli eventi promozionali dell'Atlantic States Wrestling Alliance e Sharpe's World Wrestling Association nel quale vinsero molte volte il titolo di coppia tra il 1990 e il 1992.\nI Lords of Darkness iniziarono ad apparire in WWF nel ruolo di jobber, lottarono degli incontri a WWF Prime Time Wrestling contro i Legion of Doom (Hawk e Animal), Orient Express, Rockers (Marty Jannetty e Shawn Michaels) e \"Hacksaw\" Jim Duggan e Sgt. Slaughter tra il 1990 e la fine del 1991. Nonostante fosse in coppia con Gill, Hardy lott\u00f2 occasionalmente con diversi partner come Paul Perez contro i campioni di coppia WWF la Hart Foundation (Bret Hart e Jim Neidhart) e con Ross Lindsday contro i Power and Glory (Hercules e Paul Roma).\nL'anno successivo, Hardy e Gill sconfissero il Creame Team (Dino Casanova e Rip Sawyer) conquistando il MEWF Tag Team Championship il 2 agosto 1991. In quell'anno in WWF, lott\u00f2 contro \"Texas Tornado\" Kerry Von Erich, Big Bully Busick, e il Million Dollar Champion Virgil.\nNel giorno di San Patrizio del 1992, Hardy apparve a un evento nel della MCW Wrestling dove insieme a Danny Kass sconfisse i Nightmares (Danny Devis e Ken Wayne). Verso la met\u00e0 dell'anno, affront\u00f2 Bret Hart, Crush, Bob Backlund e Lance Cassidy. Durante i suoi incontri con Backlund e Cassidy, Doink the Clown faceva degli scherzi ai suoi avversari come fare scivolare Backlund su una buccia di banana e attaccare un foglio con la scritta \"kick me\" dietro la giacca di Cassidy. In seguito, Hardy lott\u00f2 contro Tatanka e British Bulldog a \"WWF Superstars\" e fece coppia con Kato degli Oriental Express perdendo contro i Bushwhackers il 5 maggio. Nello stesso anno, Hardy e Gill presero parte a due delle tre battle royal a 40 uomini. La prima si svolse il 2 giugno alla quale parteciparono i Money Inc. (Ted DiBiase e IRS), Nasty Boys (Brian Knobbs e Jerry Sags), The Beverly Brothers (Beau e Blake Beverly), High Energy (Koko B. Ware e Owen Hart), Sgt. Slaughter, Bret Hart, British Bulldog, Virgil, Tito Santana, Rick Martel, \"The Texas Tornado\" Kerry Von Erich, Skinner, Repo Man, Jim Powers, Jim Brunzell, Glenn Ruth, Phil Apollo, Barry Horowitz, Bobby Star, Dublin Destroyer, Rick Johnson, Al Hunter, Bob Knight, Rick Danger, Jerry Davis, Scott Antonio, Tony Ulysses, Bruce Mitchell, Joe Milano e molti altri.\nLa seconda battle royal si svolse due mesi pi\u00f9 tardi, vinta da Tatanka, a cui presero parte Tito Santana, Bret Hart, Sgt. Slaughter, Col. Mustafa, Shawn Michaels, Crush, Kerry Von Erich, Virgil, Skinner, Repo Man, Barry Horowitz, Jim Powers, Brooklyn Brawler, Reno Riggins, Dale Wolfe, Brian Costello, Chuck Casey, Dom Jones, Burt Spears, Thor Anderson, Tom Cumberland, Mark Kordis, Legion of Doom, Money Inc. (Ted DiBiase e IRS), The Beverly Brothers (Beau e Blake Beverly), The Nasty Boys (Brian Knobs e Jerry Saggs), High Energy (Koko B. Ware e Owen Hart), e i Natural Disasters (Earthquake e Typhoon). La battle royal fu la prima e pi\u00f9 grande a essersi svolta nella storia della WWF e venne inserita nel WWF Magazine. Quelle battle royal erano considerate le pi\u00f9 grandi a essersi svolte in un evento di wrestling fino all'introduzione della three ring 60-man battle royal a World War 3 tre anni dopo. Fece le sue ultime apparizioni a \"WWF Primetime\" perdendo contro The British Bulldog il 28 settembre e contro Bret Hart il 5 ottobre 1992.\nIl 23 gennaio 1993, Hardy e Gill persero il WWA Tag Team Championship contro i detentori dell'ECW World Tag Team Championship i Super Destroyes in un evento interpromozionale tra la World Wrestling Alliance e l'Eastern Championship Wrestling al Radisson Hotels di Filadelfia, riconquistarono il titolo di coppia per poi perderlo contro Chris Candido e Chris Evans e abbandonare la WWF poco tempo dopo.\nThe Executioners (1992\u20131994).\nNella prima met\u00e0 del 1993, Hardy e Gill iniziarono a combattere in coppia nella World Wrestling Federation con il nome di Executioners. Il 9 marzo, solo tre giorni dopo aver perso il titolo di coppia, Hardy e Gill apparve con il nome di Toxic Turtles all'Augusta Civic Center con 8.000 spettatori. Il loro match venne registrato per \"WWF Challenge\". Negli incontri in singolo, Hardy affront\u00f2 Tito Santana nella sua ultima apparizione televisiva in WWF a Wilkes-Barre il 6 luglio dello stesso anno. Lott\u00f2 contro Tatanka, Jim Duggan, Virgil, Mr. Perfect, e Razor Ramon cos\u00ec come lott\u00e0 in coppia con Reno Riggins, Brooklyn Brawler, Bart Centeno e Barry Horowitz.\nApparsi a \"Monday Night Raw\" per quasi tutto l'anno, Hardy e Gill affrontarono gli Steiner Brothers (Rick e Scott Steiner), The Quebecers (Jacques e Carl) e Men on a Mission (Mo e Mabel). Hardy e Gill affrontarono i Men on a Mission nel loro match di debutto in WWF A \"WWF Challenge\" molti mesi prima della loro rottura nel 1995.\nWorld Wrestling Federation e World Championship Wrestling (1995).\nHardy torn\u00f2 in WWF per un breve periodo affrontando i Bushwhackers, i The Headshrinkers (Samu e Fatu) e gli Smoking Gunns (Bart e Billy Gunn) con vari partner. Durante quel periodo, combatt\u00e9 inoltre in incontri singoli contro Davey Boy Smith e Jim Neidhart.\nL'anno seguente, Hardy apparve nella World Championship Wrestling dove insieme a Marcus Watson affront\u00f2 l'allora United States Champion Vader in un handicap match all'Universal Studios di Orlando il 5 febbraio 1995. Un mese pi\u00f9 tardi, insieme a Scott Armstrong affront\u00f2 la Stud Stable di Col Robert Parker (Bunkhouse Buck e Dick Slater) il 25 febbraio."}
{"id": "6181846", "revid": "203575", "url": "https://it.wikipedia.org/wiki?curid=6181846", "title": "Nazionale di calcio di Monaco", "text": ""}
{"id": "6181849", "revid": "4711", "url": "https://it.wikipedia.org/wiki?curid=6181849", "title": "Brandt Hagen", "text": ""}
{"id": "6181850", "revid": "599013", "url": "https://it.wikipedia.org/wiki?curid=6181850", "title": "Michael Battistini", "text": "Carriera.\nClub.\nInizia a giocare a calcio a 5 anni nelle giovanili della Juvenes/Dogana, squadra del suo paese. \nDai 12 anni ha proseguito le giovanili nella federazione sammarinese giuoco calcio.\nA luglio 2014 va a giocare nel campionato di promozione con il Real Miramare. Nella stagione successiva 2015-2016 centrocampista presso il Cattolica nel campionato di eccellenza.\nHa esordito nel campionato sammarinese con la Juvenes/Dogana nella stagione 2016-2017.\nNella stagione 2017-2018 ha disputato nel campionato di promozione con il Torconca. \nA luglio 2018 \u00e8 tornato nel campionato sammarinese con la A.C.Libertas per poi trasferirsi la stagione successiva 2019-2020 presso la societ\u00e0 Tre Penne. \nNazionale.\nDopo aver giocato con la Nazionale Under-17 e Under-19, esordisce con l'Under-21 il 3 giugno 2015 nella partita di qualificazione agli Europei 2017 contro la Georgia (0-3).\nIl 19 marzo 2017 ha esordito con la nazionale maggiore nell'amichevole persa per 2-0 contro la Moldova."}
{"id": "6181852", "revid": "767487", "url": "https://it.wikipedia.org/wiki?curid=6181852", "title": "Alan Hern\u00e1ndez", "text": "Caratteristiche tecniche.\n\u00c9 un'ala destra.\nCarriera.\nClub.\nNel marzo del 2011 passa dall'Atl\u00e9tico Chiriqu\u00ed al , formazione di Serie A, con cui conclude la stagione 2010-2011 giocando nel Campionato Primavera, nel quale totalizza 7 presenze senza reti. Gioca nella Primavera clivense anche nel Campionato Primavera 2011-2012, che conclude con 4 reti in 27 presenze (una delle quali nella fase finale). Nell'estate del 2012 viene ceduto in prestito al , formazione di Lega Pro Seconda Divisione, con la quale trascorre l'intera stagione 2012-2013 giocando in tutto 3 partite di campionato.\nTerminato il prestito fa ritorno al Chievo, che subito lo cede al , formazione della prima divisione panamense, con la quale oltre a vincere un campionato nella stagione 2014-2015 gioca 2 partite nella fase a gironi di CONCACAF Champions League e con cui rimane fino al gennaio del 2015, quando fa ritorno all'Atl\u00e9tico Chiriqu\u00ed, sempre nella prima divisione del suo Paese natale.\nNazionale.\nDopo aver fatto parte della Nazionale Under-17, nel 2011 ha partecipato ai Mondiali Under-20; in particolare, \u00e8 subentrato dalla panchina nella sfida del 2 agosto 2011 persa per 1-0 contro l'Egitto ed ha giocato da titolare nella partita del successivo 5 agosto, persa per 4-0 contro il Brasile"}
{"id": "6181853", "revid": "287204", "url": "https://it.wikipedia.org/wiki?curid=6181853", "title": "713 (numero)", "text": "Settecentotredici (713) \u00e8 il numero naturale dopo il 712 e prima del 714."}
{"id": "6181854", "revid": "1263156", "url": "https://it.wikipedia.org/wiki?curid=6181854", "title": "Settecentotredici", "text": ""}
{"id": "6181856", "revid": "599013", "url": "https://it.wikipedia.org/wiki?curid=6181856", "title": "Michele Cevoli", "text": "Carriera.\nNazionale.\nEsordisce con la Nazionale Under-21 il 1\u00ba settembre 2016 nella partita di qualificazione agli Europei 2017 contro la Spagna (0-6).\nHa esordito con la Nazionale maggiore il 31 maggio 2017 nell'amichevole persa per 8-0 contro l'Italia. Il 4 settembre gioca la partita di qualificazione agli Europei di categoria del 2018 persa per 5-1 contro l'Azerbaigian."}
{"id": "6181858", "revid": "205250", "url": "https://it.wikipedia.org/wiki?curid=6181858", "title": "Franz Marszalek", "text": "Biografia.\nNato a Breslavia, allora parte della Germania e oggi in Slesia (Polonia), inizi\u00f2 gli studi musicali nella sua citt\u00e0 natale per trasferirsi poi a Berlino nel 1933. Si trasfer\u00ec poi a Colonia dove diresse l'Orchestra della radio di Colonia dal 1949 al 1965, con un'enfasi particolare nel settore dell'operetta eseguendo principalmente opere di Eduard K\u00fcnneke, che ese\u00ec spesso in concerto registrando anche dei dischi con l'Orchestra della radio di Colonia e con l'Orchestra sinfonica di Colonia."}
{"id": "6181870", "revid": "28013", "url": "https://it.wikipedia.org/wiki?curid=6181870", "title": "Pebble (orologio)", "text": "Il Pebble Smartwatch (ora chiamato Pebble Classic), \u00e8 uno smartwatch statunitense prodotto dalla Pebble Technology Corporation. La Pebble Technology riusc\u00ec a ricavare 10 milioni di dollari tramite il Crowdfunding dagli utenti del sito Kickstarter. Pebble \u00e8 uno smartwatch open source ed \u00e8 compatibile con gli smartphone con il sistema operativo iOS ed Android.\nStoria.\nSviluppatore.\nIl Pebble Classic \u00e8 stato progettato sulla base dell'idea di Eric Migicovsky. La sua idea era quella di un orologio da dove si potevano visualizzare i messaggi e le notifiche che si ricevevano sul proprio smartphone. Migicovsky riusc\u00ec tramite i soldi ricavati da Kickstarter (inizialmente 3,7 milioni di dollari, fino poi ad arrivare a circa 10 milioni di dollari, anche se aveva richiesto solo 100,000 dollari) a produrre la prima versione di Pebble, quello che ora viene chiamato Pebble Classic.\nProduzione.\nDopo aver superato le difficolt\u00e0 di fabbricazione, Pebble ha iniziato la produzione di massa con il produttore Foxlink group, durante il mese di gennaio del 2013 furono prodotti 15.000 orologi a settimana. Entro dicembre dello stesso anno (2013) furono vendute 300.000 unit\u00e0. Un anno dopo arrivarono a vendere 1 milione di unit\u00e0 (31 dicembre del 2014).\nCaratteristiche.\nHardware.\nL'orologio ha uno schermo e-paper con una definizione di 144x168 pixel che ha la possibilit\u00e0 di riprodurre solo il bianco ed il nero. Il Pebble si connette agli smartphone IOS ed Android tramite Bluetooth 4.0. Questo orologio ha anche un'unica porta, quella della ricarica, a cui viene connesso un cavetto USB modificato, tenuto a contatto con magneti. Questo per consentire all'orologio di essere impermeabile fino a 40 metri.\nSoftware.\nNel febbraio del 2014 in relazione con il Pebble OS era stato aggiunto lo store ufficiale per scaricare applicazioni sul pebble (con pi\u00f9 di 1000 applicazioni). Il sistema operativo nel tempo si \u00e8 migliorato, dando la possibilit\u00e0 di tracciare la propria attivit\u00e0 fisica, rispondere ed inviare messaggi, monitorare il sonno e molto altro ancora.\nVarianti.\nCon il passare del tempo furono prodotti diversi Modelli e varianti di Pebble, in totale ci furono circa 6 modelli differenti.\nPebble Steel.\nEra stata prodotta anche una variante in metallo, uscita nel febbraio del 2014. Si chiamava Pebble Steel, il software ed hardware rimanevano invariati, il cambiamento era infatti nel design essendo un orologio pi\u00f9 elegante e serio. Il Pebble Steel era uscito in due colorazioni: acciaio chiaro e scuro, il cinturino dell'orologio aveva lo stesso colore della cassa. Ed aveva uno schermo Gorilla Glass.\nPebble Time.\nIl 24 febbraio 2015, Pebble annuncia Pebble Time, la seconda generazione degli smartwatch prodotti da Pebble Technology. Anche questa volta erano stati finanziati tramite una campagna su Kickstarter.\nPer la prima volta gli smartwatch Pebble avevano uno schermo a colori (uno schermo a 64 colori e-paper con Gorilla Glass), era provvisto poi anche di un microfono. Anche il software aveva delle migliorie, ad esempio l'intera interfaccia era stata ridisegnata. Era stata aggiunta anche la Timeline, per poter vedere sull'orologio gli eventi passati e futuri (connettendosi al calendario ed altre applicazioni sul telefono e non).\nChiusura Pebble Technology Corporation.\nil 7 dicembre del 2016, Pebble ha ufficialmente annunciato di non essere pi\u00f9 un'attivit\u00e0 indipendente, difatti \u00e8 diventata di propriet\u00e0 di Fitbit, una compagnia specializzata in tecnologia indossabile utilizzabile per attivit\u00e0 sportive."}
{"id": "6181888", "revid": "214753", "url": "https://it.wikipedia.org/wiki?curid=6181888", "title": "Campionati tedeschi di slittino", "text": "I campionati tedeschi di slittino sono una competizione sportiva organizzata dalla Federazione Tedesca di bob, slittino e skeleton(\"Bob- und Schlittenverband f\u00fcr Deutschland\") in cui si assegnano i titoli nazionali tedeschi nelle diverse specialit\u00e0 dello slittino. Si disputano con cadenza annuale dal 1912.\nTra il 1949e il 1989 hanno assegnato esclusivamente i titoli di campioni tedeschi occidentali, in contrapposizione ai campionati tedeschi orientali, analoga manifestazione che si disputava nella DDR. In seguito alla riunificazione della Germania, il campionato \u00e8 tornato ad essere unico."}
{"id": "6181891", "revid": "599013", "url": "https://it.wikipedia.org/wiki?curid=6181891", "title": "Guido Della Valle", "text": "\u00c8 stato uno dei fondatori e vice-presidente del .\nBiografia.\nCresciuto nel vivaio del Vicenza, ritorna successivamente nella sua citt\u00e0 natale, Bologna, per partecipare alla nascita del club. Viene nominato vice-presidente il 3 ottobre 1909.\nDifensore particolarmente versatile, ha ricoperto tutti i ruoli, perfino quello del portiere, in ben due occasioni (subendo, in totale, 9 gol).\nNel 1914 si trasferisce a Torino per entrare a far parte dell'esercito italiano.\nMorir\u00e0 l'anno seguente nel corso della prima guerra mondiale.\n\u00c8 sepolto alla Certosa di Bologna."}
{"id": "6181895", "revid": "4711", "url": "https://it.wikipedia.org/wiki?curid=6181895", "title": "USC Heidelberg", "text": ""}
{"id": "6181896", "revid": "177744", "url": "https://it.wikipedia.org/wiki?curid=6181896", "title": "Ampie strutture anulari di Europa", "text": "Segue una lista delle ampie strutture anulari presenti sulla superficie di Europa. La nomenclatura di Europa \u00e8 regolata dall'Unione Astronomica Internazionale; la lista contiene solo formazioni esogeologiche ufficialmente riconosciute da tale istituzione.\nTali strutture di Europa portano i nomi di cerchi di pietre di et\u00e0 celtica."}
{"id": "6181903", "revid": "124123", "url": "https://it.wikipedia.org/wiki?curid=6181903", "title": "Pablo Salinas", "text": "Juan Pablo Salinas nacque nel 1871 a Madrid, dove trascorse larga parte della sua giovinezza: avviato allo studio della pittura, frequent\u00f2 la Real Academia de Bellas Artes de San Fernando. Nel 1886 si trasfer\u00ec a Roma, grazie ad una borsa della Diputaci\u00f3n Provincial de Zaragoza. Pablo raggiunse cos\u00ec il fratello Augustin (1861-1915), che nella capitale italiana lavorava a sua volta come pittore. Entrambi i fratelli divennero ben presto membri della florida comunit\u00e0 di artisti spagnoli a Roma, dove Pablo complet\u00f2 la sua formazione artistica. Salinas trascorse anche un periodo a Parigi, dove fu influenzato dall'opera di Ernest Meissonier: fu in seguito al soggiorno parigino che si afferm\u00f2 all'interno del panorama artistico internazionale, arrivando a vendere i suoi lavori in Europa Centrale, in Russia, in America. \nSalinas riusc\u00ec a raggiungere una discreta popolarit\u00e0, tanto che i suoi dipinti, dal 1887, furono esposti in varie Exposiciones Nacionales de Bellas Artes di Madrid. Qualche anno dopo, nel 1892, la rivista \"Illustration Artistica\" riprodusse una delle sue scene, di carattere domestico, all'interno di un suo numero. \nJuan Pablo Salinas si specializz\u00f2 in una pittura di genere che riproduceva scene di vita in costumi tipici del secolo XVIII: i suoi personaggi sono inseriti in interni lussuosi, palazzi e chiese, oppure raffigurano spaccati di quotidianit\u00e0 nell'Italia e nella Spagna dell'epoca. Durante la sua carriera, Salinas raccolse una grande collezione di antiquariato, che spesso rappresentava nelle sue opere. In numerose occasioni l'artista us\u00f2 le sue due figlie, Leila e Consuelo, come modelle. Mor\u00ec nel 1946 a Roma."}
{"id": "6181904", "revid": "60848", "url": "https://it.wikipedia.org/wiki?curid=6181904", "title": "Carlos \u00c1lvarez", "text": "Biografia.\nHa debuttato al Teatro de la Zarzuela di Madrid nel 1990 con la zarzuela \"La del Manojo de Rosas\", di Pablo Soroz\u00e1bal. Ha iniziato la sua carriera come baritono mozartiano.\nHa cantato nei maggiori teatri del mondo. Dal Covent Garden di Londra, ne \"La Traviata\" (1994), con Georg Solti, \"Otello\" (1999), con sir Colin Davis e \"Rigoletto\" (2003), con Maurizio Benini; al Metropolitan di New York, in \"Traviata\" (1996), \"Trovatore\", \"Un ballo in maschera\" (2005), \"Luisa Miller\" (2006) e \"Rigoletto\" (2006). Ha ottenuto i maggiori successi alla Staatsoper di Vienna: nel \"Don Carlo\" di Verdi (1997), \"Ernani\" (1998, con S. Ozawa), \"Don Giovanni\" (1999, con R. Muti), \"Roberto Devereux\" (2000), \"Le nozze di Figaro\" (2001, 2005-2006, con Muti), \"La favorita\" (2003, 2004), \"Falstaff\" (2003, con Mehta), \"Il barbiere di Siviglia\" (2003, 2004, 2006). Ha anche cantato nei teatri di Zurigo, Ginevra, al Festival di Salisburgo, ad Amsterdam, alla Scala, al Col\u00f3n di Buenos Aires. Ha inoltre partecipato alle produzioni del Teatro Real di Madrid a partire dal 1998.\nCarlos \u00c1lvarez unisce grandi doti vocali naturali con l'espressivit\u00e0 come attore sulla scena.\nNel 2003, la Spagna gli ha assegnato il \"Premio Nacional de M\u00fasica\", \u201cper la sua influenza internazionale, l'apertura a generi diversi e l'attenzione alla musica spagnola, con una straordinaria qualit\u00e0 vocale e interpretativa\"."}
{"id": "6181905", "revid": "400694", "url": "https://it.wikipedia.org/wiki?curid=6181905", "title": "Alexandre Moors", "text": "Biografia.\nNato e cresciuto a Suresnes, vicino a Parigi. Da adolescente ha fatto parte della scena graffiti parigina, prima di studiare alla Penninghen School e successivamente all'Arts Decos' (ENSAD). Nel 1998 lascia Parigi per trasferirsi a New York, dove lavora come disegnatore grafico, regista e direttore creativo.\n\u00c8 stato direttore creativo per il \"On the Run Tour\" di Beyonc\u00e9 e Jay-Z e per il \"The Mrs. Carter Show World Tour\" di Beyonc\u00e8. Moors ha lavorato anche per Kanye West come consulente e direttore artistico per i videoclip \"Niggas in Paris\" e \"Runaway\". Nella sua carriera ha diretto anche spot pubblicitari, tra cui alcuni per il marchi, Hugo Boss, Zegna e Beats by Dr. Dre.\nNel 2013 debutta alla regia cinematografica con il lungometraggio \"Blue Caprice\", presentato in anteprima al Sundance Film Festival 2013 e candidato agli Independent Spirit Award per il miglior film d'esordio. Torna dietro la macchina da presa per dirige il film \"Il destino di un soldato\", che \u00e8 stato presentato in anteprima al Sundance Film Festival 2017."}
{"id": "6181908", "revid": "4711", "url": "https://it.wikipedia.org/wiki?curid=6181908", "title": "BSC Saturn K\u00f6ln", "text": ""}
{"id": "6181910", "revid": "287204", "url": "https://it.wikipedia.org/wiki?curid=6181910", "title": "Carlos Alvarez", "text": ""}
{"id": "6181913", "revid": "543975", "url": "https://it.wikipedia.org/wiki?curid=6181913", "title": "Episodi di Secrets and Lies (seconda stagione)", "text": "La seconda e ultima stagione della serie televisiva Secrets and Lies \u00e8 stata trasmessa negli Stati Uniti dall'emittente ABC dal 25 settembre al 4 dicembre 2016.\nIn Italia, la stagione \u00e8 andata in onda dal 16 dicembre 2016 al 13 gennaio 2017 su Rai 4."}
{"id": "6181914", "revid": "228587", "url": "https://it.wikipedia.org/wiki?curid=6181914", "title": "Decet Romanum Pontificem", "text": "Decet Romanum Pontificem (\"conviene al romano pontefice\") \u00e8 una bolla pontificia emanata da papa Leone X datata 3 gennaio 1521 che scomunica l'eresiarca Martin Lutero in seguito alla mancata ritrattazione con la bolla antecedente Exsurge Domine.\nLa bolla proibiva ai cattolici di avere contatti di alcun tipo con i luterani e disponeva la pena dell'interdetto per tutti i territori e i luoghi sacri che fossero stati da loro visitati o che avessero dato loro ospitalit\u00e0. Per i seguaci di tale confessione religiosa era disposta la \u00abprivazione della dignit\u00e0, degli onori e delle propriet\u00e0 sopra di essi e sopra i loro discendenti, e di inidoneit\u00e0 dichiarata per i beni stessi; della confisca dei loro beni e del delitto di lesa maest\u00e0\u00bb."}
{"id": "6181915", "revid": "184755", "url": "https://it.wikipedia.org/wiki?curid=6181915", "title": "Tre Grandi", "text": ""}
{"id": "6181918", "revid": "184755", "url": "https://it.wikipedia.org/wiki?curid=6181918", "title": "Grande Alleanza (seconda guerra mondiale)", "text": ""}
{"id": "6181919", "revid": "4711", "url": "https://it.wikipedia.org/wiki?curid=6181919", "title": "Herz\u00f6ge Wolfenb\u00fcttel", "text": ""}
{"id": "6181922", "revid": "2036605", "url": "https://it.wikipedia.org/wiki?curid=6181922", "title": "Remigio (magister officiorum)", "text": "Biografia.\nNel 355 ricopriva la carica di \"numerarius\" (capo dell'amministrazione militare) del \"magister militum\" delle Gallie, Claudio Silvano, il quale si ribell\u00f2 senza successo contro l'imperatore Costanzo II; dopo la caduta di Silvano, Remigio fu interrogato con l'accusa di peculato.\nTra il 367 circa e il 372 circa, Remigio ricopr\u00ec la carica di \"magister officiorum\" (ovvero capo della cancelleria imperiale) d'Occidente. In tale ruolo copr\u00ec le malefatte del \"comes Africae\" Romano, suo parente per matrimonio, che taglieggiava gli abitanti delle province che avrebbe dovuto difendere: Remigio, infatti, presentava all'imperatore rapporti falsi, e dunque per lungo tempo Valentiniano ignor\u00f2 le richieste di aiuto dei suoi sudditi africani. Quando nel 368 gli abitanti della Tripolitana inviarono una delegazione a corte per lamentare presso l'Imperatore la rovina delle loro terre, causata dalle incursioni dei barbari e dal rifiuto del Comes di intervenire, Romano invi\u00f2 a Remigio un messo che arrivasse prima della delegazione, pregando il suo parente di far s\u00ec che Valentiniano assegnasse a Romano stesso l'incarico di indagare le accuse mosse dai Tripolitani; l'intervento di Remigio fece s\u00ec che la delegazione non avesse effetti concreti. Nel 372, la morte del principe del Mauri Nubel scaten\u00f2 una guerra fratricida tra i suoi figli; il \"comes\" Romano prese le parti di Zammac, ucciso dal fratello Firmo, e invi\u00f2 una serie di rapporti a corte che venivano letti con favore dall'Imperatore, mentre le lettere inviate da Firmo erano ritardate o intercettate a causa dell'intervento di Remigio a favore del proprio parente.\nPoco dopo questi fatti, Remigio fu sostituito nella sua carica da Leone, e si ritir\u00f2 a vita privata nella propria citt\u00e0 natale, Moguntiacum, dedicandosi all'attivit\u00e0 agricola. Il temuto prefetto del pretorio Massimino, divenuto famoso per aver fatto condannare diversi alti funzionari, alcuni innocenti, decise di indagare sulla condotta di Remigio in occasione dell'ambasciata dei Tripolitani: fece catturare e torturare Cesario, che era gi\u00e0 stato al servizio di Remigio, volendo sapere da lui quanto avesse guadagnato Remigio dai favori che aveva fatto a Romano. Venuto a conoscenza di questo fatto, Remigio decise di togliersi la vita (374 o 375)."}
{"id": "6181926", "revid": "86599", "url": "https://it.wikipedia.org/wiki?curid=6181926", "title": "Ysolo Mons", "text": ""}
{"id": "6181948", "revid": "599013", "url": "https://it.wikipedia.org/wiki?curid=6181948", "title": "Julio C\u00e9sar Armentia", "text": "Carriera.\nGiocatore.\nDa giocatore ha militato nella \u00d1ublense (fra il 1996 e il 1997), nel Cobreloa (nel 1998), nell' (fra il 1999 e il 2001), nell'Acapulco (fra il 2001 e il 2002), nel (fra il 2002 e il 2003), nell'Alumni de Villa Maria (fra il 2004 e il 2005), nel Villa del Parque (fra il 2006 e il 2011) ed infine al Rivadavia Necochea (nel 2011).\nAllenatore.\nNel febbraio 2018 viene nominato direttore tecnico del Club Atletico San Manuel."}
{"id": "6181950", "revid": "18323", "url": "https://it.wikipedia.org/wiki?curid=6181950", "title": "Universit\u00e0 di Perm'", "text": ""}
{"id": "6181951", "revid": "59785", "url": "https://it.wikipedia.org/wiki?curid=6181951", "title": "Menelao (figlio di Lago)", "text": "Origini familiari.\nMenelao nacque da Lago, un generale macedone al tempo di Filippo II; era l'unico fratello, o fratellastro, conosciuto del diadoco Tolomeo, primo faraone e fondatore della dinastia tolemaica.\nBiografia.\nNel 313 a.C., insieme a Seleuco, si rec\u00f2 sull'isola di Cipro per conto del fratello Tolomeo I, riunificando le citt\u00e0-stato sotto il controllo di Nicocreonte, re di Salamina. Alla morte di questi, nel 311 a.C., Menelao fu nominato governatore militare (\u03c3\u03c4\u03c1\u03b1\u03c4\u03b7\u03b3\u03cc\u03c2, \"strateg\u00f3s\") di Cipro; amministr\u00f2 l'isola fino al 306 a.C., quando venne conquistata da Demetrio Poliorcete, figlio del re di Macedonia Antigono I Monoftalmo. Fu successivamente sacerdote eponimo di Alessandro per cinque volte, l'ultima delle quali nel 284/283 a.C."}
{"id": "6181954", "revid": "122625851", "url": "https://it.wikipedia.org/wiki?curid=6181954", "title": "Contea di Veldenz", "text": "La contea di Veldenz era un principato nell'attuale land tedesco della Renania-Palatinato. La contea era parzialmente localizzata tra Kaiserslautern, Sponheim e Zweibr\u00fccken, parzialmente sulla Mosella nell'arcivescovado di Treviri. Una municipalit\u00e0 con lo stesso nome, Veldenz, e un castello, si trovano nel distretto di Bernkastel-Wittlich.\nStoria.\nI conti di Veldenz si separarono dalle famiglie di vilgravi di Kyrburg e Schmidburg nel 1112. La linea diretta maschile della prima casata comitale cess\u00f2 nel 1260 con la morte di Gerlach V di Veldenz e sua figlia Agnese eredit\u00f2 la contea. Suo marito Enrico di Geroldseck divent\u00f2 il fondatore della seconda linea dei conti di Veldenz o del casato si Veldenz-Geroldseck (Hohengeroldseck).\nNel 1444 contea pass\u00f2 sotto il dominio del conte palatino Stefano del Palatinato-Simmern-Zweibr\u00fccken attraverso il suo matrimonio con Anna di Veldenz, unica erede del conte Federico III di Veldenz.\nNel 1543, con il trattato di Marburg, fu convenuto che lo zio del duca Volfango di Zweibr\u00fccken, Roberto, dovesse ricevere la contea di Veldenz. Roberto mor\u00ec nel 1544 ma suo figlio Giovanni Giorgio spos\u00f2 Anna Maria di Svezia, una figlia del re Gustavo I nel 1563. Ci\u00f2 rappresent\u00f2 la prima unione tra il casato di Wittelsbach e la famiglia reale svedese dei Vasa che fu poi rafforzata da un ulteriore matrimonio quando Giovanni Casimiro del Palatinato-Zweibr\u00fccken spos\u00f2 Caterina di Svezia, una sorella di Gustavo II Adolfo nel XVII secolo. Volfango, nel 1553, con l'accordo di successione di Heidelberg, aveva regolato la reciproca eredit\u00e0 di tutti i rami Wittelsbach estendendolo dal Palatinato-Veldenz-Palatinate alla contea di L\u00fctzelstein in Alsazia. Il nipote di Giovanni Giorgio, Leopoldo Ludovico, mor\u00ec nel 1694 senza prode legittima e la contea del Palatinato di Veldenz ritorn\u00f2 alla linea di Zweibr\u00fccken.\nNel 1801 fu incorporata al dipartimento della Saar dal primo impero francese. Il congresso di Vienna, nel 1815, diede la parte pi\u00f9 piccola giacente sulla Mosella alla Prussia ed il resto alla Baviera.\nConti di Veldenz.\nLinea del Palatinato-Veldenz.\nContinuo nella linea del Palatinato-Zweibr\u00fccken."}
{"id": "6181960", "revid": "1566286", "url": "https://it.wikipedia.org/wiki?curid=6181960", "title": "Kathleen Key", "text": "Biografia.\nDebutt\u00f2 nel cinema nel 1920 con il film \"The Jackeroo of Coolabong\", interpretando la parte principale, ma da allora Kathleen Key ebbe raramente ruoli di una qualche importanza. Tra questi ultimi possono essere considerate le partecipazioni ai film \"A Nord di Hudson Bay\" (1923), un western con Tom Mix, \"A Lover's Oath\" (1925), con Ram\u00f3n Novarro, e i due western \"The Desert's Toll\" (1926) e \"Hey! Hey! Cowboy\" (1927).\nNel 1923 era stata scelta tra le tredici WAMPAS Baby Stars dell\u2019anno. Nel 1930 ebbe una relazione con Buster Keaton, allora sposato con Natalie Talmadge, ma con il matrimonio in crisi da tempo. Un giorno, in un attacco di gelosia, la Key saccheggi\u00f2 gli abiti di scena dell'attore custoditi in una stanza dello stabilimento della MGM, procurandosi l'ostracismo dell'industria del cinema.\nRitiratasi dalle scene nel 1936, cadde presto in una condizione di povert\u00e0, tanto da passare gli ultimi anni nella Motion Picture Country House, a Woodland Hills, un istituto di accoglienza per ex-attori, dove mor\u00ec nel 1954 a 51 anni di et\u00e0. \u00c8 sepolta nel Valhalla Memorial Park di Hollywood."}
{"id": "6181963", "revid": "974381", "url": "https://it.wikipedia.org/wiki?curid=6181963", "title": "Cathedral Song", "text": "Cathedral Song \u00e8 un singolo della cantautrice britannica Tanita Tikaram, pubblicato nel 1989 come terzo estratto dal primo album in studio \"Ancient Heart\".\nSuccesso commerciale.\nQuesto brano si \u00e8 classificato al 48\u00ba posto nella UK Singles Chart nel Regno Unito.\nVideo musicale.\nIl videoclip, girato in bianco e nero, racconta una storia d'amore tra due nuotatori in estate. Appare anche Tanita che canta in primo piano, ma solo in riprese da studio.\nFormazione.\nHanno partecipato alle registrazioni secondo le note dell'album:"}
{"id": "6181964", "revid": "118843901", "url": "https://it.wikipedia.org/wiki?curid=6181964", "title": "Giardino botanico litoraneo di Porto Caleri", "text": "Il giardino botanico litoraneo di Porto Caleri conosciuto anche come giardino botanico litoraneo del Veneto, istituito il 16 giugno 1991, \u00e8 una riserva naturale e un giardino botanico situata a Porto Caleri, lembo estremo del litorale di Rosolina Mare. \nIl giardino botanico \u00e8 incluso nel Parco regionale veneto del Delta del Po.\nLa visita al giardino, che si pu\u00f2 compiere lungo un percorso che si snoda tra la pineta, le dune e i piccoli stagni per raggiungere infine la spiaggia e poi la laguna, permette di capire come cambino gli ambienti e come si modifichi la vegetazione. \nStoria.\nLa formazione di questo tratto di litorale \u00e8 connessa alle vicende geologiche del Delta del Po che cominci\u00f2 a formarsi alla fine dell'era geologica del Terziario, quando dalle Alpi e dagli Appennini, che avevano completato il loro sollevamento, vennero erosi enormi volumi rocciosi; i sedimenti trasportati dai fiumi si depositarono nel grande golfo padano che nell'era del pliocene si estendeva a ovest fino all'attuale Piemonte. \nCon il Quaternario e le conseguenti glaciazioni il livello del mare si abbass\u00f2 di 150 m facendo affiorare la regione della Padania e l'alto Adriatico fino alla congiungente Ancona-Zara. Con l'era post-glaciale le acque tornarono a salire fino al livello attuale. I materiali accumulati nel frattempo provengono tutti dal Po e dagli altri fiumi principali (Adige e Bacchiglione). Sempre durante l'era Quaternaria e le numerose glaciazioni con i rispettivi periodi interglaciali caratterizzati da un clima pi\u00f9 mite si verificarono importanti modifiche nella vegetazione. \nCon la seconda glaciazione (Glaciazione Mindel) la lussureggiante vegetazione termofila che aveva fino ad allora beneficiato delle temperature favorevoli venne spazzata via cedendo il posto a pini e betulle che a loro volta, sul finire del periodo, furono relegati nelle zone montuose cedendo il posto a boschi misti di latifoglie e conifere. \nL'ultima glaciazione, detta w\u00fcrmiana, fu di particolare intensit\u00e0 e, come avvenne nel resto della pianura Padana, anche i litorali adriatici ospitarono formazioni sub-artiche a pino silvestre, mugo e cembro. Al termine del periodo freddo si svilupparono nuovamente le querce (circa 10.000-8.000 a.C.) fino alla comparsa del quercocarpineto (5500-2500 a.C.) che costituirebbe la vegetazione forestale tipica della pianura Padana se l'intenso sfruttamento antropico delle aree di pianura non l'avesse limitata a pochi elementi. \nCol passare dei secoli la vegetazione dei litorali assunse la fisionomia attuale, alterata e poi radicalmente cambiata, dall'intervento antropico. I primi grandi trasformatori del paesaggio naturale furono i romani che modificarono intere zone d'Europa e il litorale alto Adriatico non ne fu escluso. Si adoperarono attivamente nella sostituzione delle foreste primitive con pinete. Nel medioevo queste formazioni litorali vennero modificate durante le invasioni barbariche (incendi ecc...). Pi\u00f9 tardi, durante la guerra di Chioggia (1378-1381), i genovesi devastarono i boschi del litorale veneziano e dell'entroterra portando a un visibile disboscamento. Proprio a causa della deforestazione delle colline e della pianura inizi\u00f2 l'interrimento della laguna. \nPer contrastare questo fenomeno i veneziani portarono a compimento immani opere idrauliche: i fiumi Piave e Sile vennero deviati verso Nord, il Bacchiglione, il Brenta e l'Adige verso Sud. Col taglio di Porto Viro (1598-1604) cominci\u00f2 l'emersione delle terre che oggi costituiscono la fascia litoranea; ci\u00f2 nonostante alla fine del XIX secolo rimanevano solo pochi lembi di bosco. Solo nella prima met\u00e0 del '900, a seguito di imponenti opere di bonifica e rimboschimento, i boschi riconquistarono nuove superfici. Contemporaneamente per\u00f2 si verific\u00f2 il fenomeno opposto nelle zone balneari che, con il fiorire delle attivit\u00e0 e con la conseguente, massiccia, urbanizzazione le aree litorali furono profondamente modificate e la vegetazione naturale fu in gran parte eliminata.\nIl giardino \u00e8 stato realizzato dalla Regione Veneto nel 1990 in un'area in seguito dichiarata Sito di Importanza Comunitaria (SIC). \u00c8 gestito dal Servizio Forestale Regionale di Padova e Rovigo in collaborazione con l'Universit\u00e0 degli Studi di Padova.\nDescrizione.\nIl giardino si estende su circa 44 ettari e ha lo scopo di conservare un ambiente naturale spontaneo, in cui sono ben visibili le diverse conformazioni dell'ambiente e della vegetazione man mano che ci si sposta dalla pineta alle dune e dalla spiaggia alla laguna. Diversamente da un orto botanico, gli interventi umani si limitano alla manutenzione e alla messa in sicurezza dei sentieri che ne permettono la visita. \nPer questa ragione il sottobosco non viene toccato permettendone cos\u00ec la naturale decomposizione che favorisce la formazione dello strato di humus necessario alle piante per alimentarsi.\u00a0Esso \u00e8 costituito da sottili strisce di\u00a0dune sabbiose\u00a0tra la foce dell'Adige\u00a0e il\u00a0Po di Levante; contiene vegetazione delle\u00a0sabbie liquefatte\u00a0e delle paludi salmastre, e boschi di\u00a0pino\u00a0e\u00a0olmo. Complessivamente, contiene una dozzina di ecosistemi con circa 220 specie di piante, e questa straordinaria biodiversit\u00e0 \u00e8 dovuta ai diversi ambienti che, dal mare alla laguna, variano in base alle caratteristiche chimico-fisiche presenti (vento, salinit\u00e0, umidit\u00e0, temperatura, altezza ed et\u00e0 delle dune). \nTre sentieri di lunghezza differente ad andamento circolare e contigui, in parte realizzati su palafitte, consentono di osservare da vicino l'ambiente: il pi\u00f9 breve (600 m) interessa particolarmente la pineta, quello intermedio ( m) che va dal litorale alle dune interne ad esclusione della zona salmastra e il pi\u00f9 lungo ( m) che li include tutti: pineta, sabbie, macchia mediterranea e zone umide.\nSpiagge e dune.\nVegetazione.\nA ridosso del mare le condizioni di vita per la vegetazione sono particolarmente difficili per via dell'effetto della salsedine, dell'assenza di sostanze nutritive e dell'azione del vento. Dove il mare non riesce ad arrivare, si insedia una vegetazione formata da piante psammofile fra le quali il ravastrello (\"Cakile maritima\"), la calcatreppola (\"Xanthium italicum\") e la \"salsola\". Sulla battigia sono presenti solo piante annuali, che muoiono alla fine di ogni stagione di crescita e si riproducono solo per seme. \nSulle prime dune la flora \u00e8 arricchita da specie come lo zigolo (\"Cyperus capitatus\"), la gramigna delle spiagge (\"Cynodon dactylon\") e il vilucchio marittimo (\"Calystegia soldanella\"). Sulla cima delle dune si trova l'ammofileto (\"Ammophila arenaria\") che contribuisce allo sviluppo delle dune stesse grazie al costituirsi della barriera del vento. Si trovano inoltre l'eringio marittimo (\"Eryngium maritimum\") di colore blu livido, il finocchio marino (\"Echinophora spinosa\") e l'apocino veneto (\"Apocynum venetum\"). \nSulle dune arretrate e stabilizzate attecchiscono muschi e licheni che, mantenendo l'umidit\u00e0 invernale, garantiscono la germinazione dei semi. Nella fascia retrodunale, a seconda del grado di stabilizzazione delle dune, si possono osservare specie come il paleo (\"Vulpia membranacea\"), la vedovina delle spiagge (\"Scabiosa argentea\"), e il raro fiordaliso di Tommasini (\"Centaurea tommasinii\").\nFauna.\nSulla battigia si osservano per lo pi\u00f9 animali di passaggio come vespe, gabbiani e piccoli granchi. Tra gli insetti che frequentano la battigia ci sono le cicindele, coleotteri dai riflessi metallici che si cibano di piccoli molluschi e crostacei. Sulle sabbie delle dune costiere nidificano alcune specie di uccelli, tra i quali l fratino (\"Charadrius alexandrinus\"): essendo le sue uova marroncine picchiettate di scuro molto mimetiche e deposte sulla sabbia, \u00e8 bene rispettare i segnali di divieto ed evitare di camminare nelle aree di nidifcazione. Il gabbiano comune (\"Chroicocephalus ridibundus\"), il gabbiano reale zampegialle (\"Larus michahellis\") e il raro gabbiano roseo (\"Chroicocephalus genei\") possono essere visti sulla spiaggia o in mare. Il grazioso fraticello (\"Sternula albifrons\") spesso frequenta le dune bianche. \nIn alcuni periodi dell'anno si possono osservare miriadi di piccole chiocciole striate (in particolare \"Theba pisana\") ricoprire letteralmente la vegetazione (culmi di ammophila e altre erbe secche) per sottrarsi alla calura della sabbia. \nCon l'evoluzione della duna, si osserva un aumento della componente zoo cenotica, specialmente per quanto riguarda i rettili e gli insetti. Fra i rettili, \u00e8 possibile trovare la lucertola campestre (\"Podarcis siculus\"), nelle zone dove la vegetazione \u00e8 pi\u00f9 fitta si pu\u00f2 rinvenire il ramarro (\"Lacerta viridis\") che spicca per i suoi vivissimi colori verde e azzurro.\nMacchia.\nNelle zone pi\u00f9 arretrate si propaga la vegetazione arbustiva; la specie dominante \u00e8 il ginepro (\"Juniperus communis)\", che presenta galbule aromatiche di color nero-azzurro; l'olivello spinoso (\"Elaeagnus rhamnoides\") composto da drupe aranciate a forma di sfera e la fillirea (\"Phillyrea angustifolia\"). Verso maggio si trovano i fiori del caprifoglio (\"Lonicera caprifolium\") e numerose specie di orchidee, come il giglio caprino (\"Anacamptis morio\") e l'ofride verde bruna (\"Ophrys sphegodes\"). Altri arbusti, importanti per l'avifauna e i micromammiferi, sono il ligustro (\"Ligustrum vulgare\"), l'agazzino (\"Pyracantha coccinea\"), il crespino (\"Berberis vulgaris\") e il rovo (\"Rubus\" spp.).\nLa macchia \u00e8, inoltre, un ottimo habitat per diverse specie animali, la quale offre possibilit\u00e0 di riparo, di nidificazione e la presenza di cibo abbondante. Al suo interno si possono trovare diverse specie di rettili, come ad esempio: la lucertola, il ramarro e la vipera comune (\"Vipera aspis\"). Gli uccelli sono la componente faunistica visiva, come ad esempio: il ghebbio (\"Falco tinnunculus\"), l'upupa (\"Upupa epops\"), lo zigolo nero, l'occhiotto, l'averla piccola (\"Lanius collurio\"), il gruccione (\"Merops apiaster\"), il succiacapre (\"Caprimulgus europaeus\"), le farfalle di diversi colori e specie, le garzette, gli aironi, le sterne, i gabbiani e i falchi di palude. Sono presenti, inoltre, le anatre selvatiche e tra gli insetti si ricorda il formicaleone (\"Myrmeleon\").\nZone umide.\nAcqua salmastra.\nGli ambienti della laguna sono salmastri e caratterizzati da un alto livello di salinit\u00e0. Le barene, isolotti tabulari visibili nel periodo estivo, sono ricoperte da una fitta vegetazione di piante perenni, sommerse dalle alte maree durante il periodo invernale: sono solcate dai ghebi, piccoli canali sul cui fondo sono osservabili la fauna bentonica, la flora sommersa (\"Zostera noltii\") e le alghe. I margini di queste acque sono coperti da una pianta succulenta, denominata \"Salicornia\u00a0veneta\", e dall'astro (\"Aster tripolium\"); inoltre sono presenti i giunchi (\"Juncus acutus\") e l'enula (\"Inula crithmoides\").\nAll'interno della laguna \u00e8 possibile osservare l'avifauna, nelle sue splendide e diversissime specie, tra le quali: anatre, svassi, aitoni, la garzetta (\"Egretta garzetta\"), l'airone cenerino (\"Ardea cinerea\"), gabbiani e il falco di palude. Dove l'acqua \u00e8 pi\u00f9 bassa si possono vedere il cavaliere d'Italia (\"Himantopus himantopus\") e l'avocetta (\"Recurvirostra avosetta\").\nAcqua dolce.\nLe depressioni sono originate dall'affioramento della falda a seguito dell'assestamento e dell'erosione, con la conseguente formazione di piccoli stagni. La composizione floristica varia a seconda della salinit\u00e0 dell'acqua che in genere \u00e8 sempre per nulla o poco salata. Con il dilavamento dei fianchi della duna si ottiene anche un arricchimento di particelle limose e argillose e a volte di humus. Questi specchi d'acqua temporanei sono popolati da specie igrofile, tra cui le tife (\"Typha\"), il falasco (\"Cladium mariscus\") e le cannucce, tra cui quella di ravenna (\"Erianhus ravennae\") e da \u00a0vegetazione arborea come lo spincervino (\"Rhamnus catharticus\") e la frangola (\"Frangula alnus\").\nQuesti piccoli stagni sono popolati da anfibi come il rospo smeraldino (\"Bufotes viridis\"), il rospo comune (\"Bufo bufo\"), la raganella (\"Hyla arborea\"), la rana verde (\"Rana klepton esculenta\"), la rana agile (\"Rana dalmatina\") oltre ad alcuni rettili acquatici come la biscia d'acqua (\"Natrix natrix\") e la testuggine palustre (\"Emys orbicularis\"), una specie in diminuzione nel resto della pianura. Nel 2005 \u00e8 stata scoperta una popolazione di pelobate fosco italiano (\"Pelobates fuscus insubricus\"), anfibio presente in particolare nelle zone sabbiose della pianura Padana, tra boschi, aree agricole e risaie e tutelato da numerose leggi internazionali per il rischio di estinzione. Ci\u00f2 che lo differenzia da rane e rospi sono le sue grandi dimensioni da girino (fino a 10 cm) e la pupilla verticale; vive infossato nel terreno. \nDi grande interesse \u00e8 anche la presenza di tartarughe, in particolare la tartaruga di palude (\"Emys orbicularis\"). Molti molluschi popolano questi ambienti: tra quelli che vivono nell'acqua varie specie di \"Limneidi\" con conchiglia a spirale; tra i molluschi terrestri ci sono le comuni chiocciole (ad es. \"Cryptomphalus aspersus\") e le limacce. Tra gli insetti dai colori sgargianti ci sono le libellule, di numerosi generi: le classiche libellule azzurre (\"Platycnemis\"), quelle con macchie nere sulle ali (\"Calopteryx\"); \"Ischnura\" dal corpo filiforme, e \"Anax\", tra cui l\"'Anax imperator\", la pi\u00f9 grande libellula europea. Inoltre \u00e8 possibile avvistare tra i volatili il martin pescatore (\"Alcedo atthis\"), intento a catturare pesci.\nQuesti ambienti ricchi di specie sono ormai minacciati dall'abbassamento della falda, dalle bonifiche e da altri interventi umani.\nPineta.\nVegetazione.\nLe selve costiere, considerate sacre per un lungo tempo, rimasero pressoch\u00e9 immutate fino all'epoca\u00a0romana quando furono iniziate le prime opere di difesa dei litorali mediante l'impianto di pini. Gi\u00e0 agli inizi del II secolo a.C. esisteva lungo il litorale alto Adriatico un bosco misto di leccio e pino. Il pino domestico (\"Pinus pinea\"), non essendo autoctono delle zone, potrebbe essere stato portato dai Paleoveneti che avevano scambi commerciali con gli Etruschi. \nI rimboschimenti pi\u00f9 intensi, compiuti tra gli anni quaranta e cinquanta del XX secolo, hanno dato origine alle pinete attuali; la loro funzione \u00e8 quella di proteggere dalla bora le colture agricole retrostanti, e di assicurare il consolidamento dei cordoni dunali litoranei. I pini, in particolare il pino marittimo (\"Pinus pinaster\"), vennero preferiti in quanto, rispetto ad altre specie, dimostravano maggior resistenza all'opera dei venti e al terreno scarso di elementi nutritivi. Le pinete di pino marittimo e pino domestico, in quanto fitocenosi pioniere, tendono a essere sostituite dalle specie indigene, sia arboree che arbustive. Nel tempo, queste formazioni si sono arricchite di elementi rari, quali le orchidee dei generi \"Cephalanthera\", \"Ophrys\" e \"Orchis\".\nFauna.\nLa pineta offre un notevole biospazio colonizzato dalla fauna.\nTra gli uccelli troviamo la presenza del picchio rosso maggiore (\"Dendrocopos major\"), il cuculo (\"Cuculus canorus\"), l'usignolo (\"Luscinia megarynchos\"), la capinera (\"Sylvia atricapilla\") e l'upupa (\"Upupa epos\"),\u00a0\u00a0il merlo (\"Turdus merula\"), la gazza (\"Pica pica\"), il cardellino (\"Carduelis carduelis\") ed il fringuello (\"Fringilla coelebs\"), il verzellino (\"Serinus serinus\"), il verdone (\"Carduelis chloris\").\u00a0Fuori dal periodo riproduttivo spesso riposano tra le chiome il crociere (\"Loxia curvirostra\"), il beccafico (\"Sylvia borin\") e il pettirosso (\"Erithacus rubecula\"). Il pigliamosche (\"Muscicapa striata\") pu\u00f2 essere avvistato nei pressi del Centro Visite mentre colombaccio (\"Columba palumbus\") e tortora dal collare orientale (\"Streptotelia decaocto\") si fanno ben udire con il loro monotono canto. Tra i rapaci diurni vi sono la poiana (\"Buteo buteo\") e lo sparviere (\"Accipiter nisus\"). Una specie di grande interesse per l'Unione Europea, che nidifica in quest'area \u00e8 il succiacapre (\"Caprimulgus europaeus\") uccello mimetico e notturno. Notturni sono anche il gufo (\"Asio otus\") e la civetta (\"Athene noctua\").\nI rettili presenti sono gli stessi della macchia con l'aggiunta del biacco maggiore (\"Hierophis viridiflavus\").\nAnche i mammiferi possono ritrovarsi in entrambi gli ambienti: tra questi ritroviamo il riccio (\"Erinaceus europaeus\"), la talpa (\"Talpa europaea\"), il topo selvatico (\"Apodemus sylvaticus\"), il moscardino (\"Muscardinus avellanarius\"), la donnola (\"Mustela nivalis\"), la faina (\"Martes foina\"), il tasso (\"Meles meles\"), la lepre (\"Lepus europaeus\"), la volpe (\"Vulpes vulpes\"). Inoltre, sono stati segnalati esemplari di daino (\"Dama dama\") provenienti probabilmente dall'isola di Albarella, in cui la specie, non autoctona, \u00e8 presente in stato di semilibert\u00e0.\nIn questo ambiente prospera l'entomofauna con specie strettamente legate agli aghi o a giovani rametti come gli afidi lacnidi \"Cinara\" spp. e \"Leucaspis\" spp nonch\u00e9 il coleottero \"Tomicus piniperda\" (sin. = \"Blastophagus piniperda\") specialmente sul pino marittimo. Sono presenti numerosi lepidotteri come la processionaria del pino (\"Thaumetopoea pityocampa\") e \"Rhyacionia buoliana\" su giovani pinete. Ritroviamo anche coleotteri curculionidi, caratterizzati da un lungo \u201cbecco\u201d sul capo che li fa assomigliare a piccoli elefanti. Le formiche, quali \"Camponotus vagus\", prosperano fra la lettiera e possiedono, nell'ecosistema forestale, un ruolo di primaria importanza: possono infatti essere assimilate agli \u201cspazzini\u201d del bosco che rimuovono ogni tipo di residuo. La presenza di formiche e insetti del legno e della corteccia costituisce la base alimentare di numerosi animali."}
{"id": "6181967", "revid": "1543377", "url": "https://it.wikipedia.org/wiki?curid=6181967", "title": "Dorsale di Carlsberg", "text": "La dorsale di Carlsberg \u00e8 la parte pi\u00f9 settentrionale della dorsale medio-indiana, un margine divergente di placche tettoniche situato sul fondale dell'Oceano Indiano occidentale, che separa la placca africana dalla placca indo-australiana.\nLa dorsale medio-indiana si estende a nord a partire da una tripla giunzione nei pressi dell'isola di Rodrigues (la tripla giunzione di Rodrigues) fino ad un punto di incontro con la zona di frattura di Owen. La dorsale ha iniziato a estendersi verso nord nel tardo Maastrichtiano e ha raggiunto il Mar Arabico, allora appena formatosi, nell'Eocene. A questo punto la dorsale ha continuato ad accumulare materiale basaltico ai suoi bordi senza per\u00f2 propagarsi per circa 30 milioni di anni. Nel primo Miocene, poi, il margine ha ricominciato a propagarsi, questa volta ad ovest, verso il punto caldo di Afar, portando alla formazione del golfo di Aden.\nLa parte nominata dorsale di Carlsberg inizia dalla fossa di Vema (che \u00e8 a tutti gli effetti una zona di frattura e non una fossa ma che viene cos\u00ec chiamata per distinguerla dalla zona di frattura di Vema situata nell'Oceano Atlantico) e termina nella zona di frattura di Owen ed \u00e8 tutt'oggi sismicamente attiva, il terremoto di maggior intensit\u00e0 mai registrato dallo U.S. Geological Survey nelle sue vicinanze \u00e8 stato quello del 15 luglio 2003 che ha fatto registrare una magnitudo momento di 7,6.\nLa dorsale \u00e8 stata cos\u00ec chiamata in onore della Carlsberg, una delle pi\u00f9 importanti societ\u00e0 produttrici di birra al mondo, che nel 1928-1930 finanzi\u00f2, attraverso l'omonima Fondazione Carlsberg, la spedizione \"Dana\", spedizione di ricerca guidata dal biologo Johannes Schmitt durante la quale la dorsale fu scoperta."}
{"id": "6181968", "revid": "71433", "url": "https://it.wikipedia.org/wiki?curid=6181968", "title": "Qua la zampa!", "text": ""}
{"id": "6181969", "revid": "2043251", "url": "https://it.wikipedia.org/wiki?curid=6181969", "title": "Domenico Loricato", "text": "Biografia.\nLe scarse informazioni biografiche su Domenico Loricato sono desunte da una \"Vita\" agiografica redatta da Pier Damiani e dedicata a papa Alessandro II.\nEra probabilmente originario di Luceoli, l'odierna Cantiano. I genitori, a sua insaputa, ottennero la sua ordinazione in cambio di una pelle di capra: quando Domenico seppe dell'atto simoniaco, si ritir\u00f2 in penitenza tra i camaldolesi dell'eremo di Luceoli. In quell'eremo o a Fonte Avellana, dove soggiorn\u00f2 in seguito, conobbe Pier Damiani, di cui fu allievo.\nNella vita si assoggett\u00f2 a numerose penitenze: vestiva una lorica (donde il soprannome \"Loricato\"), recitava il salterio due volte al giorno, si flagellava con catenelle di ferro, faceva numerose genuflessioni, dormiva a terra, si nutriva di pane e erbe.\nMor\u00ec nell'eremo camaldolese di Frontale, alle falde del monte San Vicino.\nCulto.\nIl suo elogio si legge nel Martirologio romano al 14 ottobre."}
{"id": "6181970", "revid": "72396", "url": "https://it.wikipedia.org/wiki?curid=6181970", "title": "Wireless range extender", "text": ""}
{"id": "6181976", "revid": "36426", "url": "https://it.wikipedia.org/wiki?curid=6181976", "title": "Gaidojutsu", "text": "Il Gaidojutsu \u00e8 un'arte marziale fondata nel 1992 dall'allenatore professionista di arti marziali miste statunitense Greg Jackson.\nStoria.\nNato a Washington nel 1974 in una famiglia di lottatori di successo e trasferitosi a soli tre anni ad Albuquerque, nel Nuovo Messico, nel 1992 Jackson si diploma nella locale Rio Grande High School e da allora si dedica allo sviluppo e all'insegnamento del Gaidojutsu (allargandosi poi alle MMA nel 2000).\nOggi Jackson \u00e8 co-proprietario della Jackson Wink MMA Academy (dopo essere entrato in societ\u00e0 con l'allenatore di strinking Mike Winklejohn nel 2007), universalmente riconosciuta come la migliore palestra di arti marziali miste del mondo.\nA conferma del suo successo, Jackson ha vinto tre World MMA Awards: nel 2009 i premi come miglior allenatore e migliore palestra, l'anno successivo quello per il miglior allenatore dell'anno.\nTecnica.\nIl Gaidojutsu combina in s\u00e9 tecniche rudimentali della lotta e della Kickboxing con alcune prese del Judo; nell'evoluzione di questa arte Jackson ha aggiunto a questa base elementi del grappling e del Jiu jitsu brasiliano.\nPraticanti famosi.\nIl successo di questa tecnica \u00e8 in non poca parte dovuto al fatto che molti combattenti professionisti se ne sono serviti nel corso della loro carriera; tra i pi\u00f9 celebri si possono citare gli ex campioni UFC Frank Mir, Georges St-Pierre, Holly Holm, Jon Jones e B.J. Penn."}
{"id": "6181978", "revid": "76963", "url": "https://it.wikipedia.org/wiki?curid=6181978", "title": "Jackie 'Butch' Jenkins", "text": "Biografia.\nFiglio dell'attrice teatrale Doris Dudley, fece il suo debutto cinematografico all'et\u00e0 di sei anni ne \"La commedia umana\" (1943), dopo che un talent scout della MGM lo aveva visto giocare su una spiaggia di Santa Monica ed era rimasto colpito dal suo buonumore. La sua interpretazione nella parte del fratello minore di Mickey Rooney fu ben accolta e per Jackie fu l'inizio di una breve ma intensa carriera di attore bambino.\nEntr\u00f2 a far parte di un gruppo di popolari attori bambini in forza alla MGM agli inizi degli anni 1940, con Elizabeth Taylor, Margaret O'Brien, Claude Jarman Jr. e Darryl Hickman. Il viso lentigginoso e i capelli arruffati ne facevano una figura in un certo modo lontana dall'immagine ideale dell'attore bambino dell'epoca, eppure Jackie riscosse proprio per quell'aria ordinaria un successo tale da rubare spesso la scena anche ad attori famosi.\nOttenne due importanti ruoli di supporto: in \"Gran Premio\" (1944) come il fratellino di Elizabeth Taylor e in \"Il sole spunta domani\" (1945) come il cuginetto e compagno di giochi di Margaret O'Brien. \nDivent\u00f2 poi protagonista in \"Boys' Ranch\" (1946), ispirato a un'esperienza di vita reale: un ranch in Texas, che forniva una casa e un'educazione a ragazzi disagiati. La MGM promosse il film come un successore de \"La citt\u00e0 dei ragazzi\" (1936). Jackie (\"Butch\") ne fu co-protagonista con James Craig, con il quale era gi\u00e0 apparso ne \"La commedia umana\". Da questo momento il nomignolo \"Butch\" rimarr\u00e0 per sempre legato al suo nome.\nJackie 'Butch' ebbe il ruolo di protagonista in altri due film, entrambi diretti da Fred Zinnemann: \"Mio fratello parla con i cavalli\" (1947) e \"La mamma non torna pi\u00f9\" (1947), ancora con James Craig.\nLa sua carriera si chiuse nel 1948 con altri tre importanti ruoli di supporto: in \"La sposa ribelle\" (1948), \"Summer Holiday\" (1948) e \"La legge del cuore\" (1948).\nSi ritir\u00f2 dalla recitazione all'et\u00e0 di undici anni, dopo aver sviluppato una leggera balbuzie, di origine nervosa. La madre era preoccupata per la sua educazione e per la costante pressione che la carriera cinematografica imponeva sul bambino e sull'intera famiglia.. Da adulto Jackie ricorder\u00e0 la sua esperienza attoriale con affetto, ma senza rimpianti; recitare non sempre lo aveva divertito e non si era mai aspettato di fare una carriera come attore. \nJenkins si allontan\u00f2 dal mondo dello spettacolo e intraprese nuove attivit\u00e0 in Texas, dove invest\u00ec con successo i propri risparmi di attore come azionario dell'East Texas Water System e proprietario di una catena di negozi di autolavaggio.\nMor\u00ec nel 2001, all'et\u00e0 di 63 anni, a Asheville nella Carolina del Nord."}
{"id": "6181979", "revid": "228587", "url": "https://it.wikipedia.org/wiki?curid=6181979", "title": "Cassa di Risparmio di Trieste", "text": "La Cassa di Risparmio di Trieste \u00e8 stata una banca italiana con sede a Trieste.\nStoria.\nNel 1842, perci\u00f2 in epoca austriaca, venne fondato a Trieste il Monte Civico Commerciale, una banca (la prima a Trieste in forma di persona giuridica) che concedesse prestiti ai piccoli commercianti e industriali. L'istituto era garantito dal Comune e dalla Borsa, e aveva sede nel Palazzo di quest'ultima.\nNell'ambito del Monte, per volere di Domenico Rossetti, fu creata la sezione autonoma di Cassa di Risparmio, i cui dipendenti erano un cassiere, un ragioniere e un usciere.\nNel 1877 il \"Monte Civico\" si trasform\u00f2 nella Cassa di Risparmio Triestina e nel 1890 l'istituto si trasfer\u00ec nella nuova sede, fatta costruire appositamente, e di cui la Banca utilizzava solo i due piani inferiori.\nDurante la prima Guerra mondiale la Cassa di Risparmio dovette trasferire le proprie riserve a Vienna e fu costretta a fare prestito al Governo Imperiale per le spese di guerra, ma cerc\u00f2 di erogare i minori importi possibili.\nFra le due Guerre furono aperte le filiali di Sesana, Monfalcone, Postumia, Grado e Muggia.\nLa legge di riordino delle casse di risparmio del 1927 costrinse la \"Cassa di risparmio di Postumia\" ad accorparsi con quella Triestina. Port\u00f2 inoltre all'emanazione di un nuovo Statuto, pi\u00f9 moderno.\nNel 1938, per allinearsi ai nomi delle consorelle, l'istituto cambi\u00f2 il nome in Cassa di Risparmio di Trieste.\nNel 1979 la Cassa di Trieste incorpor\u00f2 la \"Cassa di Risparmio dell'Istria\" di Pola, che dopo la seconda Guerra mondiale aveva sede provvisoria in esilio a Trieste.\nNel 1992, in seguito alla legge Amato la Cassa di Risparmio si sdoppi\u00f2: le attivit\u00e0 bancarie furono conferite alla CRTrieste-Banca s.p.a., mentre le attivit\u00e0 non lucrative diventavano Fondazione Cassa di Risparmio di Trieste.\nNel 1999 la Fondazione cedette il pacchetto di controllo della Banca al Gruppo \"UniCredito\". e l'anno successivo avvenne l'incorporazione in tale istituto."}
{"id": "6181980", "revid": "18323", "url": "https://it.wikipedia.org/wiki?curid=6181980", "title": "Aalborg Universitet", "text": ""}
{"id": "6181983", "revid": "339392", "url": "https://it.wikipedia.org/wiki?curid=6181983", "title": "Unione cattolica stampa italiana", "text": ""}
{"id": "6182010", "revid": "767487", "url": "https://it.wikipedia.org/wiki?curid=6182010", "title": "Scarlet Pages", "text": "Scarlet Pages \u00e8 un film del 1930 diretto da Ray Enright. La sceneggiatura si basa su \"Scarlet Pages\", un lavoro teatrale di Samuel Shipman e John B. Hymer andato in scena a Broadway il 9 settembre 1929. L'attrice Elsie Ferguson, protagonista dello spettacolo teatrale, ricopr\u00ec il ruolo di Mary Bancroft anche nel film.\nTrama.\nMary Bancroft, un'importante avvocato di New York, si rifiuta di sposare il procuratore distrettuale senza rivelare le ragioni del suo rifiuto. John Remington, il procuratore, scoprir\u00e0 che Mary ha una figlia, Nora Mason, una ballerina accusata dell'omicidio del padre.\nProduzione.\nIl film, prodotto dalla First National Pictures, venne girato a Burbank, nei Warner Brothers Burbank Studios al 4000 del Warner Boulevard.\nDistribuzione.\nIl copyright del film, richiesto dalla First National Pictures, Inc., fu registrato il 22 settembre 1930 con il numero LP1582.\nDistribuito dalla First National Pictures, il film usc\u00ec nelle sale cinematografiche USA il 28 settembre 1930."}
{"id": "6182020", "revid": "1543377", "url": "https://it.wikipedia.org/wiki?curid=6182020", "title": "Steve Komphela", "text": "Carriera.\nGiocatore.\nKomphela debutta in NSL Second Division (serie minore sudafricana) con il Klerksdorp City e dopo tre stagioni si trasferisce al con il quale nel 1992 vince il premio di \"giocatore dell'anno\".\nNella sua carriera Komphela ha giocato in 3 squadre dei campionati sudafricani (Klerksdorp City, Free State Stars e Kaizer Chiefs) e in due squadre turche (Gaziantepspor e \u00c7anakkale Dardanespor).\nAllenatore.\nKomphela nella sua carriera da allenatore ha debuttato solo in squadre delle serie sudafricane e nella nazionale sudafricana. Attualmente allena il Kaizer Chiefs che milita nella massima divisione sudafricana.\nNazionale.\nHa giocato nella nazionale sudafricana."}
{"id": "6182022", "revid": "120043278", "url": "https://it.wikipedia.org/wiki?curid=6182022", "title": "Lago \u010ceko", "text": "Il lago \u010ceko \u00e8 un piccolo lago d'acqua dolce situato in Siberia, nei pressi del fiume Tunguska Pietrosa, nell'odierno \u0116venkijskij rajon del Territorio di Krasnojarsk. La forma di questo lago ricorda vagamente una ciotola pi\u00f9 o meno ovale, lungo 708 metri, largo 364 metri e di circa 50 metri di profondit\u00e0.\nAlcuni scienziati ritengono che si tratti di un lago formatosi a seguito dell'impatto sul suolo terrestre di un asteroide o di una cometa, di 30-60\u00a0m di diametro, responsabile dell'Evento di Tunguska; il cratere, generatosi contemporaneamente all'impatto, si sarebbe poi riempito d'acqua grazie al fiume immissario Kimchu (che fa anche da emissario), dando cos\u00ec origine e forma al lago stesso.\nEt\u00e0 del lago.\nL'Evento di Tunguska, datato 30 giugno 1908, oltre ad aver creato il lago medesimo, fu un fatto caratterizzato innanzitutto da un'esplosione, seguita da una serie di cataclismi, fra cui distruzioni ed incendi su un'area di pi\u00f9 di 2.000\u00a0km\u00b2 della taiga siberiana. Alcuni suggeriscono che il lago, situato a circa 8 chilometri a nord-ovest dall'ipocentro dell'evento, venne a formarsi con la collisione di un frammento (di circa 18 m di diametro) staccatosi dall'asteroide mentre stava attraversando l'atmosfera terrestre.\nPossibili prove.\nUn'indagine del 1961 inizialmente stim\u00f2 che il lago doveva essere vecchio di almeno 5000 anni, sulla base di spessi metri di limo depositati sul fondo del lago. Tuttavia, un documento 2001 concluse che i vari sedimenti si formarono al momento dell'Evento di Tunguska. Una recente ricerca indica che solo un metro o poco pi\u00f9 dello strato di sedimenti sul fondo del lago \u00e8 di \"normale sedimentazione lacustre\", il che indica un lago molto pi\u00f9 giovane, di circa un centinaio di anni.\nAltri sondaggi indicano che il fondo del lago offre ulteriori ipotesi da impatto da meteorite, rivelando una forma conica sul letto del lago. Alcune letture magnetiche indicano anche su vari pezzi di roccia recuperati sul fondo del lago, che si trattino di frammenti provenienti proprio dal corpo celeste precipitato in loco.\nInoltre, nel 2009, alcuni ricercatori dell'Universit\u00e0 di Bologna studiarono il fondo del lago e, sulla base di alcune prove di sedimentazione, hanno ribadito le conclusioni del documento stilato nel 2001, ovvero che il Lago \u010ceko si form\u00f2 appunto al momento dell'Evento di Tunguska."}
{"id": "6182032", "revid": "1005847", "url": "https://it.wikipedia.org/wiki?curid=6182032", "title": "Regni dell'Uganda", "text": ""}
{"id": "6182034", "revid": "4711", "url": "https://it.wikipedia.org/wiki?curid=6182034", "title": "Brose Baskets", "text": ""}
{"id": "6182035", "revid": "1005847", "url": "https://it.wikipedia.org/wiki?curid=6182035", "title": "Province dell'Uganda", "text": ""}
{"id": "6182038", "revid": "281944", "url": "https://it.wikipedia.org/wiki?curid=6182038", "title": "Alberto Thorwaldsen", "text": ""}
{"id": "6182040", "revid": "768068", "url": "https://it.wikipedia.org/wiki?curid=6182040", "title": "Maschera funeraria di Tutankhamon", "text": "La maschera funeraria di Tutankhamon, nota anche come maschera di Tutankhamon, \u00e8 la maschera funeraria dell'antico faraone egizio Tutankhamon (1332-1323 a.C.). Fu scoperta dall'egittologo britannico Howard Carter nel 1922 nella tomba KV62 e si trova ora al Museo egizio del Cairo. \u00c8 una delle opere d'arte pi\u00f9 conosciute del mondo.\nSecondo quanto ha scritto l'egittologo Nicholas Reeves, la maschera \u00e8 \"non solo l'immagine quintessenziale della tomba di Tutankhamon, ma probabilmente anche il pi\u00f9 famoso oggetto proveniente dall'antico Egitto\".\nNel 2001, una ricerca ha permesso di appurare che la parte facciale della maschera, munita di fori per le orecchie (particolare insolito per un faraone, visto che erano riservati ai principi e alle donne) fu riassemblata e adattata, in quanto era stata originariamente creata per l'enigmatica regina Neferneferuaton; il nome regale di quest'ultima, Ankhtkheperura, fu individuato in un cartiglio parzialmente cancellato sul retro della maschera.\nScoperta.\nLa camera sepolcrale del faraone adolescente Tutankhamon fu scoperta nella Valle dei Re nel 1922, e aperta l'anno seguente. La squadra di Carter impieg\u00f2 altri due anni per raggiungere e aprire il pesantissimo sarcofago che conteneva la mummia del faraone. Il 28 ottobre 1925, Carter apr\u00ec il sarcofago pi\u00f9 interno, portando alla luce, per la prima volta dopo circa 3250 anni, la maschera d'oro. Scrisse nel suo diario:\nLa maschera fu rimossa dalla tomba nel dicembre del 1925, imballata e trasportata per 635 chilometri fino al Museo egizio del Cairo, dove \u00e8 in esposizione permanente.\nDescrizione.\nLa maschera \u00e8 alta 54 centimetri, larga 39,3 centimetri e profonda 49 centimetri. \u00c8 costituita da due strati d'oro di alta caratura, varianti nello spessore dai 1,5 ai 3 millimetri, per un peso di 10,23 chilogrammi. La cristallografia ai raggi-X ha determinato che la maschera contiene due differenti leghe d'oro: una, pi\u00f9 leggera, di 18,4 carati per il volto e il collo, e una di 22,5 carati per il resto della maschera.\nIl viso rappresenta un'immagine standardizzata del faraone, che gli archeologi individuarono anche in altri punti della tomba, soprattutto nelle due statue di guardiani a grandezza naturale che presidiavano l'accesso alla camera funeraria. Tutankhamon indossa il copricapo \"nemes\" sormontato dalle insegne regali del cobra (Uadjet) e dell'avvoltoio (Nekhbet), che simboleggiano il potere del faraone sull'Alto e Basso Egitto. Le orecchie presentano fori per gli orecchini, caratteristica che nell'arte egizia, \u00e8 generalmente riscontrabile per i soli donne e bambini.\nNell'oro che costituisce l'oggetto sono incastonati vetri colorati e gemme, fra cui lapislazzuli (il contorno degli occhi e le sopracciglia), quarzo (gli occhi), ossidiana (le pupille), corniola, feldspato, turchese, amazzonite e faience (incastonati nel pettorale).\nBarba.\nAl momento della scoperta, nel 1925, la barba d'oro del peso di 2,5 chili, decorata con dei lapislazzuli per rendere il motivo dell'intreccio, era separata dal mento; fu riattaccata nel 1944 mediante una giuntura in legno.\nNell'agosto del 2014, la barba cadde dalla maschera durante alcune operazioni di pulizia ordinaria. Gli impiegati del museo responsabili del danno utilizzarono una colla a presa rapida (resina epossidica) per riattaccarla; ovviamente si tratt\u00f2 di un grossolano intervento del tutto inadeguato (la barba, tra l'altro, fu riattaccata in una posizione errata). Il danneggiamento fu notato nel gennaio del 2015 e riparato da un team di restauratori tedeschi ed egiziani, sotto la guida del Dr. Christian Eckmann, che la riposizionarono accuratamente servendosi di cera d'api, una sostanza naturale gi\u00e0 in uso presso gli antichi egizi; inoltre provvidero a cancellare gli sfregi lasciati dalla colla inadatta, che i responsabili avevano gi\u00e0 tentato di occultare, allargando il danno. Nel gennaio del 2016 \u00e8 stato reso noto che otto impiegati del museo stavano per essere processati per aver pesantemente ignorato ogni procedura scientifica e professionale, sia per aver causato la caduta della barba che per i danni permanenti arrecati successivamente.\nIscrizione.\nLa parte posteriore della maschera reca 10 colonne verticali e 2 orizzontali di geroglifici, derivanti da una personalizzazione del capitolo CLI del \"Libro dei Morti\", di cui si hanno esempi sulle maschere funerarie fin dal Medio Regno, 500 anni prima di Tutankhamon; il testo, che richiama la protezione degli dei Ptah-Sokar, Thot, Anubi, Horus, nonch\u00e9 dell'intera Enneade, \u00e8 adattato specificamente al benessere di Tutankhamon nell'aldil\u00e0:\nCollana.\nBench\u00e9 solitamente non venga esposta insieme alla maschera, questa era completata da una collana composta da tre giri d'oro e dischetti di faience blu con terminazione a forma di fiore di loto e fermagli a forma di ureo.\nStruttura.\nDifferenti analisi radiografiche e ispezioni della maschera eseguite al Cairo nel 2001 e nel 2009 hanno consentito di individuare una serie di rivetti alla base della gola e una visibile linea di saldatura lungo i bordi del viso e del collo, nonch\u00e9 nella fascia frontale. Alla luce di tali analisi, \u00e8 possibile stabilire che la maschera \u00e8, in realt\u00e0, costituita da otto parti distinte:\nStato di conservazione.\nLa maschera di Tutankhamon mostra d'aver subito vari danni: perdita di estese parti della pasta vitrea blu dalla fronte e dal retro del nemes, specie dalla treccia posteriore; gran parte di questi danni furono causati da Carter nel tentativo di separare la maschera e la mummia dalle resine di imbalsamazione. Un secondo gruppo di danni \u00e8 visibile sulla fronte e sulla falda esterna: due fori brutalmente eseguiti in antico, evidentemente per fissare fermamente in posizione il flagello al corpo. Non \u00e8 ovviamente noto perch\u00e9 tali fori siano stati realizzati in maniera cos\u00ec cruda; durante la \"cerimonia di apertura della bocca\", il rituale prevedeva che la mummia regale fosse messa in posizione verticale e, forse, in tale posizione il flagello non restava ben fermo rischiando di cadere: ci\u00f2 potrebbe aver comportato la necessit\u00e0 di risolvere il problema estemporaneamente. Una terza area di danni \u00e8 riscontrabile nella parte anteriore sporgente, a destra, del \"nemes\": sembra infatti che questa sia stata sottoposta a un violento urto. La posizione e il tipo di danno suggeriscono che la maschera (e forse il completo allestimento funerario) possa essere caduta dalla posizione verticale gi\u00e0 all'interno della tomba. Tale ipotesi viene suffragata dalle stesse annotazioni di Carter che indica un certo numero di pezzi d'oro sparsi sul pavimento dell'entrata e dell'anticamera. Carter identific\u00f2 successivamente tali frammenti come parte del fianco della maschera."}
{"id": "6182045", "revid": "116258381", "url": "https://it.wikipedia.org/wiki?curid=6182045", "title": "Natale con Yoyo", "text": "Natale con Yoyo \u00e8 stato un programma per bambini in onda su Rai Yoyo condotto da Lorenzo Branchetti nel 2016 e nel 2017, realizzato dal Centro di produzione Rai di Torino.\nIl programma.\nIl programma viene trasmesso per la prima volta l'8 dicembre 2016 alle 18. In questo programma il conduttore insieme ad altri conduttori di programmi della medesima rete, far\u00e0 compagnia ai bambini ed ai genitori con ospiti, racconti, attrazioni, contenuti allegri e ricchi di significato proprio sulle festivit\u00e0 natalizie.\nEdizioni.\nPrima edizione (2016-2017).\nLa prima edizione del programma \u00e8 andata in onda tutti i giorni, dall'8 dicembre 2016 al 6 gennaio 2017, alle ore 18. Oltre alla conduzione di Lorenzo Branchetti (nel ruolo di Lorenzo), il programma ha visto la partecipazione di Oreste Castagna (nel ruolo di Gipo), Carolina Benvenga (nel ruolo di Carolina), Laura Carusino (nel ruolo di Laura o della Stella Marina), Greta Pierotti (nel ruolo di Fata Ariele) e dei pupazzi animati Lallo e Dod\u00f2, e ha ottenuto un grande successo, arrivando a toccare, nella puntata del 12 dicembre, 421.144 telespettatori medi.\nSeconda edizione (2017-2018).\nVisto il grande successo riscosso nella prima stagione, il programma \u00e8 stato rinnovato per una seconda edizione, che \u00e8 andata in onda, a differenza della prima, a partire dal 1\u00ba dicembre 2017, \u00e8 terminata il 6 gennaio 2018 ed \u00e8 stata condotta da Lorenzo Branchetti (nel ruolo di Lorenzo), insieme a Oreste Castagna (nel ruolo di Oreste), Carolina Benvenga (nel ruolo di Carolina), Laura Carusino (nel ruolo di Laura), Andrea Beltramo (nel ruolo di Andrea) e i pupazzi animati Lallo, Dod\u00f2 e Zarina."}
{"id": "6182050", "revid": "287204", "url": "https://it.wikipedia.org/wiki?curid=6182050", "title": "Shuhei Akasaki", "text": ""}
{"id": "6182057", "revid": "287204", "url": "https://it.wikipedia.org/wiki?curid=6182057", "title": "Shoma Doi", "text": ""}
{"id": "6182058", "revid": "287204", "url": "https://it.wikipedia.org/wiki?curid=6182058", "title": "Yukitoshi Ito", "text": ""}
{"id": "6182060", "revid": "287204", "url": "https://it.wikipedia.org/wiki?curid=6182060", "title": "Yuma Suzuki", "text": ""}
{"id": "6182092", "revid": "1342115", "url": "https://it.wikipedia.org/wiki?curid=6182092", "title": "Pietro Germano", "text": "Biografia.\n\u00c8 stato senatore per il Partito Comunista Italiano nella VI legislatura della Repubblica Italiana, dal 1972 al 1976."}
{"id": "6182093", "revid": "800530", "url": "https://it.wikipedia.org/wiki?curid=6182093", "title": "Oscar Pelliccioli", "text": ""}
{"id": "6182094", "revid": "729019", "url": "https://it.wikipedia.org/wiki?curid=6182094", "title": "Needmore (contea di Bailey)", "text": "Needmore \u00e8 una comunit\u00e0 non incorporata degli Stati Uniti d'America della contea di Bailey nello Stato del Texas.\nGeografia fisica.\nNello Stato del Texas, quattro piccole comunit\u00e0 condividono il nome \"Needmore\", di cui due si trovano nella regione del Llano Estacado. Needmore (contea di Terry) si trova circa a sud-est di Needmore (contea di Bailey). Entrambe sono comunit\u00e0 agricole rurali con sgranatrici di cotone.\nNeedmore (contea di Bailey) si trova poco pi\u00f9 ad est del centro della contea, circa a sud di Muleshoe, il capoluogo della contea, e a nord del Muleshoe National Wildlife Refuge. Si trova all'incrocio tra la Texas State Highway 214 e la Farm Road 298 tra le piccole comunit\u00e0 di Baileyboro ad ovest e Circle Back ad est.\nIl terreno che circonda Needmore \u00e8 costituito da pianure piane che in passato erano coperte da vegetazione di prati. Oggi, ad eccezione del Muleshoe National Wildlife Refuge, la prateria di corteccia \u00e8 stata sostituita da un coltivato arato, dove vengono coltivati cotone, sorgo e frumento invernale. A sud e ad ovest di Needmore sono presenti numerosi laghi poco profondi chiamati \"playas\". La maggior parte di questi possiedono acqua per un breve periodo di tempo dopo che la pioggia poi si asciuga e rimane asciutto per lunghi periodi. Alcune delle grandi saline offrono un importante rifugio per il volo migratorio tra Canada e Messico, come decine di migliaia di gru canadesi."}
{"id": "6182096", "revid": "1654832", "url": "https://it.wikipedia.org/wiki?curid=6182096", "title": "Maria Chiappelli", "text": "Biografia.\nNata a Macerata nel 1902, figlia di Ludovico Zdekauer, uno studioso nato a Praga, naturalizzato italiano e docente di storia del diritto romano all'Universit\u00e0 di Macerata, Maria Zdekauer nel 1920 sposa l'incisore e pittore toscano Francesco Chiappelli e si trasferisce a Firenze.\nNelle sue opere studia e rappresenta i sentimenti pi\u00f9 profondi dell'animo umano, come l'amore materno. Nel 1930 pubblica sul periodico \"Comoedia\", la commedia in tre atti \"Giri d'acqua\". La sua opera pi\u00f9 significativa \u00e8 la raccolta di racconti autobiografici \"L'oca minore\", pubblicata nel 1940 da Bompiani.\nHa tradotto alcune opere del francese Antoine de Saint-Exup\u00e9ry.\nNel 1960 con \"Lettera incompiuta\" vince, \"ex aequo\" con Giuseppe D'Agata ed Elsa De Giorgi, il Premio Viareggio nella sezione \"Trattato sull'armistizio dell'8 settembre 1943\" .\nMuore a Lido di Camaiore, a cinquantanove anni, nel 1961.\nBibliografia.\nEnzo Ronconi (a cura di), \"Dizionario della letteratura italiana contemporanea\", 2 voll., Firenze, Vallecchi, 1973."}
{"id": "6182097", "revid": "1305772", "url": "https://it.wikipedia.org/wiki?curid=6182097", "title": "Tonelagee", "text": "Il Tonelagee (in gaelico irlandese T\u00f3in le Gaoith) \u00e8 una montagna dei monti Wicklow (Irlanda), la terza per altezza dopo il Lugnaquilla e il Mullaghcleevaun.\nGeografia.\nLa montagna, dell'altezza di 817\u00a0m e con una prominenza topografica di 202\u00a0m, \u00e8 collocata a nord-est del Wicklow Gap. Il crinale prosegue in direzione nord verso il Mullaghcleevaun (847\u00a0m). Per le sue caratteristiche di altitudine e di prominenza topografica il Tonelagee viene incluso tra i Marilyn. A nord-est del suo punto culminante si trova un lago chiamato Laugh Ouler.\nSulla cima si trova un pilastrino trigonometrico in cemento. Il panorama dal punto culminante comprende le principali cime dei monti Wicklow, un lungo tratto della costa orientale irlandese con, in Galles.\nAccesso alla cima.\nLa via di salita che parte dal Wicklow Gap non richiede particolari abilit\u00e0 escursionistiche o alpinistiche, ma \u00e8 consigliabile essere provvisti di vestiti e calzature adeguati nonch\u00e9 una discreta forma fisica. Un altro itinerario per l'accesso al Tonelagee parte dalla cascata Glenmacnass e passa per il Lough Ouler.\nTutela naturalistica.\nLa montagna e l'area circostante sono incluse nel Parco nazionale dei Monti Wicklow."}
{"id": "6182101", "revid": "1342115", "url": "https://it.wikipedia.org/wiki?curid=6182101", "title": "Luigi Borsari (politico)", "text": "Biografia.\nNel 1942 si iscrisse al Partito Comunista Italiano e durante la seconda guerra mondiale combatt\u00e9 nella resistenza quale comandante del raggruppamento brigate \"Aristide\" dei Gruppi di Azione Patriottica della bassa modenese. Fu sindaco di Cavezzo e vicepresidente della Provincia di Modena. Negli anni 1950 venne arrestato ed incarcerato per 20 mesi durante la repressione scelbiana.\nVenne eletto alla Camera dei deputati nel 1963 e al Senato della Repubblica nel 1968 e 1972.\nMor\u00ec a Modena all'et\u00e0 di 61 anni."}
{"id": "6182108", "revid": "15756", "url": "https://it.wikipedia.org/wiki?curid=6182108", "title": "Azoth", "text": "L'Azoth (o \"Azoto\"), in alchimia, \u00e8 un solvente o un farmaco universale, affine ad altre sostanze sottili come l'etere o l\"'alkahest\", che si otterrebbe disciogliendo lo spirito vitale nascosto nella materia grossolana. A partire dall'\"azoth\" sarebbe stato possibile cristallizzare la pietra filosofale e operare ogni sorta di trasmutazione: esso fu perci\u00f2 oggetto della visione e delle ricerche di svariati alchimisti.\nSimbolizzato a volte dal caduceo, l'\"azoth\" riassumeva in s\u00e9 una formula occulta, o costituiva anche un'espressione poetica per indicare il mercurio, elemento considerato il sostrato primordiale di ogni metallo, come nella terminologia utilizzata da Paracelso:\nEtimologia.\nIl termine si presta ad essere ricondotto a diverse etimologie. In quanto vocabolo del latino medievale, esso nasce da un'alterazione di \"azoch\", originariamente derivato secondo gli orientalisti dall'arabo \"al-z\u0101'b\u016bq\", che significa appunto \u00abmercurio\u00bb, oppure dal termine sufi \"el-dhat\", o \"ez-zat\", proveniente dal persiano \"az-zauth\", traducibile con \u00abessenza\u00bb, \u00abquiddit\u00e0\u00bb, o \u00abrealt\u00e0 interiore\u00bb. In virt\u00f9 del suo significato, \"Azoth\" era usato sostanzialmente quale sinonimo stesso della pietra \u00abnascosta\u00bb.\nSi pu\u00f2 tuttavia individuare in \"Azoth\" anche un acronimo cabbalistico costituito da 4 lettere (A-Z-\u03a9-Th):\nle caratteristiche di contenere in s\u00e9 l'inizio e la fine di tutto erano quelle attribuite appunto al mercurio, che in quanto veicolo di collegamento fra cielo e terra, era assimilato all'etere filosofico, cio\u00e8 la sostanza con cui si riteneva intessuta l'Anima del mondo che permeava di s\u00e9 l'intero universo.\nLa parola \"Azoth\" appare legata secondo la \u00ablingua degli uccelli\u00bb anche al suono \"Ain Soph\", che nella cabala ebraica \u00e8 la sostanza fondamentale generatrice delle dieci Sephirot di cui \u00e8 composta.\nVi \u00e8 da aggiungere infine che in alcune lingue, soprattutto slave, ma anche in altre come il francese e l'italiano, \"Azoth\" \u00e8 il nome che designa l'elemento chimico azoto: in questo caso l'etimologia \u00e8 formata dall'alfa privativo greco \u03b1 + \u03b6\u03c9\u03ae, che vuol dire \u00absenza vita\u00bb, espressione in cui era implicita l'idea di un catalizzatore inerte e tuttavia potenzialmente attivo, in grado di dare vita alla materia se opportunamente trattato al contatto con essa. Come l'\"azoth\", inoltre, il gas che da lui prende il nome \u00e8 caratterizzato da un ciclo continuo che tutto pervade.\nRicorrenze.\nLa parola ricorre negli scritti dei primi alchimisti, come Zosimo, Maria la Giudea, Olimpiodoro, Jabir ibn Hayyan conosciuto come Geber.\nInnumerevoli riferimenti all'\"Azoth\" si trovano nei trattati alchemici successivi, come il \"Liber de compositione alchimiae\" di Morienus Romanus, lo \"Speculum Alchimiae\" di Arnaldo de Villanova, il \"Liber Azoth\" di Paracelso, e in tutta la letteratura di ispirazione paracelsiana e rosacrociana. L'alchimista svizzero Paracelso, in particolare, avrebbe conosciuto questo termine dall'insegnamento sufi appreso in Medio Oriente, rendendo poi celebre in Occidente il suo utilizzo come sinonimo di farmaco mercuriale.\nNumerosi furono anche i disegni esoterico-allegorici raffiguranti l'\"Azoth\" e le modalit\u00e0 di servirsene ai fini della Grande Opera alchemica. Gli esempi principali includono la \"Monade geroglifica\" del dottor John Dee (1564), e l\"'Azoth dei Filosofi\" di Basilio Valentino, un dialogo pubblicato per la prima volta in latino e in tedesco nel 1613, e quindi in francese nel 1624.\nL'occultista francese Eliphas L\u00e9vi, nella sua opera del 1856 \"Dogmi e rituali dell'Alta Magia\", chiama \"Azoth\" l'Anima universale, da lui assimilata ad una sostanza eterica diffusa. Egli ne parla come di un'essenza bipolare, distinguendone due aspetti, uno positivo e l'altro negativo, denominati con i termini ebraici \"Od\" (luce attiva) e \"Ob\" (forza passiva), i quali trovano una sintesi nell\"'Aur\", e che sarebbe possibile influenzare tramite corrispondenti rituali magici. Nel suo studio dei Tarocchi e della Kabbalah, con cui associ\u00f2 una lettera ebraica ad ogni arcano maggiore, L\u00e9vi identific\u00f2 la carta finale del Mondo con la Taw, designandola \"Azoth\" quale nome di Dio compiutamente realizzato.\nAnalogamente Aleister Crowley attribuiva all'\"Azoth\" la capacit\u00e0 di collegare in s\u00e9 l'inizio e la fine di tutto, come nell'\"ouroboros\", il serpente che si morde la coda in un ciclo continuo."}
{"id": "6182110", "revid": "300067", "url": "https://it.wikipedia.org/wiki?curid=6182110", "title": "N\u00f3ra Bujdos\u00f3", "text": ""}
{"id": "6182113", "revid": "117746328", "url": "https://it.wikipedia.org/wiki?curid=6182113", "title": "Secular Talk", "text": "Secular Talk, conosciuto anche come The Kyle Kulinski Show, \u00e8 uno show americano progressista che viene trasmesso tramite radio e online. Lo show \u00e8 presentato dal commentatore e opinionista politico Kyle Kulinski, cofondatore dei Justice Democrats. Il commentario e l'analisi politica di questo \"talk show\" \u00e8 prettamente centrato su argomenti d'attualit\u00e0 e politica americana dalla personale prospettiva di Kulinski, a volte aggressiva, a volte sarcastica o parodica, se non macchiettistica, da cui il pubblico trae profondo interesse grazie anche alla capacit\u00e0 del presentatore d'inframezzare il serio col faceto senza perdere mai la puntualit\u00e0 e liturgia del pundit.\nLo show \u00e8 stato lanciato nel 2008 come una fonte di notizie indipendente, ma venne aggiunta al The Young Turks Network nel 2014.\nDa aprile 2016, \u00e8 il quinto canale di informazione e politica per visualizzazioni negli Stati Uniti, classificandosi appena dietro il canale ufficiale della casa bianca.\nFormat e contenuto.\nCon il suo primo video caricato il 21 aprile 2008 su Youtube, \"Secular Talk\" presenta Kyle in uno studio mentre parla di eventi politici recenti spesso criticando l'establishment del Partito Democratico e Repubblicano. \nInclude spesso video di una trasmissione o da internet prima di dare la propria opinione al riguardo.\nPresentatore.\nKyle Kulinski.\nKyle Kulinsky \u00e8 nato il 31 gennaio 1988 in Westchester County, New York da parenti di origini italiane e polacche. Fu cresciuto cattolico, ed era familiare con la Confraternity of Christian Doctrine (CCD). Durante la scuola superiore, inizi\u00f2 ad interessarsi di politica e religione."}
{"id": "6182114", "revid": "1873140", "url": "https://it.wikipedia.org/wiki?curid=6182114", "title": "Sundance Film Festival 2017", "text": "Il Sundance Film Festival 2017 ha avuto luogo a Park City, Utah, dal 19 gennaio al 29 gennaio 2017.\nIl programma dell'edizione \u00e8 stato annunciato il 30 novembre 2016. Per la prima volta il festival segnala, attraverso l'etichetta \"New Climate\", tutti i film che affrontano il tema del cambiamento climatico e della tutela ambientale."}
{"id": "6182115", "revid": "1391549", "url": "https://it.wikipedia.org/wiki?curid=6182115", "title": "Virginia City (Texas)", "text": "Virginia City \u00e8 una citt\u00e0 fantasma degli Stati Uniti d'America della contea di Bailey nello Stato del Texas.\nStoria.\nLa citt\u00e0 fu fondata il 13 marzo 1909 da Matthew C. Vaughn e Samuel D. McCloud su terre che furono acquistate nello stesso anno da una societ\u00e0 immobiliare dell'Iowa; nonostante i tentativi di attirare dei compratori dei lotti, l'impresa non ebbe successo e quattro anni dopo il sito, ove erano gi\u00e0 stati costruiti un albergo e alcuni negozi, fu completamente abbandonato."}
{"id": "6182116", "revid": "685503", "url": "https://it.wikipedia.org/wiki?curid=6182116", "title": "Quiddit\u00e0", "text": ""}
{"id": "6182118", "revid": "339392", "url": "https://it.wikipedia.org/wiki?curid=6182118", "title": "Etere (alchimia)", "text": ""}
{"id": "6182119", "revid": "685503", "url": "https://it.wikipedia.org/wiki?curid=6182119", "title": "Grande Opera (alchimia)", "text": ""}
{"id": "6182128", "revid": "729019", "url": "https://it.wikipedia.org/wiki?curid=6182128", "title": "Stazione di Tratalias", "text": "La stazione di Tratalias era una fermata ferroviaria a servizio del comune di Tratalias, posta lungo la dismessa linea Siliqua-San Giovanni Suergiu-Calasetta.\nStoria.\nLa nascita dell'impianto risale alla met\u00e0 degli anni venti del Novecento, periodo di realizzazione della rete ferroviaria pubblica a scartamento ridotto del Sulcis-Iglesiente portata avanti dalla Ferrovie Meridionali Sarde, che dello scalo sar\u00e0 l'unico gestore nel corso della sua storia. La costruzione della fermata fu conseguenza di un cambio del percorso rispetto al tracciato inizialmente progettato per la ferrovia, che avrebbe previsto il passaggio dei binari parallelamente alla SS 195 e la realizzazione di un impianto comune per la originaria borgata di Palmas (nel comune di San Giovanni Suergiu) e quella di Tratalias, che avrebbe avuto quindi il proprio scalo ferroviario di riferimento ad alcuni chilometri a sud dal proprio abitato.\nData l'impossibilit\u00e0 per l'amministrazione di Tratalias di realizzare una strada di collegamento con la stazione, il progetto fu modificato e la ferrovia fu deviata verso questo comune: con la modifica il sedime si svilupp\u00f2 immediatamente a nord dell'originario abitato di Tratalias dove sorse la fermata che fu infine inaugurata come l'intera rete FMS il 13 maggio 1926; con l'avvio dell'esercizio ferroviario dieci giorni dopo.\nL'impianto rimase in attivit\u00e0 sino al 1\u00ba settembre 1974, data di chiusura all'esercizio delle ferrovie gestite da FMS, il cui esercizio fu da allora sostituito da servizi di autocorse. L'ex scalo ferroviario, compreso ora tra il vecchio ed il nuovo centro abitato di Tratalias, fu disarmato negli anni successivi: di esso rimase in piedi il solo fabbricato viaggiatori, poi demolito negli anni duemila per lasciar posto ad una nuova costruzione.\nStrutture e impianti.\nDal 1974 lo scalo non \u00e8 pi\u00f9 attivo e l'infrastruttura ferroviaria in esso presente \u00e8 stata smantellata negli anni successivi.\nDurante l'attivit\u00e0 l'impianto, sebbene classificato dalle FMS come stazione, presentava caratteristiche di fermata, essendo dotato di un unico binario passante, avente scartamento da 950 mm e servito da una banchina, da cui si diramava un tronchino per il servizio merci. Lo scalo era dotato inoltre di un fabbricato viaggiatori avente pianta pressoch\u00e9 quadrata con estensione su due piani (pi\u00f9 tetto a falde in laterizi) e con due accessi sul lato binari.\nLa gestione del traffico ferroviario avveniva in loco, a cura del Assuntore della fermata.\nMovimento.\nNel periodo in cui fu attiva la fermata era servita dai treni delle Ferrovie Meridionali Sarde.\nServizi.\nL'impianto presentava una biglietteria a sportello e una sala d'attesa, ospitati nel fabbricato viaggiatori."}
{"id": "6182132", "revid": "380654", "url": "https://it.wikipedia.org/wiki?curid=6182132", "title": "Wonderland - Massacro a Hollywood", "text": ""}
{"id": "6182135", "revid": "281944", "url": "https://it.wikipedia.org/wiki?curid=6182135", "title": "Volo PIA 661", "text": ""}
{"id": "6182161", "revid": "757396", "url": "https://it.wikipedia.org/wiki?curid=6182161", "title": "Maccabi Tel Aviv B.C. 2013-2014", "text": "Questa voce raccoglie le informazioni riguardanti il Maccabi Tel Aviv B.C. nelle competizioni ufficiali della stagione 2013-2014.\nStagione.\nLa stagione 2013-2014 del Maccabi Tel Aviv B.C. \u00e8 la 60\u00aa nel massimo campionato israeliano di pallacanestro, la Ligat ha'Al.\nRoster.\n\"Aggiornato al 27 luglio 2018\""}
{"id": "6182170", "revid": "921573", "url": "https://it.wikipedia.org/wiki?curid=6182170", "title": "Ben Mankiewicz", "text": "Benjamin Frederick \"Ben\" Mankiewicz , questo il suo nome completo, \u00e8 una personalit\u00e0 televisiva americana. \u00c8 un presentatore su Turner Classic Movies ed \u00e8 stato un commentatore su \"The Young Turks\" e \"What the Flick?!\"\nPrimi anni di vita.\nMankiewicz \u00e8 nato a Washington \u00c8 il figlio di Holly (nata Jolley) e Frank Mankiewicz, cugino dello sceneggiatore Tom Mankiewicz, nipote dello sceneggiatore Herman J. Mankiewicz, e pronipote dello sceneggiatore, produttore e regista Joseph L. Mankiewicz. \u00c8 il fratello del reporter di NBC News Josh Mankiewicz. Suo cugino \u00e8 il fillmmaker/produttore televisivo Nick Davis.\nHa frequentato Georgetown Day High School, Tufts University, e Columbia University.\nCarriera.\nMankiewicz ha iniziato la sua carriera come reporter e presentatore per WCSC-TV (un affiliato CBS) a Charleston, South Carolina. \u00c8 entrato a far parte di WAMI a Miami, Florida nel 1998, dove \u00e8 stato presentatore di \"The Times\", uno show di informazione giornaliero e il programma principale della stazione.\nMankiewicz \u00e8 oggi il conduttore di \"Turner Classic Movies\". Quando ha fatto il suo debutto su TCM nel settembre del 2003, divent\u00f2 il solo secondo presentatore assunto nella storia del network.\nCome critico cinematografico, Mankiewicz ha co-presentato la serie televisiva \"At the Movies\" negli anni 2008-2009 e oggi \u00e8 co-conduttore dello show online \"What the Flick?!\" su \"The Young Turks Network\".\n\u00c8 un commentatore e ospite regolare del talk show su YouTube \"The Young Turks\", che ha co-fondato con Cenk Uygur e conduce \"TYT Sports\" e \"What the Flick?!\", due spinoff su \"The Young Turks Network\".\nMankiewicz ha fatto dei cameo nel telefilm \"The Bling Ring\" (2011) e il film d'azione \"White House Down\" (2013)."}
{"id": "6182174", "revid": "1573940", "url": "https://it.wikipedia.org/wiki?curid=6182174", "title": "Castello di Beaulieu", "text": "Il castello Beaulieu \u00e8 una rocca del XVIII secolo situato all'interno della giurisdizione della frazione di Havr\u00e9, ora nel comune di Mons, nella provincia di Hainaut, Vallonia, Belgio.\nStoria.\nNato come possedimento dei conti di Hainaut, nel XVIII secolo il castello divent\u00f2 di propriet\u00e0 della famiglia Duval per passare infine ai Meester di Heyndonck nel 1828 con la morte del cavaliere, ex-sindaco di Mons, Constant Duval."}
{"id": "6182182", "revid": "247222", "url": "https://it.wikipedia.org/wiki?curid=6182182", "title": "Un cocomero in discesa", "text": "Un cocomero in discesa \u00e8 un album del cantautore italiano Marcello Pieri, pubblicato dall'etichetta discografica Visa nel 1993.\nL'album, disponibile su long playing, musicassetta e compact disc, contiene il brano \"Femmina\", presentato al Festival di Sanremo nella sezione \"Novit\u00e0\" ed eliminato dopo la prima esecuzione."}
{"id": "6182183", "revid": "300067", "url": "https://it.wikipedia.org/wiki?curid=6182183", "title": "Daniel Popescu", "text": ""}
{"id": "6182186", "revid": "124314853", "url": "https://it.wikipedia.org/wiki?curid=6182186", "title": "China International Aviation &amp; Aerospace Exhibition", "text": "Il China International Aviation &amp; Aerospace Exhibition (in cinese: \u4e2d\u56fd\u56fd\u9645\u822a\u7a7a\u822a\u5929\u535a\u89c8\u4f1a), noto anche come Airshow China (\u4e2d\u56fd\u822a\u5c55) o Zhuhai Airshow (\u73e0\u6d77\u822a\u5c55), \u00e8 una manifestazione aeronautica internazionale che si svolge nei pressi della citt\u00e0 di Zhuhai, nella provincia del Guangdong.\nStoria.\nIl primo Airshow China si \u00e8 tenuto presso lo Zhuhai Jinwan Airport nel 1996. Da allora la manifestazione si \u00e8 ripetuta con cadenza biennale all'interno della stessa sede, nella quale \u00e8 possibile assistere a voli dimostrativi o esposizioni statiche di vari aeromobili.\nL'Airshow \u00e8 diventato un importante evento per i produttori aeronautici cinesi. Infatti durante le edizioni sono stati conclusi alcuni contratti di vendita da parte dei costruttori locali, come nel 2008 quando il costruttore cinese Comac ha venduto 25 aerei di linea regionale ARJ21-700 alla statunitense GE Commercial Aviation Services, sussidiaria della General Electric.\nNel 2016 si \u00e8 tenuta l'undicesima edizione, le altre edizioni si sono tenute negli anni: 1998 , 2000 , 2002 , 2004 , 2006 , 2008 , 2010 , 2012 e 2014 ."}
{"id": "6182192", "revid": "104458", "url": "https://it.wikipedia.org/wiki?curid=6182192", "title": "Cattedrale di Sveta Nedelja", "text": ""}
{"id": "6182196", "revid": "767487", "url": "https://it.wikipedia.org/wiki?curid=6182196", "title": "Sage the Gemini", "text": "\"Gas Pedal\" ha raggiunto la 29\u00aa posizione nella \"Billboard\" Hot 100, rendendola la prima top 40 hit di Sage; ha anche raggiunto la sesta posizione nella Hot R&amp;B/Hip-Hop Songs nel 2013. La canzone \"Red Nose\", prodotta da lui stesso, ha raggiunto la 54\u00aa posizione nella Hot 100 e la posizione numero 12 nella Hot R&amp;B Hip-Hop Songs. Entrambe le canzoni vengono dal suo EP di debutto, \"Gas Pedal\", che ha raggiunto la 29\u00aa posizione nella classifica R&amp;B/Hip-Hop Albums. Ha firmato con la Republic Records nell'agosto 2013. Il suo album in studio d'esordio, \"Remember Me\" \u00e8 stato pubblicato il 25 marzo 2014. Il suo secondo album in studio \"Bachelor Party\", \u00e8 stato programmato per il 2017 da Atlantic Records.\nBiografia.\nSage the Gemini \u00e8 nato a San Francisco, California. La sua famiglia si trasfer\u00ec a Fairfield, in California, quando aveva 6-7 anni. Inizia a registrare all'et\u00e0 di undici anni assieme a suo fratello, dopo aver comprato un microfono dal negozio Gordon's Music and Sound di Fairfield, California. La prima traccia che registra, a 14anni, s'intitola \"Made In China\". Woods prende spunto per il nome Sage the Gemini dal colore dei suoi occhi e dal suo segno zodiacale.\nCarriera musicale.\nNel 2008, Sage distribuisce il suo primo singolo, \"You Should Know\" su MySpace. Diventa una hit, generando pi\u00f9 di tre milioni di visualizzazioni in tutto il mondo. In seguito entra a far parte del Black Money Music Group. Per via dell'amicizia che lo lega al rapper Iamsu!, entra anche nel The HBK Gang. In seguito, Sage distribuisce i singoli \"Red Nose\" e \"Gas Pedal\" nel marzo 2013. Questi singoli diventano immediatamente delle hit, tanto da guadagnare abbastanza airplay per attirare la Republic Records che decide di firmare un contratto con lui nell'agosto 2013. La Recording Industry Association of America certifica \"Red Nose\" Oro e \"Gas Pedal\" Platino. Il 25 marzo 2014 Sage distribuisce il suo album in studio di debutto \"Remember Me\".\nNel 2015 ha collaborato con Juicy J, Kevin Gates e Future nel brano estratto dal film \"Fast &amp; Furious 7\" \"Payback\" e nel 2017 collabora con Jeremih e Ty Dolla Sign nel brano estratto dal film \"Fast &amp; Furious 8\" \"Don't Get Much Better\".\nVita privata.\nSage ha una figlia di nome Lai'lah Woods."}
{"id": "6182203", "revid": "324026", "url": "https://it.wikipedia.org/wiki?curid=6182203", "title": "Baywatch (film)", "text": "Baywatch \u00e8 un film del 2017 diretto da Seth Gordon con protagonisti Dwayne Johnson, Zac Efron e Alexandra Daddario.\nLa pellicola \u00e8 l'adattamento cinematografico dell'omonima serie televisiva statunitense andata in onda dal 1989 al 2001.\nTrama.\nIl tenente Mitch Buchannon \u00e8 il caposquadra dei bagnini delle spiagge di Emerald Bay, in Florida, assieme alle due fidate colleghe Stephanie Holden e C.J. Parker. Essendo rimasti liberi tre posti vengono indette delle selezioni, che vengono vinte dal borioso ex campione olimpico di nuoto Matt Brody, dall'intelligente Summer Quinn e dall'imbranato esperto di informatica Ronnie (al suo terzo tentativo e innamorato di C.J.). Nel frattempo giunge ad Emerald Bay la nuova proprietaria dell'esclusivo Huntley Club, Victoria Leeds, su cui pendono delle voci riguardo al fatto che sia a capo del traffico di una pericolosissima droga chiamata \"Flakka\".\nCome nella sua carriera olimpica, Brody non si cura minimamente dell'importanza di lavorare in gruppo e per questo Mitch lo tiene d'occhio (ospitandolo anche in casa sua) cercando inutilmente di fargli capire quanto Baywatch non sia semplicemente un gruppo di bagnini ma una famiglia che si occupa della sicurezza generale delle spiagge: per questo, quando viene ritrovato un primo cadavere sulla spiaggia collegato alle bustine di droga portate a riva dalla corrente, il gruppo si mette ad indagare, entrando spesso in conflitto con la polizia. Quando per\u00f2 il capitano Thorpe scopre che nessun bagnino era presente alla torre di guardia la mattina in cui viene ritrovato un secondo cadavere perch\u00e9 impegnati a svolgere le indagini, licenzia Mitch e il comando passa a Brody, che nel frattempo ha sviluppato un interesse ricambiato per Summer.\nDopo aver scoperto che tutti gli omicidi sono collegati fra loro e che sono in realt\u00e0 finalizzati a far ottenere a Victoria la propriet\u00e0 terriera di tutta la spiaggia, il gruppo di Baywatch capisce che la prossima vittima sar\u00e0 l'assessore Chun e pertanto si recano alla festa organizzata dalla Leeds sul suo yacht. Stephanie e C.J. salvano l'uomo mentre Summer e Brody trovano la droga nascosta sotto la barca; quando per\u00f2 questi due si dividono gli scagnozzi di Victoria colpiscono Brody facendogli perdere i sensi. La Leeds decide quindi di chiudere Matt dentro una gabbia e buttarlo in mare, ma Mitch interviene appena in tempo per salvarlo.\nI bagnini escogitano quindi un piano per fermare la Leeds, che intanto sta aspettando l'arrivo del suo elicottero per scappare: Ronnie e C.J., dopo essersi baciati, fanno partire i fuochi d'artificio per complicare il viaggio dell'elicottero, Stephanie e Summer rimangono a vegliare su Chun mentre Mitch e Brody si recano dalla Leeds. La donna riesce a catturare Matt, puntandogli una pistola alla tempia, e a sparare apparentemente a morte a Mitch; quest'ultimo, per\u00f2, dopo essersi punto con un riccio di mare (la cui puntura provoca una forte scarica di adrenalina) riesce a ritornare sulla barca e a puntarle contro un fuoco d'artificio che la fa saltare in aria. Fermata la Leeds il gruppo si riunisce e capisce che anche il capitano Thorpe era un alleato della donna, facendolo dunque arrestare.\nConclusa la missione Mitch ritorna al suo posto e comunica alle tre nuove reclute che hanno ufficialmente superato il tirocinio e che sono a tutti gli effetti dei membri del Baywatch. Matt, compresa l'importanza del lavoro di gruppo, comincia quindi a vigilare sulle spiagge assieme a Summer.\nProduzione.\nIl budget del film \u00e8 stato di 69 milioni di dollari.\nCast.\nPartecipano al film con dei camei gli attori David Hasselhoff e Pamela Anderson, protagonisti della serie tv.\nRiprese.\nLe riprese del film iniziano il 22 febbraio 2016 a Deerfield Beach. Mentre la serie televisiva era ambientata a Malib\u00f9 (California), il film \u00e8 ambientato nella Contea di Broward, in Florida. Altre riprese vengono effettuate a Miami e nello stato della Georgia tra Savannah e Tybee Island.\nPromozione.\nIl primo trailer del film viene diffuso l'8 dicembre 2016.\nDistribuzione.\nLa pellicola, inizialmente fissata per il 19 maggio, \u00e8 stata distribuita nelle sale cinematografiche statunitensi a partire dal 25 maggio 2017 ed in quelle italiane dal 1\u00ba giugno seguente.\nAccoglienza.\nCritica.\nIl film ha ricevuto recensioni molto negative dalla critica; sull'aggregatore Rotten Tomatoes riceve il 17% delle recensioni professionali positive, con un voto medio di 3,94 su 10 basato su 241 critiche, mentre su Metacritic ottiene un punteggio di 37 su 100 basato su 47 recensioni.\nNell'edizione dei Razzie Awards 2017 \u00e8 stato candidato per il peggior film, peggior attore, peggior prequel, remake, rip-off o sequel e peggior sceneggiatura, vincendo il premio speciale Razzie Rotten Tomatoes Award per il film pi\u00f9 brutto ma amato dal pubblico.\nIncassi.\nIl film ha incassato in tutto il mondo 177.856.751 dollari.\nSequel.\nDurante la proiezione anticipata del film tenutasi a New York, il produttore Beau Flynn ha condiviso con Variety i piani per un sequel che vedr\u00e0 il ritorno degli sceneggiatori Damian Shannon e Mark Swift assieme ai protagonisti Zac Efron e Dwayne Johnson; anche Alexandra Daddario dimostra di essere interessata al progetto."}
{"id": "6182204", "revid": "1543377", "url": "https://it.wikipedia.org/wiki?curid=6182204", "title": "Carpodacus subhimachalus", "text": "Il ciuffolotto dei ginepri (Carpodacus subhimachalus ()) \u00e8 un uccello passeriforme della famiglia dei Fringillidi.\nEtimologia.\nIl nome scientifico della specie, \"subhimachalus\", si compone del prefisso di origine latina \"sub\"- (\"sotto\") e \"himachal\", parola derivante dall'unione delle parole sanscrite \"hima\" (\"neve\") e \"acala\" (\"montagna\"), generalmente indicante la cordigliera pi\u00f9 meridionale dell'Himalaya (monti Mahabharat).\nDescrizione.\nDimensioni.\nMisura 19\u201320\u00a0cm di lunghezza, per 44-50 g di peso.\nAspetto.\nSi tratta di uccelli dall'aspetto robusto, muniti di testa tondeggiante con grandi occhi e becco conico breve ma robusto e arrotondato, ali allungate e coda dalla punta lievemente forcuta.\nIl piumaggio presenta dimorfismo sessuale: nei maschi, fronte, gola e petto sono di colore rosso cremisi, mentre l'area dorsale \u00e8 di un caldo colore bruno, con groppa e codione di color vinaccia, ventre e sottocoda biancastri, testa e fianchi grigi e ali e coda nerastre. Nelle femmine, invece, il pigmento rosso \u00e8 assente, sostituito nell'area facciale e pettorale dal giallo zolfo, mentre la colorazione corporea tende al grigio piuttosto che al bruno. In ambedue i sessi, becco e zampe sono di colore nerastro (il primo con tendenza a schiarirsi divenendo color avorio sugli orli e alla base, specialmente nella parte inferiore), mentre gli occhi sono di colore bruno scuro.\nBiologia.\nSi tratta di uccelli diurni, che si muovono in coppie o in gruppetti passando la maggior parte del tempo fra i cespugli o al suolo alla ricerca di cibo, mantenendosi in contatto costante fra loro mediante richiami trillanti.\nAlimentazione.\nLa dieta di questi uccelli \u00e8 perlopi\u00f9 granivora, componendosi in massima parte di semi, granaglie e pinoli, ma comprendendo anche bacche, germogli, boccioli e sporadicamente anche piccoli insetti.\nRiproduzione.\nSono presenti solo informazioni parziali riguardo all'evento riproduttivo di questi uccelli: ad esempio, si sa che i maschi corteggiano le femmine (molto verosimilmente si tratta di una specie monogama) esibendosi in battaglie canore fra loro, e che il periodo riproduttivo si estende probabilmente da maggio ad agosto. Molto probabilmente, tuttavia, la riproduzione dei ciuffolotti dei ginepri non si discosta significativamente, per modalit\u00e0 e tempistiche, da quanto osservabile negli altri carpodacini.\nDistribuzione e habitat.\nCome il nome scientifico suggerisce, il ciuffolotto dei ginepri abita le pendici meridionali della catena dell'Himalaya, dal Nepal centrale al Bhutan nord-orientale ed all'Arunachal Pradesh e nella rispettiva zona di confine col sud del Tibet: lo si trova tuttavia anche in Cina meridionale (Sichuan meridionale, Yunnan nord-occidentale) e nel nord della Birmania. Alcune popolazioni svernano anche pi\u00f9 a valle, nel sud del Bhutan ed in India nord-orientale (Meghalaya, Manipur e sud dell'Assam).\nL\"'habitat\" di questi uccelli \u00e8 rappresentato dalle aree submontane e montane a prevalenza di rododendro e (come intuibile dal nome comune) ginepro.\nSistematica.\nIl ciuffolotto dei ginepri \u00e8 stato a lungo classificato in un proprio genere monotipico, \"Propyrrhula\", al quale viene ancora ascritto da alcuni autori col nome di \"P. subhimachala\", mentre secondo altri andrebbe ascritto al genere \"Pinicola\" col nome di \"P. subhimachalus\", sottintendendone uno stretto legame col ciuffolotto delle pinete: studi genetici hanno tuttavia evidenziato che ambedue le tesi non sono corrette, e che questo uccello \u00e8 affine al genere \"Carpodacus\", nel quale viene classificato a tutt'oggi."}
{"id": "6182206", "revid": "122315", "url": "https://it.wikipedia.org/wiki?curid=6182206", "title": "Propyrrhula subhimachala", "text": ""}
{"id": "6182207", "revid": "122315", "url": "https://it.wikipedia.org/wiki?curid=6182207", "title": "Propyrrhula", "text": ""}
{"id": "6182208", "revid": "122315", "url": "https://it.wikipedia.org/wiki?curid=6182208", "title": "Pinicola subhimachalus", "text": ""}
{"id": "6182209", "revid": "380453", "url": "https://it.wikipedia.org/wiki?curid=6182209", "title": "Liga de Voleibol Superior Masculino 1991", "text": "La Liga de Voleibol Superior Masculino 1991 si \u00e8 svolta nel 1991: al torneo hanno partecipato 15 franchigie portoricane e la vittoria finale \u00e8 andata per la undicesima volta, la quarta consecutiva, ai Changos de Naranjito.\nRegolamento.\nLa competizione vede le quindici franchigie partecipanti divise in due gruppi, detti Sezione A e Sezione B, e posti in posizione gerarchica tra loro:"}
{"id": "6182215", "revid": "1714743", "url": "https://it.wikipedia.org/wiki?curid=6182215", "title": "Luigi I del Palatinato-Zweibr\u00fccken", "text": "Biografia.\nEra il pi\u00f9 giovane dei figli maschi di Stefano, conte palatino di Simmern-Zweibr\u00fccken e di sua moglie Anna di Veldenz, erede della contea di Veldenz, che egli aveva sposato nel 1409. Sebbene Anna fosse morta nel 1439, il suo vedovo non ottenne Veldenz dalla di lei famiglia fino al 1444. In quell'anno, Stefano decise come i suoi territori sarebbero stati divisi alla sua morte, assegnando Simmern al figlio maggiore, Federico, e Zweibrucken al figlio minore, Luigi, associandolo a Veldenz e gran parte della contea di Sponheim.\nFamiglia e figli.\nLuigi spos\u00f2 il 20 marzo 1454 a Lussemburgo Giovanna di Cro\u00ff, figlia del conte Antoine I de Cro\u00ff e Margherita di Vaud\u00e9mont. Ebbero i seguenti figli:"}
{"id": "6182243", "revid": "125591670", "url": "https://it.wikipedia.org/wiki?curid=6182243", "title": "Seventeen (gruppo musicale)", "text": "I Seventeen () anche come SEVENTEEN o SVT, sono un gruppo musicale sudcoreano, formatosi a Seul nel 2015 dalla Pledis Entertainment. Il gruppo \u00e8 composto da 13 membri: S.Coups, Jeonghan, Joshua, Jun, Hoshi, Wonwoo, Woozi, DK, Mingyu, The8, Seungkwan, Vernon e Dino. Il gruppo si esibisce come un unico gruppo, mentre alle volte i membri sono divisi in tre sotto unit\u00e0, ognuna con una diversa area di specializzazione: 'Hip-Hop Unit', 'Vocal Unit' e 'Performance Unit'.\nDal loro debutto, i Seventeen hanno pubblicato tre album in studio e dieci EP. I Seventeen sono considerati un gruppo idol \"auto-produttore\", con i membri coinvolti attivamente nel songwriting, nella coreografia e in altri aspetti della loro musica e performance.\nNome.\nIl nome \"Seventeen\" \u00e8 stato progettato come \"13 membri, 3 unit\u00e0 e 1 squadra\", questi rappresentano i 13 singoli membri divisi in 3 diverse unit\u00e0 (hip-hop, vocale e performance) che si riuniscono per formare un unico gruppo.\nStoria.\n2013-2015: Formazione e primi anni.\nA partire dal 2013, i Seventeen sono apparsi in una trasmissione live show chiamata \"Seventeen TV\" sulla piattaforma di streaming online Ustream. Lo spettacolo ha avuto pi\u00f9 stagioni in cui i training sono stati introdotti e hanno messo i loro talenti in pratica, con alcune stagioni che terminavano con dei concerti chiamati \"Like Seventeen.\" Prima del debutto, i Seventeen sono apparsi anche nel reality show \"Seventeen Project: Big Debut Plan\", trasmesso su MBC tra il 2 e il 26 maggio 2015. Lo spettacolo si \u00e8 concluso con il debutto del gruppo.\nI Seventeen hanno debuttato il 26 maggio con una live showcase trasmessa da MBC. Sono stati il primo gruppo K-pop maschile a debuttare con un live show di un'ora su un importante canale televisivo, con i compagni di etichetta Lizzy e Raina come presentatrici.\nTre giorni dopo, il loro primo EP \"17 Carat\" \u00e8 stato pubblicato in formato digitale. \"17 Carat\" \u00e8 diventato l'album K-pop pi\u00f9 longevo dell'anno negli Stati Uniti ed \u00e8 stato l'unico album esordiente ad apparire nella classifica \"10 Best K-Pop Albums of 2015\" di Billboard.\nIl 10 settembre \u00e8 stato pubblicato il loro secondo EP \"Boys Be\", che sarebbe poi diventato l'album pi\u00f9 venduto del 2015. Il successo dell'album \u00e8 valso i premi del gruppo ai Golden Disk Awards, ai Seoul Music Awards e ai Gaon Chart K-Pop Awards. I Seventeen sono stati anche l'unico gruppo k-pop nella lista di Billboard \"21 Under 21\u00a02015: Music\u2019s Hottest Young Stars\".\nI Seventeen hanno tenuto una serie di concerti dal titolo \"2015 Like Seventeen - Boys Wish\" dal 24 al 26 dicembre come celebrazione di fine anno a Seoul. Dopo il successo dei concerti, i Seventeen hanno tenuto due concerti correlati nel febbraio 2016, dal titolo \"Like Seventeen - Boys Wish Encore Concert.\"\n2016-2018: Primo album in studio, prima vittoria, Tour e popolarit\u00e0 crescente.\nIl primo album in studio dei Seventeen, \"Love &amp; Letter\", \u00e8 stato pubblicato il 25 aprile 2016. Oltre al successo nelle classifiche nazionali, l'album entr\u00f2 nella Oricon Weekly Pop Album Chart in Giappone. I Seventeen hanno ricevuto la loro prima vittoria in uno show musicale della MBC \"Show Champion\" con il singolo principale dell'album \"\"Pretty U\". \"Love &amp; Letter\" \u00e8 stato successivamente ripubblicato come versione riconfezionata il 4 luglio insieme al singolo principale \"Very Nic\"e\".\nLe promozioni sono state immediatamente seguite dal \"1\u00ba Asia Tour 2016 Shining Diamonds\" dei Seventeen, che comprendeva sedi in Corea del Sud, Giappone, Singapore, Indonesia, Australia e Cina. Il 5 dicembre il gruppo pubblica il suo terzo EP \"Going Seventeen\".\nI Seventeen hanno tenuto sei concerti in Giappone tra il 15 e il 24 febbraio con il nome di \"17 Japan Concert: Say The Name #Seventeen\". I concerti hanno attirato un totale di 50.000 spettatori nonostante il gruppo non abbia debuttato ufficialmente in Giappone. Il 1\u00ba aprile, i Seventeen sono diventati il primo gruppo idol ad avere una seconda stagione dello show One Fine Day dopo aver girato la serie durante il loro soggiorno in Giappone. La seconda stagione \u00e8 stata intitolata \"One Fine Day in Giappone\" ed \u00e8 stata creata in collaborazione tra l'emittente sudcoreana MBC e il network giapponese Music On! TV.\nIl quarto EP dei Seventeen, \"Al1\", \u00e8 stato pubblicato il 22 maggio 2017. Hanno raggiunto la prima posizione in Corea e hanno venduto oltre 330.000 copie entro la fine dell'anno.\nIl gruppo ha completato il suo primo tour mondiale, il \"2017 Seventeen 1st World Tour \"Diamond Edge\"\", durante il quale ha visitato tredici citt\u00e0 in Asia e Nord America, il 6 ottobre. Il 6 novembre, il gruppo ha pubblicato il suo secondo album \"Teen, Age\".\nI Seventeen hanno pubblicato un album speciale il 5 febbraio 2018, intitolato \"Director\u2019s Cut.\" Anche se \"Director\u2019s Cut\" conteneva tutte le tracce del precedente album \"Teen, Age\", \u00e8 stato promosso come album speciale invece di uno riconfezionato a causa della presenza di quattro nuove tracce, tra cui il singolo \"Thanks\". Cinque giorni dopo, la rivista Time ha incluso i Seventeen nella sua lista dei sei migliori gruppi k-pop da conoscere.\nI Seventeen hanno debuttato ufficialmente in Giappone il 30 maggio con il loro primo mini-album giapponese \"We Make You\". I Seventeen hanno pubblicato il loro quinto EP \"You Make My Day\" il 16 luglio. \"You Make My Day\" \u00e8 stata la loro prima pubblicazione ad essere premiata con lo status di platino. Le promozioni per questo album hanno avuto luogo tra i concerti \"Ideal Cut\" a Seoul e in concerti in programma in altri paesi dell'Asia.\n2019: Successo mondiale, riconoscimento internazionale e \"Semicolon\".\nI Seventeen pubblicano il loro sesto EP \"You Made My Dawn\" il 21 gennaio 2019. Il brano apripista \"Home\" diviene una pubblicazione molto popolare, vincendo dieci trofei nei programmi musicali settimanali (\"Music Bank, Music Core, Inkigayo, Show Champion, MCountdown\"). L'EP ottiene due corone triple che consistono in tre vittorie consecutive su uno degli show musicali settimanali, e anche un grande slam che consiste in pi\u00f9 trofei in conseguenza su \"Music Bank, Inkigayo, M Countdown, Show! Music Core e Show Champion\" in un unico periodo di promozione.\nIl 29 maggio, i Seventeen pubblicano il loro primo singolo giapponese \"\"Happy Ending\", che raggiunge la prima posizione nella Oricon Daily Singles Chart e riceve lo status di disco di platino da RIAJ. Il 24 giugno, i Seventeen annunciano il loro tour mondiale \"'Ode To You\"' con tappe in Asia, Nord America ed Europa. L'ultima tappa di questo tour \u00e8 stata successivamente annullata, presumibilmente a causa della pandemia di COVID-19 nel 2020.\nI Seventeen pubblicano il singolo digitale \"Hit\" il 5 agosto come estratto del loro terzo album in studio, \"An Ode\". Dopo la sua uscita, il 16 settembre, l'album vende 700.000 copie nella sua prima settimana, e concede il primo Daesang, o gran premio, del gruppo come 'Album dell'anno'. Viene anche acclamato dalla critica come il miglior album k-pop dell'anno da Billboard.\n2020-presente: \"Heng:gar\u00e6,\" \"Semicolon\" e \"Your Choice\".\nIl 1\u00ba aprile 2020, i Seventeen pubblicano il loro secondo singolo giapponese \"Fallin' Flower\", che prende il primo posto nella Oricon Daily Singles Chart e vende pi\u00f9 di 400.000 copie nella prima settimana, assicurandosi la prima posizione nella Japan Hot 100 Chart di Billboard. Il 13 maggio, i Seventeen pubblicano la prima puntata di \"Hit The Road\", una serie documentaria pubblicata sul loro canale YouTube. Il documentario segue il gruppo dietro le quinte del loro tour \"Ode to You\".\nIl 22 giugno, i Seventeen pubblicano il loro settimo EP \"Heng:gar\u00e6\". \"Heng:gar\u00e6\" ha venduto 1.000.000 di copie in meno di una settimana, rendendoli 'milioni seller' ufficiali e concedendo loro le certificazioni da entrambe le classifiche di Hanteo e Gaon. L'album si \u00e8 anche posizionato bene a livello globale, con una prima posizione in 27 classifiche iTunes Top Albums in tutto il mondo. Il 7 luglio, \"Heng:gar\u00e6\" raggiunge la prima posizione sulla Oricon Weekly Album Chart. I Seventeen diventano i primi artisti maschili stranieri in 12 anni a farlo, superando il precedente record stabilito dai Backstreet Boys.\nIl 9 settembre, i Seventeen pubblicano il loro secondo EP giapponese \"24H\". Con l'EP, i Seventeen sono il terzo gruppo sudcoreano a raggiungere la prima posizione nella classifica nipponica Oricon Weekly Album Chart con quattro album consecutivi, un'impresa che fu raggiunta l'ultima volta nel 1977 dalla band pop rock scozzese Bay City Rollers. Il 9 ottobre, \"24H\" ottiene la certificazione di platino da RIAJ per aver venduto pi\u00f9 di 250.000 copie.\nIl 19 ottobre, i Seventeen pubblicano il loro secondo album speciale \"Semicolon\" con il singolo \"Home;Run\". L'album ha fatto subito notizia, prima ancora della sua uscita, grazie al milione di copie vendute solo in pre-ordine, diventando il secondo album del gruppo a raggiungere il milione di marchi.\nIl 21 aprile 2021, i Seventeen pubblicano il loro terzo singolo giapponese \"Not Alone\"\".\nIl 18 giugno 2021 il gruppo pubblica il suo ottavo EP \"Your Choice\". In occasione del progetto, prima dell'EP i Seventeen pubblicano un singolo digitale come subunit\u00e0, con Wonwoo e Mingyu, intitolato \"Bittersweet (feat. Lee Hi)\" il 28 maggio.\nIl 19 luglio 2021 tutti i 13 membri dei Seventeen hanno rinnovato il contratto con la loro etichetta \"Pledis Entertainment\", prolungando la loro carriera musicale.\nFormazione.\nIl gruppo, che \u00e8 costituito da tredici membri, \u00e8 diviso in tre unit\u00e0, o \"team\": Hip Hop Team, Vocal Team e Performance Team. Ognuno di questi \u00e8 specializzato in un determinato ambito, rispettivamente rap, canto e danza.\nPremi.\nI Seventeen hanno guadagnato tre premi rookie nel loro anno di debutto, e da allora hanno guadagnato sei 'bonsangs', che sono premi principali, e un 'Daesang' o gran premio. Hanno anche ottenuto diversi premi per coreografia e performance di danza.\nIl 28 ottobre 2020, i Seventeen sono stati premiati con il 'Premier\u2019s Commendation' dal Primo Ministro della Corea del Sud per il loro contributo allo sviluppo della cultura e delle arti pop contemporanee della Corea del Sud.\nIl 29 aprile 2021, i Seventeen ricevono una nomination ai Billboard Music Awards (2021) insieme ad altri artisti di fama nel settore musicale."}
{"id": "6182249", "revid": "599013", "url": "https://it.wikipedia.org/wiki?curid=6182249", "title": "Youssef En-Nesyri", "text": "Caratteristiche tecniche.\n\u00c8 un attaccante longilineo dotato di buona velocit\u00e0, struttura fisica, mancino di piede, che grazie alla sua duttilit\u00e0 offensiva \u00e8 in grado di svariare su tutto il fronte d'attacco. Abile nel contropiede e nel gioco aereo, si dimostra caparbio nel capitalizzare palle vaganti da opportunista in area di rigore.\nCarriera.\nClub.\nMalaga.\nDopo avere iniziato a giocare a calcio in Marocco, nelle giovanili del Maghreb F\u00e8s e nell'Academi\u00e9 Mohammed VI, nell'estate 2015 si trasferisce in Spagna, al . Gioca per un anno nella squadra Juvenil A, e successivamente, invece di passare all', squadra filiale militante in Tercera, viene inserito in prima squadra dal tecnico Juande Ramos, che lo fa esordire alla seconda giornata di Liga, il 26 agosto 2016, sul campo dell', sfida finita 2-2 in cui entra al 77\u00ba. Il 20 settembre dello stesso anno segna il suo primo gol in carriera, nella gara casalinga di campionato contro l', siglando il 2-1 al 76\u00ba che completa la rimonta.\nLegan\u00e9s.\nDopo la retrocessione del club andaluso il 17 agosto 2018 si trasferisce al . Il 10 febbraio 2019 segna una tripletta nella vittoria per 3-0 sul Real Betis. In un anno e mezzo raccoglie globalmente con la maglia dei \"Pepineros\" 53 presenze segnando 15 reti.\nSiviglia.\nIl 16 gennaio 2020 passa al Siviglia per 20 milioni di euro, ovvero il valore della clausola rescissoria, firmando un contratto fino al giugno 2025. Il 9 febbraio successivo, segna la sua prima rete con la maglia andalusa, nella sconfitta in trasferta per 2-1 contro il . Il 20 febbraio successivo, nella gara di andata dei sedicesimi di finale di Europa League mette a segno una rete (la sua prima nelle coppe internazionali) nella partita giocata in trasferta e finita 1-1 contro i rumeni del ; questa rete si \u00e8 rivelata decisiva nella sfida di ritorno, giocata 7 giorni dopo, terminata 0-0. Il 1\u00ba marzo dello stesso anno \u00e8 decisiva una sua doppietta in campionato, nella sfida interna vinta per 3-2 contro l'. Il 9 gennaio del 2021 sigla la sua prima tripletta in maglia \"Rojiblancos\" nella vittoria interna per 3-2 contro il . Si ripete due settimane pi\u00f9 tardi, realizzando un'altra tripletta nella vittoria per 3-0 sempre in casa contro il .\nNazionale.\nDebutta con la nazionale marocchina il 31 agosto 2016 nella sfida amichevole pareggiata 0-0 contro l'Albania in trasferta a Scutari, giocando da titolare e rimanendo in campo fino alla sostituzione al 92\u00ba. Il 4 settembre dello stesso anno gioca la sua prima ufficiale, nelle qualificazioni alla Coppa d'Africa 2017, vincendo 2-0 in casa a Rabat contro S\u00e3o Tom\u00e9 e Pr\u00edncipe, giocando tutta la partita. Nel 2017 viene convocato per la Coppa d'Africa in Gabon. Il 20 gennaio 2017 segna il suo primo gol in nazionale nella seconda partita del girone di Coppa d'Africa, ad Oyem in Gabon contro il Togo, vinta per 3-1.\nViene convocato per i Mondiali 2018, rimpiazzando l'infortunato Badr Benoun, e segnando la rete del provvisorio 2-1 della squadra nordafricana, contro la Spagna di testa (partita finita poi 2-2).\nStatistiche.\nPresenze e reti nei club.\n\"Statistiche aggiornate al 23 maggio 2021\"."}
{"id": "6182250", "revid": "1185701", "url": "https://it.wikipedia.org/wiki?curid=6182250", "title": "Youssef En Nesyri", "text": ""}
{"id": "6182251", "revid": "729019", "url": "https://it.wikipedia.org/wiki?curid=6182251", "title": "Castello di Anvaing", "text": "Il castello di Anvaign \u00e8 un'antica rocca situata sul Rhosnes, affluente della Schelda, all'interno della giurisdizione della frazione del comune di Frasnes-lez-Anvaing, nella provincia di Hainaut, Vallonia, Belgio. Il castello \u00e8 classificato come importante sito per il patrimonio culturale della Vallonia dal 1972.\nStoria.\nOrigini.\nNon si hanno molte informazioni circa i vari edifici che hanno preceduto la ricostruzione del castello nel 1561 ma la presenza di una fortezza nel luogo \u00e8 attestata dal 1127, epoca della prima crociata.\nIl castello \u00e8 stato fortemente modificato nel 1800. In questo ristrutturamento dell'edificio \u00e8 probabile che sia stata adottata la pianta rettangolare del vecchio sistema difensivo.\nI primi occupanti riconosciuti del maniero sono stati i Roubaix, ai quali poi successe la famiglia Lannoy, antica casa al servizio dei sovrani francesi e dei duchi di borgognesi.\nCapitolazione del 28 maggio 1940.\nIl castello di Anvaing \u00e8 il luogo storico in cui venne firmata la capitolazione dell'esercito belga il 28 maggio 1940 alle truppe naziste; i plenipotenziari del Belgio arrivarono presso il castello alle ore 09:35. Alle 09:40 il generale Olivier Derousseaux, il comandante di Liagre ed il maggior generale Friedrich Paulus vennero ricevuti dal generale Walter von Reichenau. Lo scambio delle firme si svolse dopo soli venti minuti, alle ore 10:00, presso la sala da pranzo del castello. Un ufficiale tedesco spar\u00f2 un colpo in aria per festeggiare; l'impatto del proiettile \u00e8 ancora visibile nel soffitto della salone da pranzo del palazzo."}
{"id": "6182255", "revid": "767487", "url": "https://it.wikipedia.org/wiki?curid=6182255", "title": "Fernando Llorente Ma\u00f1as", "text": "Carriera.\nClub.\nIl 1\u00ba luglio 2015 viene acquistato dalla squadra rumena dell'."}
{"id": "6182260", "revid": "787565", "url": "https://it.wikipedia.org/wiki?curid=6182260", "title": "Reina Mar\u00eda Luisa (1791)", "text": "Il Reina Mar\u00eda Luisa fu un vascello di linea spagnolo da 112 cannoni che prest\u00f2 servizio nell'Armada Espa\u00f1ola tra il 1791 e il 1815.\nCostruzione.\nRealizzato nei Reales Astilleros de Esteiro di El Ferrol, sui piani costruttivi elaborati dal tenente generale e ingegnere navale Jos\u00e9 Joaqu\u00edn Romero y Fern\u00e1ndez de Landa fu uno dei 9 vascelli della classe \"Meregildos\" o \"Santa Ana\" dal nome della prima unit\u00e0. Le altre unit\u00e0 della classe erano \"Santa Ana\", \"Mejicano\", \"Conde de Regla\", \"Salvador del Mundo\", \"Real Carlos\", \"San Hermenegildo\", \"Pr\u00edncipe de Asturias\" e costituirono il nerbo della flotta spagnola durante le guerre napoleoniche. Dal 18 marzo 1809 il vascello cambi\u00f2 il nome in \"Fernando VII\".\nStoria.\nIl vascello di primo rango \"Reina Mar\u00eda Luisa\" fu realizzato presso il cantiere navale di El Ferrol, ed entr\u00f2 in servizio con un armamento di 112 cannoni disposti nel seguente ordine: 30 cannoni da 36 libbre nella prima batteria, 32 da 24 nella seconda, 32 da 18 nella terza, 12 da 8 sul cassero e 6 da 8 sul castello di prua. Un errore di costruzione fece s\u00ec che il \"Reina Mar\u00eda Luisa\" risultasse pi\u00f9 lungo in chiglia di tre piedi e mezzo rispetto alle altre unit\u00e0 della sua classe. In conseguenza di questo, e valutato il costo e la perdita di tempo che avrebbe comportato rimediare all\u2019errore, su decisione del Capitano generale del Dipartimento di El Ferrol fu deciso di completare il vascello. Una volta varato il \"Reina Mar\u00eda Luisa\" risultava avere un pescaggio a poppa di 1 piede e 10 pollici in pi\u00f9 rispetto alle altre unit\u00e0 della classe, e di 11 pollici in meno a prora, disponendo di migliore tenuta in mare.\nLa guerra contro la Francia rivoluzionaria.\nNel marzo del 1793 il governo spagnolo dichiar\u00f2 guerra alla Repubblica Francese, e il tenente generale Juan de L\u00e1ngara y Huarte assunse il comando dell'Escuadra del Oc\u00e9ano, forte di 18 navi di linea e sei fregate, alzando la sua insegna sul vascello \"Reina Maria Luisa\". Al comando di essa oper\u00f2 nel Mediterraneo in combinazione con quella inglese agli ordini del viceammiraglio Sir Samuel Hood. Nell'agosto dello stesso anno la squadra combinata si impossess\u00f2 del porto e dell'arsenale di Tolone, catturando parte delle navi francesi presenti in rada. I rapporti tra i due alleati non furono mai dei migliori, e si ebbero anche manovre minacciose da parte della navi spagnole. \nNel mese dicembre le truppe dell'esercito francese riconquistarono le posizioni dominanti attorno alla citt\u00e0, rendendo impossibile la permanenza delle truppe e della formazione navale alleata a Tolone. A partire dal 14 dello stesso mese gli inglesi iniziarono le operazioni di evacuazione, cui presero parte le sue navi imbarcando molti cittadini francesi di fede monarchica che cercavano di fuggire all'inevitabile rappresaglia repubblicana.\nNel 1794 fece parte della scorta al vascello \"San Joaqu\u00edn\", al comando di don Jos\u00e9 de Ezquerra y Guirior, che salp\u00f2 per Livorno dove imbarc\u00f2 il Duca di Parma che doveva sposare la principessa Maria Luisa. Il 14 febbraio 1795 partecip\u00f2 alla difesa della citt\u00e0 di Rosas, catturando in combattimento la fregata francese \"Iphig\u00e9nie\". \nNel 1798, alzando l\u2019insegna del tenente generale Domingo de Nava, contribu\u00ec alla difesa di Cadice contro l\u2019attacco portato dai britannici e poi si port\u00f2 a Brest dove rimase fino alla firma della pace di Amiens.\nRitornato in Patria nel corso del 1802, l\u2019anno successivo trasport\u00f2 a Livorno il nuovo Re d\u2019Etruria, ritornando poi a Cartagena.\nLa guerra contro l'Inghilterra.\nLa dichiarazione di guerra contro l'Inghilterra, avvenuta il 2 dicembre 1804, colse il vascello in forza alla squadra di Cartagena, forte di 8 vascelli di linea, e di due fregate. Il 2 marzo 1805 venne emesso il piano operativo per le forze navali franco-spagnole. Il 29 marzo dello stesso anno il brigadiere generale Jos\u00e9 Justo Salcedo y Arauco alz\u00f2 la sua insegna sul vascello \"Reina Mar\u00eda Luisa\". al comando del brigadiere Don Isidoro Garc\u00eda del Postigo. Nel mese di maggio, su ordine di Manuel Godoy principe de la Paz, Salcedo salp\u00f2 da Cartagena il 6 giugno, con l'intenzione di portarsi a Cadice con la sua squadra per riunirsi alla flotta combinata. Diverse avarie alle navi, e la mancanza di addestramento degli equipaggi lo indussero a ritornare a Cartagena, dove diede l'ancora l'11 giugno. Su insistenza di Godoy e di Gravina, egli salp\u00f2 nuovamente il 7 luglio, ma resosi conto dell'impossibilit\u00e0 delle sue navi a sostenere un combattimento, decise di ritornare in porto, dove venne successivamente bloccato da una squadra inglese agli ordini di Sir Richard Hussey Bickerton.\nDopo il ritorno della flotta combinata a Cadice, nell'ottobre del 1805 fu elaborato un nuovo piano strategico, che riservava alla squadra di Cartagena un funzione secondaria. Gli ordini di Godoy per Salcedo, recapitati per via gerarchica, arrivarono a Gravina da Aranjuez il 10 ottobre, e furono consegnati a Salcedo il 15 ottobre. Gravina non mand\u00f2 alcun ordine diretto a Salcedo dopo il consiglio di guerra tenutosi sulla nave ammiraglia della flotta combinata, il vascello francese da 80 cannoni \"Bucentaure\", durante il quale si prese la decisione di salpare per portarsi in Mediterraneo. Il 21 dello stesso mese avvenne la battaglia di Trafalgar, che vide la sconfitta della flotta franco-spagnola. Il 10 novembre Salcedo fu promosso al grado di Tenente generale, ed in quello stesso mese effettu\u00f2 con le sue navi alcune crociere di protezione al traffico commerciale, contro i corsari del nordafrica.\nIl 18 marzo 1809 il vascello cambi\u00f2 il nome in \"Fernando VII\".\nNel 1810, al comando del brigadiere generale Manuel de Posadas, navig\u00f2 accanto al vascello \"San Carlos\" ed a un'altra nave inglese da Gibilterra a Mah\u00f3n, ma durante il viaggio si apr\u00ec nello scafo una via d\u2019acqua che non pot\u00e9 essere riparata, ed al suo arrivo l\u2019unit\u00e0 fu posta in disarmo. Nel 1815 l\u2019unit\u00e0 risultava in cattive condizioni generali, ma le fu ordinato di recarsi da Mah\u00f3n a Cartagena per sottoporsi ad un indifferibile carenaggio. Al comando del capitano di fregata Vicente de Lama y Montes l\u2019unit\u00e0 salp\u00f2 con un piccolo equipaggio composto da 2 ufficiali, un pilota, 40 tra marinai e maestranze, e 60 uomini del Reggimento di Napoli. Tale equipaggio fu integrato da un ufficiale, due midshipmen e 60 marinai assegnati dalla fregata americana \"United States\", il cui capitano John Shaw, dovendo fare lo stesso viaggio, si era offerto di prestare assistenza. Effettuate alcune piccole riparazioni il \"Reina Mar\u00eda Luisa\" e la \"United States\" salparono il 4 dicembre 1815, con tempo bello, insieme alla corvetta americana \"Ontario\" e alla nave inglese \"Boyne\". L\u2019\"United States\" e il \"Fernando VII\" si separarono dalle altre due navi durante il passaggio a sud dell'isola di Cabrera, navigando con il tempo bello fino al 6 dicembre quando incontrarono una forte tempesta.\nNonostante gli sforzi compiuti dall'equipaggio, che gettarono in mare 13 cannoni e la quarta ancora per ridurre il peso, si aprirono nuove vie d\u2019acqua nella carena e si registrarono danni all\u2019albero maestro e avarie alla pompe di sentina. Il vascello naufrag\u00f2 il 10 dicembre al largo della costa africana, nell'insenatura di Buj\u00eda, ma tutti i membri dell\u2019equipaggio riuscirono a mettersi in salvo. \nI membri spagnoli vennero trattenuti dal Bey di Algeri fino a quando non fu rilasciato un brigantino algerino che era stato sequestrato in acque territoriali spagnole, il che ebbe luogo nel maggio 1816. Il consiglio di guerra per la perdita della nave si tenne il 21 giugno dello stesso anno, ed il comandante de Lama y Montes fu assolto da ogni capo di imputazione."}
{"id": "6182261", "revid": "1543377", "url": "https://it.wikipedia.org/wiki?curid=6182261", "title": "Haemorhous", "text": "Haemorhous \u00e8 un genere di uccelli passeriformi della famiglia dei Fringillidi.\nEtimologia.\nIl nome scientifico del genere, \"Haemorhous\", deriva dall'unione delle parole greche \"\u03b1\u1f31\u03bc\u03b1\" (\"haima\", \"sangue\") e \"\u03c1\u03ad\u03c9\" (\"rh\u00e9o\", \"scorrere\"), col significato di \"sangue che scorre\" (stessa etimologia della parola \"emorroidi\"), in riferimento al rosso della livrea dei maschi adulti.\nDescrizione.\nSi tratta di uccelli lunghi una quindicina di centimetri, dall'aspetto slanciato, muniti di ali allungate e appuntite e di coda dalla punta lievemente forcuta, nonch\u00e9 di becco robusto e grandi occhi.\nIl piumaggio \u00e8 generalmente di colore bruno dorsalmente, con ali e coda pi\u00f9 scure e singole penne orlate di scuro a dare un effetto screziato: nei maschi \u00e8 presente il colore rosso in estensione diversa a seconda della specie (da faccia e petto all'intera area ventrale e cefalica), assente nelle femmine, che mostrano livrea pi\u00f9 sobria e tendente al bruno-grigiastro.\nBiologia.\nSi tratta di uccelli diurni e granivori, che vivono perlopi\u00f9 in coppie, si riproducono a partire dalla tarda primavera e sono rigidamente monogami, dimostrandosi piuttosto territoriali durante il periodo riproduttivo.\nDistribuzione e habitat.\nIl genere \"Haemorhous\" presenta distribuzione neartica, coi vari membri diffusi dal sud del Canada al Messico centrale, dove occupano una variet\u00e0 di \"habitat\" che vanno dalle aree semidesertiche alle pinete montane, purch\u00e9 vi sia acqua a sufficienza e presenza di una copertura arborea o arbustiva adeguata.\nTassonomia.\nAl genere vengono ascritte tre specie:\nIl genere \u00e8 stato a lungo sinonimizzato con \"Carpodacus\", al quale le tre specie vengono spesso ascritte ancor oggi: tuttavia, le analisi del DNA mitocondriale hanno evidenziato che non solo i carpodachi americani sono geneticamente ben distinti da quelli asiatici (dai quali avrebbero cominciato a divergere nel medio Miocene, fra i 14 e i 12 milioni di anni fa), ma che si annidano nella trib\u00f9 dei Carduelini piuttosto che fra i Carpodacini, pur occupando al suo interno un clade molto basale e ben distinto dagli altri."}
{"id": "6182262", "revid": "709565", "url": "https://it.wikipedia.org/wiki?curid=6182262", "title": "Timpanometria", "text": "La timpanometria \u00e8 un esame utilizzato per testare la condizione dell'orecchio medio e la mobilit\u00e0 del timpano (Membrana timpanica) e della catena degli ossicini. Avviene creando variazioni di pressione dell'aria nel canale auricolare.\nLa timpanometria \u00e8 un esame obiettivo dell'orecchio medio. Non \u00e8 un test uditivo, ma una misurazione della trasmissione di pressione attraverso l'orecchio medio. Il test non \u00e8 usato per stabilire la soglia uditiva e i risultati dovrebbero essere interpretati insieme al test audiometrico.\nLa timpanometria \u00e8 un importante componente della valutazione audiometrica. Nella valutazione della perdita di udito, la timpanometria permette la distinzione tra perdita uditiva neurosensoriale e quella trasmissiva, anche con l'ausilio dei test di Weber e Rinne. Inoltre, in un primo approccio terapeutico, la timpanometria pu\u00f2 essere utile per la diagnosi dell'otite media, mettendo in evidenza presenza di versamento nell'orecchio medio.\nFunzionamento.\nUn tono di 226\u00a0Hz viene generato dal timpanometro nel canale auricolare, dove il suono colpisce la membrana timpanica, causando la vibrazione nell'orecchio medio, che si trasforma nella percezione conscia del suono. Parte di questo suono viene riflesso e percepito dallo strumento. La maggior parte dei problemi dell'orecchio medio sono il risultato dell'aumento di rigidit\u00e0 dell'orecchio medio stesso, che provoca la riflessione della maggior parte del suono.\nLa cedevolezza indica come l'energia viene trasmessa nell'orecchio medio. Lo strumento misura il suono riflesso ed esprime in una cedevolezza o, in termini tecnici, \"compliance\", scrivendo i risultati in un grafico detto \"timpanogramma\".\nNormalmente, la pressione dell'aria nel canale auricolare \u00e8 la stessa dell'ambiente esterno. Inoltre, sotto normali condizioni, la pressione dell'orecchio medio \u00e8 approssimativamente uguale a quella ambientale, in quanto la tuba di Eustachio si apre periodicamente per ventilare l'orecchio medio e riequilibrare la pressione. In un individuo sano, la maggior parte del suono \u00e8 trasmesso attraverso l'orecchio medio quando la pressione nel canale auricolare \u00e8uguale a quella nell'orecchio medio.\nProcedura.\nDopo un'Otoscopia (esame dell'orecchio con un otosocopio) per assicurarsi che il canale uditivo esterno sia pulito e non ci siano una perforazione timpanica, il test viene eseguito inserendo la sonda del timpanometro nel canale uditivo. Lo strumento cambia la pressione nell'orecchio, genera un tono puro e misura la risposta del timpano al suono a differenti pressioni. Questo produce una serie di misurazioni di come la \"compliance\" varia con la pressione; queste misurazioni vengono trascritte in un grafico, il timpanogramma.I timpanogrammi sono classificati in base alla forma del grafico . Un timpanogramma normale (a sinistra) \u00e8 detto di tipo A. C'\u00e8 una pressione normale nell'orecchio medio con una normale mobilit\u00e0 del timpano e degli ossicini. I timpanogrammi di tipo B e C possono rivelare un'alterata mobilit\u00e0 del sistema timpano-ossiculare e una sua maggiore resistenza al passaggio del suono. (Jerger 1970)"}
{"id": "6182265", "revid": "599013", "url": "https://it.wikipedia.org/wiki?curid=6182265", "title": "Mario Saccone", "text": ""}
{"id": "6182266", "revid": "599013", "url": "https://it.wikipedia.org/wiki?curid=6182266", "title": "Leopold Novak", "text": "Carriera.\nClub.\nIl 5 settembre 2016 viene acquistato dalla squadra rumena dell'."}
{"id": "6182268", "revid": "110157", "url": "https://it.wikipedia.org/wiki?curid=6182268", "title": "La fenice sul rogo", "text": "La fenice sul rogo o vero La morte di San Giuseppe (poi anche semplificato in La morte di San Giuseppe o anche Il transito di San Giuseppe) \u00e8 un oratorio in due parti composto nel 1731 da Giovanni Battista Pergolesi, su testo di Antonino Maria Paolucci. Esso (donominato \"melodrama\" sul libretto) costituisce in pratica il lavoro di esordio del compositore jesino e risale al periodo in cui egli si apprestava a concludere gli studi presso il Conservatorio dei Poveri di Ges\u00f9 Cristo di Napoli. Il titolo fa riferimento allegorico alla figura di Giuseppe (e di ogni uomo) che, morendo \"tra l'incendio infinito d'un inesausto ardore\" (l'amore di Dio), risorger\u00e0 dalle proprie ceneri, come la fenice, per essere destinato alla vita eterna.\nVicenda storica.\nNel 1731 giungevano a fine per il ventunenne Giovanni Battista Pergolesi i lunghi anni di studio come interno presso il Conservatorio dei Poveri di Ges\u00f9 Cristo di Napoli, dove non aveva mancato di mettersi in luce, riuscendo anche a pagarsi le spese con attivit\u00e0 prestate presso istituzioni religiose e salotti nobiliari, in qualit\u00e0 prima di cantore, poi di violinista. Nel 1729-1730 era stato 'capo paranza' (cio\u00e8 primo violino) in un gruppo di strumentisti e, secondo la tarda testimonianza di Giuseppe Sigismondo (1739-1826), erano stati soprattutto i Padri Filippini ad utilizzare regolarmente i suoi servigi artistici, cos\u00ec come quelli di altri 'mastricelli' (maestrini) del Conservatorio: fu proprio legata a questo ordine religioso la prima commessa importante che Pergolesi ottenne poco prima dell'uscita dalla scuola, e, il 19 marzo 1731, nell'atrio della loro chiesa napoletana, oggi detta dei Girolamini, dove avevano costituito la Congregazione di San Giuseppe, fu eseguito l'oratorio in due parti su testo di Antonino Maria Paolucci, \"La fenice sul rogo, o vero La morte di San Giuseppe\", il primo lavoro importante scritto dal compositore jesino.\nL'oratorio godette di una fortuna abbastanza notevole nel Settecento e nei primi decenni dell'Ottocento, fortuna attestata dal cospicuo numero di partiture ritrovate nelle biblioteche un po' di tutto il mondo. Per lungo tempo si era discusso tra gli studiosi sulla datazione del lavoro (se non sulla stessa correttezza della sua attribuzione a Pergolesi) ed ancora all'epoca della prima incisione discografica, nel 1990, Francesco Degrada non era stato in grado di arrivare a precisarla. Il rinvenimento, in unica copia, di un libretto pubblicato a Napoli nel 1737, ha consentito di portare una parola definitiva sulla questione, in quanto sullo stesso si legge la seguente \"avvertenza\": \u00abSi concede licenza di stamparsi, e di cantar[si il] presente Oratorio, ma non in chiesa, n\u00e9 [dove] st\u00e0 esposto il Santissimo Sacramento, [e per] le 24. ore sia il tutto gi\u00e0 terminato [Napoli li] 14 marzo 1731. Canonico don Pietro Marco Gizzio\u00bb.\nDopo la gi\u00e0 accennata esecuzione del 1990, avvenuta presso l'Auditorium \"Domenico Scarlatti\" di Napoli, sotto la bacchetta di Marcello Panni, con l'Orchestra \"Alessandro Scarlatti\" di Napoli della RAI, e con Bernadette Manca di Nissa nel ruolo di Maria Santissima, nel 1997 fu anche realizzata dall'AsLiCo di Milano una produzione in forma scenica, sempre diretta da Marcello Panni e per la regia di Pietro Medioli, che fu rappresentata anche a Cernobbio e l'anno successivo in Germania a Bonn. Un'ulteriore ripresa ha avuto luogo al Teatro studio Valeria Moriconi di Jesi, nel 2010, in occasione del Pergolesi Festival di primavera, con l'orchestra Europa Galante diretta da Fabio Biondi e con Sonia Prina nel ruolo di Maria Santissima.\nAspetti artistici.\nIl libretto.\nGiuseppe di Nazaret \u00e8 stato a lungo riguardato dalla venerazione popolare come il \u00abPatrono della buona morte\u00bb. Siccome la sua figura scompare dai Vangeli durante l'et\u00e0 adulta di Ges\u00f9 Cristo, era stato facile congetturare che fosse morto in famiglia prima dell'inizio della predicazione, e quale morte migliore poteva figurarsi un cristiano se non quella avvenuta tra le braccia della Madonna e di suo figlio? Da qui le preghiere che si rivolgevano al santo, in particolare in occasione della sua festa patronale il 19 di marzo, al fine di impetrare un sereno trapasso. \u00abIl problema della preparazione alla morte [...] - ha osservato in proposito Francesco Degrada, - aveva la massima considerazione nella chiesa e nella societ\u00e0 napoletana del Settecento. La morte non era devoluta alla solitudine del privato, ma era considerata un evento sociale (concretamente, si moriva in pubblico, circondati dall'affetto e dalla solidariet\u00e0 dei familiari, degli amici, dei vicini); pertanto una vasta serie di istituzioni religiose svolgeva quotidianamente un'opera di educazione morale che aveva come finalit\u00e0 ultima, appunto, la \"preparazione alla buona morte\". In questo contesto \u2013 nella sua specifica funzione pratica di ammaestramento teologico e di edificazione spirituale \u2013 deve essere considerato anche questo oratorio\u00bb. Il libretto si deve ad Antonino Maria Paolucci, secondo Domenico Ciccone egli stesso un padre filippino, figura abbastanza oscura, ma certamente fornita di ambizioni poetiche consolidate, e tratta della morte del santo che si descrive aver luogo con il conforto della Madonna, dell'arcangelo Michele in funzione di psicopompo, e dell'Amore Divino (in sostituzione di Ges\u00f9 Cristo). Il testo presenta un valore letterario tutt'altro che eccelso e \u00aballe orecchie contemporanee suona non poco ridicolo, infarcito com'\u00e8 di arcadismi e languori barocchi (basti pensare che la Madonna canta recitativi del tipo \"Come ingemma vezzosa l'alba de' regni Eoi l\u2019auree contrade, s\u00ec sparge perle un s\u00ec bel d\u00ec, che cade\")\u00bb. In tutto l'arco dell'oratorio non succede praticamente niente: \u00abLa situazione - rileva Degrada, - \u00e8 immobile: Giuseppe che affronta serenamente la morte \u00e8 confortato dagli altri tre personaggi che lo indicano ad edificazione del pubblico come esempio insigne di fermezza, di serenit\u00e0, di fede nell'affrontare il passo estremo, come Fenice \u2013 per riprendere una metafora che percorre tutto l'oratorio \u2013 egli muore per rinascere dalle sue stesse ceneri nello splendore della gloria divina.\u00bb L'oratorio si articola in due parti, che erano probabilmente inframezzate da un sermone destinato ad esplicitare ulteriormente il carattere religioso-teologico dell'opera.\nCaratteri musicali.\nDal punto di vista musicale, l'oratorio \u00e8 caratterizzato da una \u00absontuosa strumentazione (tra le pi\u00f9 raffinate che Pergolesi abbia mai utilizzato), comprendente, oltre le quattro voci, 2 flauti, 2 oboe, 2 corni, arciliuto, viola d'amore, archi e basso continuo\u00bb.\nL'oratorio si articola come segue:\nLa distribuzione dei ruoli aveva caratteristiche diverse da quelle in uso nel melodramma contemporaneo. La gerarchia appare chiara: Giuseppe e Maria ricoprono rispettivamente il ruolo di 'primo uomo' e di 'prima donna', San Michele \u00e8 una 'seconda parte', mentre l'Amor Divino \u00e8 un ruolo secondario. I primi due sono affidati a una voce di tenore e ad una di contralto, cosa che non sarebbe stata concepibile nell'opera seria, mentre le altre due sono soprani. Al 'primo uomo' spettano quattro arie, pi\u00f9 il recitativo accompagnato e la partecipazione a tutti e tre gli \"ensemble\"; alla 'prima donna' e a San Michele spettano egualmente quattro arie, oltre alla partecipazione a due degli \"ensemble\"; all'Amor Divino sono affidate due arie e prende parte al terzetto e al quartetto finale. Anche la strumentazione delle arie conferma la gerarchia:\n\u00abDelle arie affidate a San Giuseppe una \u00e8 per arciliuto e violetta d'amore concertanti sul sostegno del basso continuo (un tipo di strumentazione che non si riscontra in alcuna altra opera nota di Pergolesi); una per 2 oboe, 2 corni, archi. Un'aria di Maria \u00e8 per 2 flauti, 2 corni e archi; una di San Michele \u00e8 di nuovo per 2 oboe, 2 corni e archi, mentre entrambe le arie dell'Amor Divino (come tutte le altre dei restanti personaggi, nonch\u00e9 gli episodi di insieme) sono strumentate per soli archi e basso continuo.[...]Se tutte le arie presentano la consueta divisione ternaria (A-B-A), la fantasia non solo musicale, ma specificamente drammatica di Pergolesi si evidenzia nella straordinaria capacit\u00e0 di realizzare, all'interno di un testo esasperatamente ripetitivo, una straordinaria tavolozza di \"affetti\" e corrispondentemente di strutture musicali di grandissima variet\u00e0. Il segno che caratterizza la maggior parte degli episodi dell'oratorio \u00e8 quello nitidissimo e pure pulsante di vita (cos\u00ec lontano da ogni accademicismo) del Pergolesi \"serio\", quelle delle grandi arie dei ruoli \"cittadini\" del \"Frate 'nnamorato\" e del successivo dramma per musica \"Adriano in Siria\". Il tono sentimentale specifico delle sue commedie musicali (e da qui travasato nelle \"Salve Regina\" e nello \"Stabat Mater\") si ritrova solo nell'ultima aria di San Giuseppe, propiziato forse dal fatto che nel testo ricorrono alcune parole chiave \u2013 e dunque alcuni \"affetti\" \u2013 tipici della vena pi\u00f9 espressivamente raccolta e intimistica del musicista. [...]Alla fine dell'oratorio quel che rimane nell'animo dell'ascoltatore \u00e8 davvero il senso dell'\"incendio infinito di un inesausto ardore\", di una pulsante carica vitale, nutrita di tenerezza, di affetto, di strenua fiducia nella positivit\u00e0 dell'esistenza, che si oppone, distruggendola, all'opacit\u00e0 della morte e della disgregazione.\u00bb\nBibliografia.\nLa presente bibliografia si limita a riportare le fonti utilizzate per la redazione della voce."}
{"id": "6182269", "revid": "316629", "url": "https://it.wikipedia.org/wiki?curid=6182269", "title": "La morte di San Giuseppe (Pergolesi)", "text": ""}
{"id": "6182270", "revid": "767487", "url": "https://it.wikipedia.org/wiki?curid=6182270", "title": "Giro di Lombardia 1947", "text": "Il Giro di Lombardia 1947, quarantunesima edizione della corsa, fu disputata il 26 ottobre 1947, su un percorso totale di 222\u00a0km. Fu vinta per la seconda volta consecutiva dall'italiano Fausto Coppi, giunto al traguardo con il tempo di 6h15'00\" alla media di 35,520\u00a0km/h, precedendo i connazionali Gino Bartali e Italo De Zan.\nPresero il via da Milano 129 ciclisti e 53 di essi portarono a termine la gara."}
{"id": "6182271", "revid": "729019", "url": "https://it.wikipedia.org/wiki?curid=6182271", "title": "Paolo Borella", "text": "Biografia.\nLaureato in filosofia all'Universit\u00e0 Normale di Pisa, \u00e8 entrato in RAI come giornalista nel 1979 a seguito di un concorso, venendo collocato nella struttura del TG1 per il quale \u00e8 stato per numerosi anni invito speciale all'estero, seguendo per la RAI nel 1989 le fasi precedenti il crollo del muro di Berlino insieme a Lilli Gruber, esperienza che ha immortalato in un libro scritto a quattro mani con la collega intitolato \"Quei giorni a Berlino\", pubblicato nel 1990 dalla Rizzoli e ristampato nel 2009 con il titolo \"Ritorno a Berlino\".\nRimasto come corrispondente dalla Germania fino ai governi Schr\u00f6der, una volta rientrato in Italia ha iniziato a collaborare con Radio 1 inizialmente in \"Baobab\" e in seguito in \"Radiocity\"."}
{"id": "6182279", "revid": "1305772", "url": "https://it.wikipedia.org/wiki?curid=6182279", "title": "Endonesia", "text": " \u00e8 un videogioco d'avventura sviluppato da Vanpool e pubblicato nel 2001 da Enix per PlayStation 2.\nTrama.\nIl protagonista \u00e8 un ragazzo catapultato su un'isola chiamata \"Endonesia\". Per tornare a casa dovr\u00e0 trovare 50 divinit\u00e0 utilizzando i suoi poteri nell'arco temporale di dieci giorni."}
{"id": "6182280", "revid": "73843", "url": "https://it.wikipedia.org/wiki?curid=6182280", "title": "Clatrati di metano", "text": "Il clatrato di metano \u00e8 un composto di acqua che forma una gabbia cristallina intorno al metano. Si forma nelle profondit\u00e0 oceaniche ed \u00e8 instabile: un aumento di temperatura o un'onda d'urto basta a far uscire il metano. Per la sua instabilit\u00e0 \u00e8 estremamente pericoloso provare ad estrarlo. 250 milioni di anni fa la lava fece uscire il metano causando un riscaldamento globale che contribu\u00ec all'estinzione del Permiano."}
{"id": "6182328", "revid": "287204", "url": "https://it.wikipedia.org/wiki?curid=6182328", "title": "Societ\u00e0 savonese di storia patria", "text": "La Societ\u00e0 savonese di storia patria (SSSP) \u00e8 una societ\u00e0 storica fondata nel 1885. Dal punto di vista legale \u00e8 una odv, organizzazione di volontariato. La sua sede \u00e8 a Savona e i suoi interessi statutari, indirizzati verso la Liguria storica, coprono un\u2019area ben pi\u00f9 ampia della regione italiana attuale che porta lo stesso nome. \nStoria.\nLa Societ\u00e0 savonese di storia patria fu fondata il 27 dicembre 1885 con il nome di \"Societ\u00e0 storica savonese\" da un gruppo di intellettuali su sollecitazione di Paolo Boselli, futuro presidente del consiglio dei ministri del Regno d\u2019Italia. Nel 1916 assunse l\u2019attuale denominazione. \nSede.\nEssa \u00e8 ubicata nella casa savonese di Boselli che lui stesso destin\u00f2 a sede della societ\u00e0, dimora storica posta in via Pia (piazza della Maddalena), punto nodale del centro storico medievale della citt\u00e0. Nella sede \u00e8 situata la segreteria, la biblioteca con tre sale di studio ed un salone per le conferenze. \nL\u2019edificio della sede, in origine chiesa di San Francesco eretta tra il 1652 ed il 1655, fu trasformato in abitazioni civili agli inizi del XIX secolo. Ancora oggi, all\u2019interno della sede sono visibili resti degli archi della chiesa originaria.\nAttivit\u00e0.\nL\u2019attivit\u00e0 sociale \u00e8 coordinata da un consiglio direttivo, eletto dall'assemblea dei soci ed in carica per tre anni. Essa si esplica soprattutto nella pubblicazione di un volume annuale di \"Atti e memorie\" (dal 1888) e altre iniziative editoriali (rivista \"Sabazia\", collane \"Zetesis\" e \"Novecento\", volumi e convegni patrocinati). \nLa societ\u00e0 ha inoltre pubblicato il \"Vocabolario ligure storico bibliografico (secoli X-XX)\" di Sergio Aprosio, in quattro volumi. \nL\u2019attivit\u00e0 non editoriale comprende sia convegni storici, anche organizzati con altre istituzioni, sia conferenze ed interventi pi\u00f9 strettamente legati alla vita culturale cittadina. Su richiesta della prefettura di Savona fornisce pareri storici per ogni nuova intitolazione toponomastica del territorio provinciale. \nNel corso dell\u2019anno sono oltre 2.000 le persone che accedono in sede negli orari di apertura garantiti volontariamente dai consiglieri della societ\u00e0; l\u2019istituto cura da circa venti anni un sito web e, dal 2016, un profilo Facebook. Un notiziario mensile sulle iniziative in corso \u00e8 inviato a chi ne fa richiesta.\nBiblioteca.\nLa societ\u00e0 possiede e gestisce una biblioteca che ha superato ampiamente il numero di 50.000 titoli; nel 2016 \u00e8 stato ricevuto un consistente fondo bibliografico-archivistico antico (fondo Francesco Loni, che parte dal XVI secolo) in corso di inventariazione, che comprende alcune decine di migliaia di pezzi. \nOltre a numerosi manoscritti, si segnalano l\u2019archivio dell'impresa edile Sugliani Tissoni, in cui sono contenuti migliaia di disegni tecnici relativi alle realizzazioni compiute in Liguria e nel basso Piemonte nella prima met\u00e0 del XX secolo (edifici civili, fabbriche, edifici militari, ecc.) \nProgetto toponomastica storica.\nLa principale ricerca in corso \u00e8 rappresentata dal progetto toponomastica storica che consiste nella raccolta, inventariazione e studio dei nomi storici di luogo, iniziata nel 2011. Si sono finora pubblicate oltre 50.000 indicazioni anteriori al XIX secolo relative a territori comunali delle attuali Liguria occidentale e basso Piemonte. Fino ad oggi sono stati coinvolti trenta ricercatori principali che hanno raccolto notizie da oltre cinquecento informatori."}
{"id": "6182329", "revid": "810736", "url": "https://it.wikipedia.org/wiki?curid=6182329", "title": "Protezioni nel football americano", "text": "Nel football americano le collisioni tra i giocatori sono frequenti, facendo parte della filosofia stessa di questo sport. Per ridurre i traumi conseguenti gli urti, i giocatori indossano apposite protezioni.\nLe protezioni pi\u00f9 vistose, che nell'immaginario collettivo caratterizzano questo sport, sono il casco e il paraspalle, tuttavia esistono molti altri accessori studiati per salvaguardare l'incolumit\u00e0 dei giocatori, alcuni dei quali devono essere obbligatoriamente indossati durante le partite ufficiali.\nProtezioni obbligatorie e facoltative.\nOgni federazione fissa proprie regole per l'utilizzo delle protezioni in campo, l'obbligatoriet\u00e0 di alcune e la volontariet\u00e0 di altre.\nRegolamento NFL.\nLa National Football League ha definito delle regole ferree per quanto riguarda la tipologia, il colore e la quantit\u00e0 delle protezioni indossate dai giocatori in campo; devono essere progettate e prodotte da aziende professionali e non possono essere successivamente modificate se non per motivi medici approvati. Gli accessori obbligatori, che fanno parte della dotazione minima dei giocatori e che devono essere sempre indossati anche nelle fasi del riscaldamento pre-partita, sono:\nI parafianchi sono consigliati ma non obbligatori.\nIl kicker e il punter possono evitare di indossare paracosce e ginocchiere.\nIn aggiunta alle protezioni obbligatorie vi sono altri accessori il cui utilizzo \u00e8 ammesso dalla NFL su base volontaria:\nRegolamento NCAA.\nAnche la National Collegiate Athletic Association ha fissato delle regole per l'utilizzo delle protezioni che hanno valore tuttavia solo nelle competizioni universitarie di football. Gli accessori obbligatori sono:\nRegolamento football giovanile USA.\nNelle competizioni giovanili statunitensi ufficiali sono obbligatorie le seguenti attrezzature di protezione:\nParastinchi e guanti certificati sono ammessi in campo, cos\u00ec come altre protezioni purch\u00e9 approvate dall'arbitro e in materiale morbido e non abrasivo.\nCasco.\nIl casco ha lo scopo di proteggere la testa del giocatore da lesioni. \u00c8 studiato in modo da essere leggero, facilmente indossabile e comodo da portare senza causare eccessive limitazioni alla visibilit\u00e0 in campo. I materiali e le tecniche con le quali i caschi venivano costruiti avevano l'obiettivo di proteggere il cranio dei giocatori da possibili fratture piuttosto che dissipare l'energia degli urti; pi\u00f9 recentemente nuove tecnologie e materiali cercano di limitare danni al cervello dovuti alla potenza delle collisioni. I primi caschi nel football americano apparvero in campo negli anni 1920 ed erano in pelle morbida per poi essere sostituiti con modelli in cuoio duro negli anni 1930.\nLa mentoniera fu installata nei caschi negli anni 1940 mentre l'uso di questa protezione divenne obbligatorio nel 1943. Bisogna attendere il 1949 per vedere ufficialmente adottati nella NFL i caschi in materiale plastico che successivamente furono dotati di un'imbottitura morbida all'interno. Nel 1950 fu applicata una singola barra anteriormente a protezione del volto del giocatore e negli anni 1960 si diffuse tra tutti i giocatori l'uso della maschera (\"face mask\") composta da una doppia barra. Negli anni 1970 all'interno del casco iniziarono ad essere montate delle imbottiture gonfiabili, pi\u00f9 leggere e maggiormente utili per ammortizzare gli impatti. Nel 1975 si iniziarono a vedere le prime maschere complete. Negli anni 1980 i caschi furono prodotti in policarbonato e iniziarono a montare degli schermi trasparenti a protezione degli occhi. Nel 2000 si iniziarono a fabbricare caschi appositamente studiati per ridurre i traumi (\"concussion\") alla testa mentre nel 2004 furono bandite le maschere a barra singola.\nAttualmente il problema dei traumi alla testa \u00e8 preso in seria considerazione nella NFL e i caschi moderni hanno montato sulla mentoniera un accelerometro che segnala un urto pericoloso per il giocatore.\nI caschi negli Stati Uniti devono rispettare specifici standard di sicurezza fissati dal National Operating Committee for Sports and Athletic Equipment.\nParaspalle.\nIl paraspalle \u00e8 l'accessorio pi\u00f9 complicato da indossare, composto da un giubbotto di materiale morbido su cui sono applicate delle piastre in plastica dura fissate in modo tale da non limitare eccessivamente il giocatore o i movimenti delle braccia e al contempo proteggerne adeguatamente le spalle e il tronco. I giocatori sottoposti pi\u00f9 di frequente a urti e placcaggi indossano paraspalle pi\u00f9 pesanti, mentre quelli che in campo ricoprono posizioni meno esposte, come ad esempio il quarterback, indossano un equipaggiamento pi\u00f9 leggero e meno ingombrante.\nL'invenzione del paraspalle \u00e8 stata attribuita a uno studente di Princeton nel 1877, un certo L. P. Smock che si autocostru\u00ec l'accessorio cucendo sulla maglia di gioco dei pezzi di cuoio e di legno.\nIl primo paraspalle simile a quello odierno, indossato come un giubbotto calzato dalla testa, viene fatto risalire ai primi anni del novecento, fabbricato in cuoio e tela. Le materie plastiche iniziarono ad essere utilizzate tra gli anni 1960 e 1970; le nuove tecnologie permisero la progettazione di accessori protettivi meno pesanti ma pi\u00f9 efficaci dei precedenti. Contemporaneamente anche la forma si evolse fino a coprire non solo le spalle, ma anche il tronco superiore, lo sterno e le costole. Oggi la progettazione dei paraspalle tiene in debito conto non solo la massima protezione, ma anche la comodit\u00e0 e l'aerazione.\nParacosce e ginocchiere.\nQueste protezioni sono inserite in apposite tasche interne dei pantaloni da gioco e tenute in posizione grazie all'aderenza del tessuto elastico alle gambe. Al posto delle protezioni alle ginocchia possono essere usate delle comuni ginocchiere da pallacanestro purch\u00e9 siano in materiale morbido e siano completamente coperte dai pantaloni.\nParacostole.\nIl paraspalle offre un'ottima protezione per la parte superiore del busto e dello sterno ma non protegge altrettanto bene le costole pi\u00f9 in basso, specie nei paraspalle pi\u00f9 corti, quali quelli indossati dai wide receivers e dai quarterbaks. Il paracostole \u00e8 una protezione aggiuntiva da indossare sotto la maglia di gioco, pi\u00f9 in basso rispetto al paraspalle.\nParadenti.\nIl paradenti \u00e8 usato non solo per proteggere la bocca e i denti dei giocatori ma anche per evitare che nei contatti pi\u00f9 duri possano inavvertitamente modersi la lingua. Il paradenti \u00e8 di materiale plastico, morbido, di colore acceso e viene assicurato alla grata del casco per mezzo di un'apposita appendice.\nAlcuni paradenti sono dotati di una protezione aggiuntiva per le labbra. Quest'ultimo accessorio \u00e8 obbligatorio nelle gare ufficiali delle federazioni giovanili.\nParafianchi.\nI parafianchi sono due protezioni da inserire nelle tasche laterali di un apposito calzoncino indossato sotto i pantaloni da gioco. Lo stesso calzoncino \u00e8 dotato anche di una tasca posteriore in cui si pu\u00f2 inserire un'ulteriore stretta protezione, il paracoccige, obbligatorio nelle gare ufficiali delle federazioni giovanili.\nGuanti e parabraccia.\nI guanti da gioco sono indossati per proteggere le mani dal freddo e dagli attriti, per migliorare la presa sul pallone da parte dei wide receivers ma soprattutto dagli uomini delle linee di attacco e di difesa a protezione dai frequenti urti sulle mani durante i blocchi. I guanti di questi ultimi giocatori presentano pesanti imbottiture sul dorso delle mani e spesso sono privi di dita, mentre i guanti dei ricevitori sono in neoprene.\nGli uomini delle linee di attacco di solito indossano delle protezioni per le braccia, sottoposte a forti urti durante i blocchi.\nParacollo.\nTra gli anni 1970 e i primi anni 1990 si diffuse l'abitudine di legare al paraspalle una particolare protezione cervicale che veniva posizionata in corrispondenza della nuca (\"neck pad\") oppure intorno al collo come una specie collare (\"neck roll\"). Questa protezione arrestava l'iper-estensione all'indietro del collo in caso di urti alla testa. L'accessorio, chiamato anche \"cowboy collar\" oppure \"butterfly restrictor\", \u00e8 caduto in disuso in parte grazie alle nuove regole e limitazioni nei placcaggi introdotte nel football che hanno abbassato di molto le probabilit\u00e0 di traumi al collo, in parte perch\u00e9 limitava di molto i movimenti senza che la sua effettiva utilit\u00e0 fosse mai stata confermata in laboratorio. \nAlcuni giocatori, reduci da traumi al collo, ricorrono ancora oggi a questa protezione come ulteriore cautela durante i primi ritorni in campo.\nConchiglia e sospensorio.\nQueste protezioni per i genitali sono frequentemente indossate dai giocatori delle leghe giovanili ma raramente usate nel football professionistico. La conchiglia, protezione rigida a forma di tazza inserita nel sospensorio, \u00e8 ritenuta dalla maggior parte dei giocatori un accessorio scomodo da indossare durante la corsa e soprattutto pericoloso nel caso in cui, durante un contatto, si sposti dalla posizione centrale."}
{"id": "6182331", "revid": "767487", "url": "https://it.wikipedia.org/wiki?curid=6182331", "title": "Laodice III", "text": "Biografia.\nOrigini familiari.\nLaodice III era figlia del re del Ponto Mitridate II e di Laodice, a sua volta figlia di Antioco II Teo e Laodice I.\nImperatrice seleucide (221-191 a.C.).\nLaodice spos\u00f2 suo cugino, l'imperatore seleucide Antioco III, nel 221 a.C. a Zeugma e venne ufficialmente proclamata poco dopo imperatrice ad Antiochia.. Pochi anni dopo, intorno al 220 a.C., nacque il primo figlio della coppia, Antioco minore, erede al trono del padre. I due ebbero anche altri figli: Laodice IV, Seleuco IV, Cleopatra I, Antiochide, Antioco IV.\nNel 196 a.C. Laodice accompagn\u00f2 il marito nell'Asia minore, dove la sovrana fece una donazione di grano alla citt\u00e0 di Iasos. Nel 193 a.C. Antioco III ordin\u00f2 che Laodice fosse venerata in tutto l'impero come divinit\u00e0. Nel 191 a.C. Antioco spos\u00f2 una ragazza della Calcide che soprannomin\u00f2 Eubea ma che non \u00e8 mai attestata come regina. Laodice sopravvisse certamente al marito (morto nel 187 a.C.) ed \u00e8 infatti nominata in un documento datato 177/176 a.C."}
{"id": "6182350", "revid": "2730", "url": "https://it.wikipedia.org/wiki?curid=6182350", "title": "Matteo Ramon Arevalos", "text": "Biografia.\nInfanzia e studi.\nMatteo Ramon Arevalos inizia ad approcciarsi alla musica fin da bambino, quando all'et\u00e0 di 6 anni intraprende i primi studi di batteria, per dedicarsi in seguito agli studi del pianoforte e della composizione. Nel 1993 prende parte alla favola in musica di Jean-Michel Arevalos dal titolo \"Notte\" e nel 1994, quando ancora studiava al Conservatorio Bruno Maderna di Cesena, viene premiato alla 8\u00aa edizione del Premio Agor\u00e0. Nel 1995 si diploma con lode in pianoforte nella classe di Flavio Meniconi.\nNegli anni seguenti Arevalos compie ulteriori studi di specializzazione tra Europa e Stati Uniti d'America, con Rudolf Kehrer in Vienna, con Oxana Yablonskaya a New York, e tra il 2000 ed il 2006 studia composizione prima a Roma con Francesco Telli, a Lugano con Paul Glass ed a Parigi con Narcis Bonet. Sono sempre di questo periodo le pubblicazioni delle composizioni \"Vivo Marcia Fantasia\" (2002) e \"Nocturne 1996\" (2006) per la College Music Edizioni Musicali.\nGli anni '00, la collaborazione con Fanny &amp; Alexander e Messiaen et autour de Messiaen.\nNel 2003 Matteo Ramon Arevalos inizia una collaborazione come pianista ed attore con la compagnia teatrale Fanny &amp; Alexander nel progetto \"Ada, Cronaca Familiare\", un ciclo di 11 lavori tra spettacoli, performance e concerti realizzati nell'arco dei tre anni successivi ed ispirati al romanzo di Vladimir Vladimirovi\u010d Nabokov, in cui il pianista eseguiva brani di Olivier Messiaen, Gy\u00f6rgy Ligeti e Morton Feldman. Il ciclo di spettacoli su \"Ada\", merit\u00f2 ai Fanny &amp; Alexander il Premio Ubu speciale. Da uno degli spettacoli venne poi pubblicato dalla Luca Sossella Editore il DVD \"Rebus per Ada\".\nNel 2005 realizza assieme a Matteo Moretti la colonna sonora del film \"Morning Smile\" di Zapruder filmmakersgroup.\nTra il 2006 ed il 2007 inizia la collaborazione con l'ondista Bruno Perrault, specializzandosi nell'esecuzione di brani di musica contemporanea appositamente composti per Ondes Martenot e pianoforte, mentre nel 2008 assieme all'Ensemble Giacinto Scelsi diretto dal maestro Roberto Gabbiani porta in tourn\u00e9e la Rothko Chapel di Morton Feldman. Sempre in quest'anno Arevalos in collaborazione con l'ondista Nadia Ratsimandresy, in occasione del centenario dalla nascita di Olivier Messiaen, d\u00e0 vita ad un progetto monografico dal titolo \"Messiaen et autour de Messiaen\", che culmin\u00f2 con la pubblicazione di un album intitolato \"Messiaen Et Autour De Messiaen For Onde Martenot And Piano\" ed edito dall'etichetta inglese ReR Megacorp di Chris Cutler.\nAnni '10: Synusonde e S\u00e9rimpie.\nNel 2010, l'incontro con il compositore di musica elettronica Paolo F. Bragaglia d\u00e0 vita al progetto Synusonde, con cui il duo incider\u00e0 un album dal titolo \"Yug\" pubblicato dalla Minus Habens Records di Ivan Iusco \nNel 2013 torna a suonare con Bruno Perrault, con cui pubblica l'album \"S\u00e9rimpie - Compositions For Ondes Martenot And Piano\" sempre per la ReR Megacorp. Dal 2014 al 2017 si trasferisce a New York e inizia un'intesa attivit\u00e0 concertistica suonando di frequente al Firehouse Space, allo Spectrum, alla Microscope Gallery. Nel 2017 ritorna in Argentina per suonare il concerto \"Metamorphosis\" all'Usina del Arte di Buenos Aires.\nSpettacoli teatrali con Fanny &amp; Alexander.\nProgetto di undici opere fra installazioni performance e concerti ispirati a \"Ada o ardore\" di Vladimir Nabokov (Premio Ubu speciale 2004/5). Il progetto vede la collaborazione per video e film di Zapruder filmmakersgroup."}
{"id": "6182360", "revid": "767487", "url": "https://it.wikipedia.org/wiki?curid=6182360", "title": "Kaiy\u016bkan", "text": "Il \u00e8 un acquario situato nel quartiere di Minato-ku, a Osaka, in Giappone. \u00c8 uno dei pi\u00f9 grandi acquari pubblici del mondo e fa parte della JAZA (Japanese Association of Zoos and Aquariums), l'associazione giapponese che si occupa degli zoo e gli acquari.\nL'acquario \u00e8 a 5 minuti di camminata dalla stazione di \u014csakak\u014d.\nArchitettura.\nIl progetto del Kaiy\u016bkan \u00e8 stato disegnato da Peter Chermayeff."}
{"id": "6182361", "revid": "486946", "url": "https://it.wikipedia.org/wiki?curid=6182361", "title": "Allertatore civico", "text": ""}
{"id": "6182367", "revid": "767487", "url": "https://it.wikipedia.org/wiki?curid=6182367", "title": "Nicola Romeo (1902)", "text": "Biografia.\nNato a Napoli da famiglia calabrese, esercit\u00f2 la professione forense a Milano e Roma. Si arruol\u00f2 volontario nella seconda guerra mondiale, situazione che gli comport\u00f2 l\u2019invalidit\u00e0 di guerra. Dal 1960 al 1963 fu consigliere per il comune di Milano.\nFu parlamentare nella quarta, quinta e sesta legislatura tra le file del Movimento Sociale Italiano e in seguito del Movimento Sociale Italiano-Destra Nazionale. Fu autore alla camera di 104 interventi e 111 progetti di legge. Mor\u00ec nel 1974 stroncato da un male incurabile mentre era in carica come parlamentare.\nNella V legislatura, fu vicepresidente del gruppo dal 9 luglio 1968 al 3 luglio 1969. Successivamente fece parte della rappresentanza della Camera al parlamento europeo.."}
{"id": "6182369", "revid": "1714743", "url": "https://it.wikipedia.org/wiki?curid=6182369", "title": "Edmondo Plantageneto, conte di Rutland", "text": "Biografia.\nEdmondo Plantageneto nacque a Rouen il 17 maggio 1443, quintogenito di Riccardo Plantageneto, III duca di York e di Cecily Neville. Al tempo Rouen era la capitale della Francia occupata dagli inglesi e suo padre ricopriva la carica di luogotenente di Francia. \nNel 1451, il padre di Edmondo, che deteneva il titolo di Lord luogotenente d'Irlanda, lo nomin\u00f2 Lord Cancelliere d'Irlanda. Essendo ancora minorenne, le funzioni furono effettivamente svolte da alcuni vice. Il primo di questi fu Edmund Oldhall, vescovo di Meath. Il fratello, Sir William Oldhall, era ciambellano del duca di York ed \u00e8 probabile che ci fosse lui stesso dietro la nomina. Ag\u00ec come cancelliere \"de facto\" fino al 1454, anno in cui Edmondo probabilmente ricevette il titolo di conte dal padre.\nOlldhall fu poi sostituito da John Talbot, II conte di Shrewsbury che ricopriva anche la carica di Lord grande intendente d'Irlanda. Avrebbe continuato a servire come cancelliere \"de facto\" fino alla sua morte nella battaglia di Northampton il 10 luglio 1460.\nLa sua nomina e quella dei vice furono riconosciute dal Parlamento irlandese, che in quel momento affermava la sua indipendenza. Quest'organo dichiar\u00f2 che l'Irlanda manteneva la funzione legislativa separata dal Regno d'Inghilterra e che gli abitanti di quelle terre erano soggetti solo alle leggi e agli statuti dei \"Lord spirituali e temporali e Comuni dell'Irlanda, ammessi liberamente e accettati nei loro parlamenti e grandi concili\".\nSecondo le decisioni parlamentari prese durante il suo mandato, i soggetti irlandesi erano tenuti a rispettare solo i decreti muniti del gran sigillo d'Irlanda, in possesso del Lord cancelliere. Qualsiasi funzionario che avesse osservato le leggi inglesi avrebbe perso tutte la sua propriet\u00e0 in Irlanda ed sarebbe stato multato.\nLa Casa di York in Irlanda aveva acquisito il supporto di Thomas FitzGerald, VII conte di Kildare e di James FitzGerald, VI conte di Desmond. Diversi alleati dei Fitzgerald li seguirono nelle loro lealt\u00e0. D'altra parte, la Casa di Lancaster trov\u00f2 il suo principale sostenitore irlandese nella persona di James Butler, V conte di Ormond.\nEdmondo mor\u00ec all'et\u00e0 di diciassette anni durante o subito dopo la battaglia di Wakefield del 30 dicembre 1460 durante la guerra delle due rose. Aveva combattuto nella battaglia a fianco del padre. Dopo che le sorti della battaglia si fecero avverse per il suo schieramento, tent\u00f2 di fuggire sul Wakefield Bridge, ma fu superato e ucciso, probabilmente dal lancasteriano John Clifford, IX barone de Clifford, il quale intendeva vendicare la morte del padre a St Albans.\nEdmondo fu probabilmente giustiziato su ordine di lord Clifford o, secondo alcuni, da lui stesso. La sua testa fu esposta sulle porta di York, in Inghilterra, insieme a quelle di suo padre e di suo zio, Richard Neville, V conte di Salisbury.\nNel dramma di William Shakespeare, Enrico VI, parte III, Rutland \u00e8 raffigurato come un giovane ragazzo che viene brutalmente ucciso da Clifford dopo essersi salvato la vita; la fonte sembra essere la storia di Hall del 1548, che dice, erroneamente, che Rutland era \"appena dodicenne\" alla sua morte.\nEdmondo e suo padre furono sepolti nel priorato di Pontefract. I loro corpi furono riesumati e sepolti nuovamente, in pompa magna, nella tomba di famiglia nel castello di Fotheringhay nei giorni 29 e 30 luglio 1476.\nLord Clifford rimase ucciso nel marzo del 1461 nella battaglia di Ferrybridge."}
{"id": "6182373", "revid": "287204", "url": "https://it.wikipedia.org/wiki?curid=6182373", "title": "Callanish (Europa)", "text": "Callanish \u00e8 un'ampia struttura anulare presente sulla superficie di Europa."}
{"id": "6182376", "revid": "266224", "url": "https://it.wikipedia.org/wiki?curid=6182376", "title": "Tragedia di Contigliano", "text": ""}
{"id": "6182378", "revid": "380654", "url": "https://it.wikipedia.org/wiki?curid=6182378", "title": "Sam McMurray", "text": "Biografia.\nMcMurray \u00e8 nato a New York, il figlio di Jane Hoffman e Richard McMurray, entrambi attori. \u00c8 ebreo per parte di madre e irlandesi per parte di padre.\nTra i suoi film pi\u00f9 noti: \"Arizona Junior\", \"Magic Numbers - Numeri fortunati\" e \"Un Natale esplosivo\". In televisione \u00e8 apparso in moltissime serie televisive, le pi\u00f9 note \"Breaking Bad\", \"Jarod il camaleonte\", \"Moonlighting\", \"Un detective in corsia\", \"Malcolm\", \"I Soprano\", \"The King of Queens\", \"Spin City\" e \"Friends\", dove interpretava il ruolo di Doug, capo di Chandler Bing.\nNel 2014 ha interpretato un ruolo principale nella serie ABC \"Cristela\". \u00c8 stato inoltre la prima guest star della serie animata \"I Simpson\".\nDoppiatori italiani.\nNelle versioni in italiano dei suoi film, Sam McMurray \u00e8 stato doppiato da:\nDa doppiatore \u00e8 sostituito da:"}
{"id": "6182380", "revid": "287204", "url": "https://it.wikipedia.org/wiki?curid=6182380", "title": "Tyre", "text": "Tyre \u00e8 un'ampia struttura anulare presente sulla superficie di Europa."}
{"id": "6182415", "revid": "767487", "url": "https://it.wikipedia.org/wiki?curid=6182415", "title": "College Lovers", "text": "College Lovers \u00e8 un film del 1930 diretto da John G. Adolfi.\nTrama.\nTiny Courtley, star della squadra di football, vuole lasciare il college perch\u00e9 la ragazza di cui \u00e8 innamorato se ne \u00e8 scappata via con un altro. Mentre si sta recando in stazione insieme all'amico Eddie, vede una ragazza, Madge, che sta per buttarsi dal ponte. I due la salvano e, affascinati da lei, se ne innamorano. Tiny per\u00f2 non sa che Madge ha finto il suicidio, d'accordo con Frank Taylor, il ragazzo di cui lei \u00e8 innamorata, per impedire in qualche modo che Tiny abbandonasse l'universit\u00e0.\nProduzione.\nIl film fu prodotto dalla First National Pictures (A First National-Vitaphone Picture) (controlled by Warner Bros. Pictures Inc.)\nDistribuzione.\nIl copyright del film, richiesto dalla First National Pictures, Inc., fu registrato il 3 ottobre 1930 con il numero LP1601.\nDistribuito dalla First National Pictures, il film usc\u00ec nelle sale cinematografiche USA il 5 ottobre 1930. In Irlanda, usc\u00ec il 22 maggio 1931."}
{"id": "6182419", "revid": "122833615", "url": "https://it.wikipedia.org/wiki?curid=6182419", "title": "Canzoni sotto l'albero", "text": "Canzoni sotto l'albero \u00e8 stato un programma televisivo italiano andato in onda su Canale 5 in prima serata con cadenza annuale, nel periodo natalizio, dal 1992 al 2000. Per lungo tempo \u00e8 stato condotto da Rita dalla Chiesa, sostituita in seguito da Mara Venier (1998) e Paola Perego (1999-2000).\nLa trasmissione.\nSi trattava di un variet\u00e0 canoro ideato da Gigi Reggi, trasmesso in un'unica puntata per ogni edizione nei giorni immediatamente precedenti (o successivi) il giorno di Natale. I protagonisti dello spettacolo erano i bambini, che gareggiavano tra loro interpretando ciascuno un brano musicale tra i pi\u00f9 noti del repertorio italiano e internazionale e si esibivano in numeri di danza. I giovanissimi concorrenti erano valutati da una giuria composta solitamente da personaggi noti, e avevano la possibilit\u00e0 di duettare con degli ospiti musicali. \nEdizioni.\n1992.\nLa prima edizione \u00e8 andata in onda domenica 27 dicembre 1992 alle 20.30, con la conduzione di Rita dalla Chiesa e la partecipazione straordinaria di Gino Bramieri. In gara 12 bambini giudicati da una giuria composta da alcuni cantanti italiani del passato. La regia era affidata a Lorenzo Lorenzini. \n1993.\nLa seconda edizione va in onda in prima serata su Canale5 la sera del 28 dicembre 1993 con la conduzione della riconfermata Rita dalla Chiesa, affiancata da Giorgio Faletti. Alla serata partecipano 12 bambini con un'et\u00e0 compresa tra 5 e 9 anni. Tra le canzoni proposte: \"Felicita\", \"Rose rosse\", \"Maledetta primavera\", \"Tintarella di luna\" e \"La solitudine\". I piccoli artisti vengono giudicati da una giuria composta da cantanti italiani del passato come Betty Curtis, Wilma De Angelis, Arturo Testa, Joe Sentieri, Achille Togliani, Dino Zambelli. Presidente della giuria \u00e8 Giorgio Faletti che nel corso della serata propone anche i personaggi dello stilista Tamborino e di Suorddaliso. Ospiti della serata la compagnia di saltimbanchi Colombazzi. La sigla di apertura \u00e8 \"Amico mio\", traduzione italiana della ben pi\u00f9 nota \"We are the world\", cantata dai bambini in gara. La sigla di coda \u00e8 la stessa canzone, questa volta interpretata dai componenti della giuria.\n1994.\nNel 1994 la serata, sempre condotta da Rita dalla Chiesa, ha cambiato giorno di trasmissione, passando al mercoled\u00ec (il 28 dicembre).\n1995.\nL'edizione 1995 and\u00f2 in onda il giorno di Natale e fu condotta ancora una volta da Rita dalla Chiesa affiancata stavolta dal modello Tommy Tomaszewski, gi\u00e0 suo partner a Forum, e da Claudio Lippi nelle vesti di inviato. In questa edizione i giovanissimi partecipanti (tra i 7 e i 12 anni) sono stati valutati da una giuria composta dai Dik Dik, Rosanna Fratello, Betty Curtis, Riccardo Del Turco, Wilma De Angelis, Gianni Nazzaro, Nilla Pizzi, Giovanna e Mario Tessuto, che hanno intonato in coro una loro versione di \"We Are the World\".\n1996.\nLa quinta edizione va in onda in prima serata la sera del 22 dicembre 1996 ancora una volta con la conduzione di Rita dalla Chiesa; la gara in questa edizione ha per protagonisti tredici giovani concorrenti, valutati da una giuria di \"mamme vip\" composta da: Eleonora Brigliadori, Alessandra Canale, Mariolina Cannuli, Fiordaliso, Silvana Giacobini, Susanna Messaggio, Rita Pavone, Romina Power, Roberta Termali, Rosanna Vaudetti, Elisabetta Viviani e Matilde Zarcone. L'orchestra \u00e8 diretta da Chicco Santulli, mentre la regia \u00e8 di Beppe Recchia. La scenografia allestita con degli enormi Babbi Natale \u00e8 firmata da Gaetano Castelli. In collegamento da Tokyo Al Bano propone l\"'Ave Maria\" di Schubert, mentre Mino Reitano, ospite in studio, duetta con Rita dalla Chiesa sulle note di \"Bianco Natale\". Rita Pavone interpreta \"Sei la mia mamma\" di Lina Wertmuller e Nino Rota tratta da \"Giamburrasca\". Tra gli ospiti anche il mago fantasista americano Nichols Night. La sigla di testa dal titolo \"Natale si, Natale no\" - creata sulle note del brano \"La terra dei cachi\" di Elio e le Storie Tese \u00e8 interpretata dai bambini vincitori delle prime 4 edizioni.\n1997.\nPer l'anno successivo, il 1997, la trasmissione \u00e8 andata in onda nuovamente la sera del giorno di Natale con Rita dalla Chiesa affiancata stavolta da Al Bano, che ha intervallato le esibizioni dei dieci giovani concorrenti interpretando alcuni brani natalizi. A giudicare i piccoli cantanti una giuria composta da 10 \"mamme vip\": Fiorella Pierobon, Gabriella Golia, Cinzia Lenzi, Gabriella Carlucci, Oriella Dorella, Maria Teresa Ruta, Sandra Milo, Lory Del Santo, Rosanna Fratello e Barbara Bouchet. Nel corso della serata le giurate si esibiscono in versione \"coro gospel\", mentre Armando Traverso si collega da Napoli per mostrare i presepi pi\u00f9 belli di Via San Gregorio Armeno a Napoli.\n1998.\nLa settima edizione va in onda in prima serata su Canale5 il 20 dicembre 1998 con la conduzione di Mara Venier. In gara dieci bambini giudicati da una giuria composta da Barbara Bouchet, Enzo Braschi, Roberta Lanfranchi, Giorgio Mastrota, Davide Mengacci, Brigitte Nielsen, Adriano Pappalardo, Stefano Tacconi e Maria Teresa Ruta. Ospite d'onore Katia Ricciarelli che interpreta \"Voce notte\" e \"White Christmas\". Mara Venier propone in versione di cantante country una canzone natalizia dedicata alla tradizione americana. Vince la settima edizione Diego Fainello dei Sonohra.\n1999.\nL'ottava edizione \u00e8 andata in onda in prima serata su Canale5 la sera del 26 dicembre 1999 con la conduzione di Paola Perego e la partecipazione straordinaria di Al Bano. Alla gara prendono parte 10 bambini (5 maschi e 5 femmine) che si esibiscono dal vivo, accompagnati da un'orchestra di 23 elementi diretta da maestro Valeriano Chiaravalle. Ogni bambino viene accompagnato da un padrino o una madrina, tra i quali figurano Gaia De Laurentiis, Amanda Sandrelli, Corinne Cl\u00e9ry, Marco Liorni, Pupo, Walter Zenga. A decretare la canzone vincitrice \u00e8 il pubblico presente in studio. Nel corso della serata Al Bano si esibisce nell'interpretazione di alcuni brani e in un inedito duetto con Topo Gigio. Fuori gara si esibiscono tre bambini nei panni dei \"tre tenorini\", che eseguono un medley di canzoni tra cui l\"'Ave Maria\" di Schubert e \"Nessun Dorma\" dalla Turandot di Puccini.\n2000.\nLa nona ed ultima edizione, in onda la sera della Vigilia di Natale, rivede alla conduzione Paola Perego con la partecipazione di Al Bano. Tra i concorrenti in gara un giovanissimo Valerio Scanu.\nSpin Off.\nNel 2001 il format \u00e8 stato inglobato all'interno di \"Sembra ieri\", programma in onda su Rete 4 e condotto da Iva Zanicchi. \nSuccesso e accoglienza.\nIn onda con una puntata speciale a cadenza annuale, il programma \u00e8 diventato nel tempo un appuntamento fisso della programmazione natalizia di Canale 5, apprezzato dal pubblico da casa. Non erano sempre positivi, invece, i critici televisivi, che in particolar modo non apprezzavano il fatto che i giovanissimi protagonisti interpretassero brani musicali originariamente destinati agli adulti."}
{"id": "6182420", "revid": "297059", "url": "https://it.wikipedia.org/wiki?curid=6182420", "title": "Assorbimetria bifotonica a raggi X", "text": ""}
{"id": "6182421", "revid": "1444345", "url": "https://it.wikipedia.org/wiki?curid=6182421", "title": "Cuba (Gibson Brothers)", "text": "Cuba \u00e8 un singolo del gruppo musicale francese Gibson Brothers, pubblicato nel 1978 come estratto dall'album omonimo.\nNel 1980 ci fu una riedizione del brano.\nVideo musicale.\nIl videoclip mostra due finte palme, una sedia sdraio da spiaggia, un tavolino e tutti i componenti del gruppo (compresa una ragazza di colore scuro) ballare e danzare."}
{"id": "6182422", "revid": "70217", "url": "https://it.wikipedia.org/wiki?curid=6182422", "title": "Ford Falcon (USA)", "text": ""}
{"id": "6182425", "revid": "271907", "url": "https://it.wikipedia.org/wiki?curid=6182425", "title": "Partito comunista italiano", "text": ""}
{"id": "6182426", "revid": "1543377", "url": "https://it.wikipedia.org/wiki?curid=6182426", "title": "Haemorhous purpureus", "text": "Il carpodaco purpureo (Haemorhous purpureus ()) \u00e8 un uccello passeriforme della famiglia dei fringillidi. Rappresenta l'uccello \"mascotte\" del New Hampshire.\nEtimologia.\nIl nome scientifico della specie, \"purpureus\", deriva dal latino e significa \"di color rosso porpora\", in riferimento alla livrea dei maschi adulti.\nDescrizione.\nDimensioni.\nMisura 13,5-14,5\u00a0cm di lunghezza, per 17,5-28,4 g di peso.\nAspetto.\nSi tratta di uccelli dall'aspetto paffuto e robusto, muniti di testa rotonda con becco robusto, grandi occhi, ali allungate e coda dalla punta lievemente forcuta.\nIl piumaggio presenta dimorfismo sessuale netto: i maschi, infatti, presentano testa, petto, fianchi, dorso e codione di colore rosso porpora (caratteristica che frutta a questi uccelli sia il nome comune che il nome scientifico), ventre di colore rosa-biancastro, sottocoda bianco, ali e coda nerastre, le prime con copritrici primarie orlate di rosa e secondarie orlate di bianco, la seconda dal bordo bianco anch'essa. Le femmine, invece, mancano della colorazione rossa, presentando petto e ventre di colore bianco-grigiastro con screziature brune, testa di colore bruno con gola e sopracciglio biancastri e dorso bunastro con penne delle ali orlate di bianco. In ambedue i sessi, il becco \u00e8 di colore grigio-giallastro, le zampe sono di color carnicino e gli occhi sono di colore bruno scuro, con area fra gli stessi e il becco glabra e grigiastra.\nBiologia.\nSi tratta di uccelli dalle abitudini essenzialmente diurne, che passano la maggior parte della giornata fra gli alberi o i cespugli alla ricerca di cibo, scendendo raramente al suolo: durante l'inverno, questi uccelli formano stormi che possono contare fino a 200 individui, talvolta in associazione con altre specie (ad esempio il lucherino delle pinete ed il cardellino d'America), muovendosi assieme alla ricerca di cibo e posandosi alla sera fra gli alberi (in special modo fra le conifere) per riposare.\nSpecialmente durante il periodo primaverile, i maschi dei carpodachi purpurei cantano spesso, emettendo in volo sequenze di 6-23 note di vario timbro, mentre le femmine sono pi\u00f9 silenziose e cantano raramente: ambedue i sessi si tengono costantemente in contatto fra loro nell'ambito del proprio stormo di appartenenza mediante richiami ticchettanti.\nAlimentazione.\nSi tratta di uccelli dalla dieta in massima parte granivora, che si nutrono di semi di una variet\u00e0 di piante arboree, arbustive ed erbacee, ma che mangiano senza problemi anche foglioline, germogli (in special modo quelli di olmo), bacche, boccioli, fiori ed il loro nettare, nonch\u00e9, di tanto in tanto, anche insetti ed altri piccoli invertebrati e le loro larve. La dieta segue andamento stagionale, privilegiando le risorse presenti durante il periodo: per esempio, il cibo di origine animale viene consumato (sebbene raramente) durante la primavera, cos\u00ec come boccioli e germogli, mentre frutta e bacche (delle quali solitamente viene consumato il seme piuttosto che la polpa) predominano durante il periodo estivo. Fra le piante maggiormente visitate da questi uccelli per cibarsi di semi e germogli figurano (oltre ai gi\u00e0 citati olmi) tulipifero, aceri, storace, platano, frassino, ginepri e sorbi: per le bacche vengono invece privilegiati bagolaro, corniolo, \"Rhus\", carpino della Virginia, faggi, vite, edera del Canada, fragole e more.\nRiproduzione.\nIl periodo riproduttivo va da aprile ai primi di agosto: si tratta di uccelli monogami, nei quali le coppie si formano all'inizio della stagione riproduttiva dopo un serrato corteggiamento da parte dei maschi. Essi, infatti, ingaggiano duelli canori a distanza fra loro ed all'avvicinarsi di un esemplare dell'altro sesso cominciano a seguirlo insistentemente saltellando, rizzando le penne di fronte e vertice, vibrando le ali, arruffando le penne del petto, tenendo la coda verso l'alto, spesso tenendo uno stelo d'erba o comunque del materiale da costruzione del nido nel becco: la femmina risponde positivamente all'interesse del maschio facendo vibrare a sua volta le ali ed iniziando la ricerca di un luogo di nidificazione idoneo.\nDurante il periodo degli amori, le coppie si isolano e divengono molto territoriali nei confronti degli intrusi: i maschi cantano incessantemente da posatoi ben in evidenza (ad esempio alberi isolati in radure) per intimorire eventuali intrusi nei paraggi. In vista di un estraneo, ambedue i \"partner\" cominciano ad assumere posture di minaccia via via pi\u00f9 esplicite (corpo orizzontale e becco rivolto verso l'intruso, oppure simile ma con becco aperto, o ancora impettita con becco rivolto verso il basso), e se ci\u00f2 ancora non bastasse allora lo attaccano energicamente.\nIl nido, a forma di coppa, viene costruito fra i rami di un albero, solitamente una conifera: la sua costruzione \u00e8 quasi interamente a carico della femmina, col maschio che pu\u00f2 occasionalmente fornire del materiale da costruzione, senza tuttavia parteciparvi direttamente. Per edificare il nido, processo che richiede in genere 3-8 giorni, la femmina si serve di fili d'erba, radichette e fibre vegetali, foderando l'interno con pelame, piumino e muschio.\nAl suo interno, vengono deposte 3-6 uova azzurro-verdastre con maculature bruno-nerastre, che la femmina provvede a covare da sola, col maschio che staziona di guardia nei pressi del nido (seguendola quando se ne allontana) e si incarica di reperire il nutrimento per s\u00e9 e per la compagna: le femmine sono solite cantare durante la cova, sebbene non sia noto lo scopo di tale comportamento.\nLa cova dura circa 13 giorni, al termine dei quali schiudono \"pulli\" ciechi ed implumi, che vengono imbeccati da ambedue i genitori con cibo rigurgitato (principalmente semi ma anche insetti) e divengono in grado d'involarsi attorno alle due settimane di vita, sebbene continuino a richiedere l'imbeccata e a stazionare nei pressi del nido ancora per qualche giorno prima di allontanarsene e disperdersi.\nLa speranza di vita di questi uccelli \u00e8 di circa 14 anni, dato ottenuto da un maschio inanellato a due anni di vita e ricatturato 12 anni pi\u00f9 tardi: la maggior parte degli esemplari, tuttavia, raramente supera il secondo anno di vita. La maturit\u00e0 sessuale viene raggiunta prima dell'anno d'et\u00e0, coi giovani che sono in grado di riprodursi con successo gi\u00e0 a partire dalla stagione riproduttiva seguente a quella che li ha visti nascere.\nDistribuzione e habitat.\nIl carpodaco purpureo \u00e8 una specie migratrice, che durante l'estate abita la porzione centro-meridionale del Canada dall'alto corso dello Yukon ai Grandi Laghi, mentre d'inverno migra stabilendosi nel bacino del Mississippi, negli stati atlantici del sud o lungo la costa pacifica, fino alle estreme propaggini nord-occidentali della penisola di Baja California: le popolazioni dell'area costiera compresa fra la Nuova Scozia e la Pennsylvania, oltre che quelle di Michigan e Wisconsin e degli stati del Pacifico, tendono invece ad essere residenti.\nL\"'habitat\" di questi uccelli \u00e8 rappresentato dalle zone boscose, siano esse a prevalenza di latifoglie o di conifere (con predilezione per i boschi misti a pino e quercia), purch\u00e9 vi siano radure, campi di taglio o comunque vegetazione non eccessivamente folta: il carpodaco purpureo si dimostra inoltre molto adattabile in termini ambientali, colonizzando anche zone antropizzate come giardini, parchi, siepi e zone prative con presenza di macchie cespugliose.\nSistematica.\nSe ne riconoscono due sottospecie:\nsecondo alcuni autori, le popolazioni dell'Alberta nord-orientale e della Terranova, attualmente ascritte alla sottospecie nominale, sarebbero da elevare al rango di sottospecie a s\u00e9 stanti, rispettivamente coi nomi di \"H. p. taverneri\" e \"H. p. nesophilus\": lo stesso varrebbe per \"H. p. rubidus\" della costa dello stato di Washington, sinonimizzata con la sottospecie \"californicus\".\nLa specie veniva in passato (e talvolta lo \u00e8 ancora) ascritta al genere \"Carpodacus\" col nome di \"C. purpureus\", tuttavia recenti analisi genetiche hanno dimostrato che essa forma un clade con le altre specie di carpodachi nordamericani, corrispondente al genere \"Haemorhous\"."}
{"id": "6182427", "revid": "122315", "url": "https://it.wikipedia.org/wiki?curid=6182427", "title": "Carpodacus purpureus", "text": ""}
{"id": "6182433", "revid": "1444345", "url": "https://it.wikipedia.org/wiki?curid=6182433", "title": "Que sera mi vida (If You Should Go)", "text": "Que sera mi vida (If You Should Go), conosciuto anche come Que sera mi vida, \u00e8 un singolo del gruppo musicale francese Gibson Brothers, pubblicato nel 1980 come estratto dall'album in studio \"Cuba\".\nVideo musicale.\nIl videoclip mostra il gruppo suonare in concerto."}
{"id": "6182435", "revid": "1494169", "url": "https://it.wikipedia.org/wiki?curid=6182435", "title": "Tonight, Tonight, Tonight", "text": ""}
{"id": "6182440", "revid": "115442700", "url": "https://it.wikipedia.org/wiki?curid=6182440", "title": "Kaiser-Wilhelm-Platz (K\u00f6nigsberg)", "text": "La Kaiser-Wilhelm-Platz (in italiano: \"Piazza imperatore Guglielmo\") era una delle piazze principali di K\u00f6nigsberg. Posta un tempo sotto il torrione sud-ovest del castello cittadino, attualmente la sua superficie corrisponde all'area della \"\u0426\u0435\u043d\u0442\u0440\u0430\u043b\u044c\u043d\u0430\u044f \u043f\u043b\u043e\u0449\u0430\u0434\u044c\"-\"Tsentral'naya ploshchad\" (Piazza Centrale) di Kaliningrad da quando la citt\u00e0 ha mutato nome dopo l'occupazione sovietica al termine della Seconda guerra mondiale.\nStoria.\nLa piazza venne ricavata da uno spiazzo stradale gi\u00e0 dal 1803 quando divenne nota col nome di \"Altst\u00e4dtischer Kirchplatz\" in quanto su di essa si affacciava l'antica chiesa di San Nicola. Nel 1826, la chiesa venne demolita e, nell'ambito di lavori di sistemazione del Castello di K\u00f6nigsberg, venne dotata di giardini con fontane d'acqua progettati dall'architetto Peter Joseph. Nel 1894 venne indetta una gara d'appalto per la costruzione di un monumento da porre nella piazza che trov\u00f2 posto nel 1897 con una raffigurazione dell'imperatore Guglielmo I di Germania, padre dell'impero tedesco: da allora la piazza divenne nota come \"Kaiser-Wilhelm-Platz\".\nNel 1900, sul lato ovest della piazza venne costruito un grande magazzino e nel 1901 vi venne inaugurato un altro monumento dedicato alla memoria del cancelliere Bismarck.\nNell'agosto del 1944, dopo una serie di bombardamenti della RAF che andarono a colpire oltre il 90% dell'intera citt\u00e0 di K\u00f6nigsberg e la successiva occupazione sovietica, gli edifici sulla piazza apparivano completamente distrutti, sventrati ed incendiati al punto che dopo la fine del conflitto si decise che l'intera area sarebbe stata rasa al suolo e la piazza cancellata per sempre. Attualmente il suo tracciato corrisponde a quella che \u00e8 la \"Piazza Centrale\", una zona verde accanto alla Casa dei Soviet di Kaliningrad."}
{"id": "6182441", "revid": "974994", "url": "https://it.wikipedia.org/wiki?curid=6182441", "title": "Monumento a Bismarck (K\u00f6nigsberg)", "text": "Il monumento a Bismarck (in tedesco: \"Bismarck-Denkmal\") era un monumento posto nella Kaiser-Wilhelm-Platz a K\u00f6nigsberg. Venne distrutto assieme alla piazza ed al restante 90% della citt\u00e0 durante il bombardamento dell'estate del 1944.\nStoria.\nDal 1900 inizi\u00f2 una riqualificazione dell'intera piazza centrale di K\u00f6nigsberg dopo il termine dei lavori di restauro che avevano interessato nella seconda met\u00e0 dell'Ottocento anche il castello locale. Dopo la vittoria del concorso indetto, il 1 aprile 1901 il monumento a Bismarck venne svelato sulla Kaiser-Wilhelm-Platz. La decisione da parte della citt\u00e0 di K\u00f6nigsberg di dedicare un monumento commemorativo al noto cancelliere tedesco defunto, era dovuta al suo ruolo di grande rilevanza nelle sorti della Germania imperiale e soprattutto per la vicinanza della piazza al castello che per secoli aveva rappresentato un punto di riferimento per i sovrani del Brandeburgo nonch\u00e9 centro di amministrazione del potere locale. Gi\u00e0 sette anni prima nella stessa piazza era stato eretto un monumento commemorante la figura di Guglielmo I, padre fondatore dell'impero tedesco nel 1871, il quale era stato affidato al medesimo scultore."}
{"id": "6182442", "revid": "86599", "url": "https://it.wikipedia.org/wiki?curid=6182442", "title": "Ampie strutture anulari di Titano", "text": "Segue una lista delle ampie strutture anulari presenti sulla superficie di Titano. La nomenclatura di Titano \u00e8 regolata dall'Unione Astronomica Internazionale; la lista contiene solo formazioni esogeologiche ufficialmente riconosciute da tale istituzione.\nTali strutture di Titano portano i nomi di divinit\u00e0 connesse con la conoscenza in varie culture del mondo."}
{"id": "6182462", "revid": "287204", "url": "https://it.wikipedia.org/wiki?curid=6182462", "title": "Guabonito", "text": "Guabonito \u00e8 un'ampia struttura anulare presente sulla superficie di Titano."}
{"id": "6182465", "revid": "228587", "url": "https://it.wikipedia.org/wiki?curid=6182465", "title": "Saturnino (pittore)", "text": "Biografia.\nNacque a Milano il 21 aprile 1923, primogenito di tre fratelli di Giovanni Franzini e Teodolinda Mapelli. Studi\u00f2 pittura con Aldo Carpi all'Accademia di Brera e nel 1948 si trasfer\u00ec a Parigi dove, seppur fra gli stenti di una vita avventurosa, ebbe modo di conoscere e frequentare il vecchio Matisse. Dotato di una bellissima voce ereditata dal nonno materno, nel 1951 rientr\u00f2 in Italia per partecipare ad un concorso lirico per nuove voci e lo vinse. Il suo debutto ufficiale nel mondo della lirica avvenne proprio nel 1951 al Teatro Nuovo di Milano, nelle vesti di Mascarille nell'opera \"Le preziose ridicole\" di Felice Lattuada e prosegu\u00ec intensa fino al 1974 con la rappresentazione scaligera de' \"La favola di Orfeo\" di Alfredo Casella.\nAffianc\u00f2 all'attivit\u00e0 teatrale anche quella di concertista con le orchestre sinfoniche della Rai e dell'Accademia Nazionale di Santa Cecilia, cantando come solista sotto la direzione di Mario Rossi, Vittorio Gui, Alfredo Simonetto, Lovro Von Mata\u010di\u0107, Riccardo Chailly e altri.\nNel 1966 incise per la Decca il balletto \"Pulcinella\" di Igor Stravinskij, con l'Orchestre de la Suisse Romande diretta da Ernest Ansermet.\nNel 1972 sub\u00ec un processo penale per aver preso a schiaffi il maestro concertatore durante le prove dell'opera \"Mavra\" di Strawinskij al Teatro San Carlo di Napoli.\nSvolse la professione di pittore nella \"Boh\u00e8me di Saturnino\", una caratteristica soffitta-museo riadattata alla maniera dei vecchi abbaini dei pittori impressionisti di Montmartre e ubicata all'ultimo piano della Galleria Vittorio Emanuele in Piazza del Duomo a Milano. Dotato di uno spirito molto indipendente non si leg\u00f2 mai ad alcuna corrente culturale restando, in buona sostanza, sempre un artista solitario e isolato. Nel 1975 ottenne l'onore di una mostra antologica al Palazzo Reale di Milano. Nel 2000 il Comune di Milano gli confer\u00ec la Benemerenza civica. Stroncato da un infarto mor\u00ec il 27 gennaio 2003 all'ospedale Bassini di Cinisello Balsamo."}
{"id": "6182466", "revid": "729019", "url": "https://it.wikipedia.org/wiki?curid=6182466", "title": "Fortificazioni medievali di Rovigo", "text": "Le fortificazioni della citt\u00e0 di Rovigo sono considerate emblema della storicit\u00e0 urbana e della dominazione Estense, lungo tutto l'arco del periodo medievale, delineate a loro volta dal Castello, le torri, le porte e le mura storiche, delle quali \u00e8 difficile ancora oggi determinarne una data precisa alla loro costruzione, a causa di notizie e fonti discordi e poco attendibili, sebbene si sappia appartengano al XII secolo. Secondo Andrea Nicolio, i lavori e gli ampliamenti alle fortificazioni di Rovigo, si collocherebbero tra il 1139-1160 e il loro completamento al XIV secolo.\nLe mura.\nLa cinta muraria di Rovigo venne edificata e completata in periodi diversi, a partire dal XIII secolo con la costruzione della parte occidentale, concludendosi con il settore orientale intorno al XIV secolo. A testimoniare l\u2019esistenza delle mura urbane \u00e8 un articolo dello Statuto del 1324, nel quale si proibiva la lavorazione delle pelli \u00ab\"intra muros\"\u00bb, alludendo pertanto al completamento della cerchia muraria. L\u2019invasione degli ungheresi e le incursioni barbariche avevano reso necessario la costruzione di una cinta difensiva attorno alla citt\u00e0 di Rovigo, allora una corte e priva di barriere protettive. \nNei secoli a seguire, le mura persero il loro valore simbolico e finirono per diventare supporto a costruzioni abitative. Si pass\u00f2 quindi ad un periodo in cui la manutenzione era assai trascurata, causata anche dalla crisi economica della Repubblica Veneziana. Nonostante ci\u00f2, intorno alla prima met\u00e0 del XIX secolo, con la progettazione di demolizione del Portello (1824), di porta Arqu\u00e0 (1847) e di porta S. Giovanni (1853) al fine di ripristinare le strade e le vie urbane, le mura vennero conservate, in quanto allora delineavano il confine daziario, fino al secondo dopoguerra, periodo in cui vennero in gran parte distrutte. \nDalle tipografie di Pierre Mortier (1661-1711), le mura erano disegnate a forma di pentagono schiacciato e irregolare, e si estendevano lungo un perimetro di circa un miglio e mezzo. Dai resti si possono ravvisare alcuni particolari che ne permettono una ricostruzione:\nIl perimetro delle mura risulta ancora oggi delineato dalle seguenti vie che lo fiancheggiano: Via A. Minelli, Via Oberdan, Via Mure S. Giuseppe, Via Mure Soccorso, Piazzale del Soccorso, Piazza XX Settembre, Via Boscolo, Via Ponte Roda, Via Renato Otello Pighin, via Mure Ospedale e vicolo Seminario Vecchio.\nLe porte.\nLe mura che percorrevano la citt\u00e0 di Rovigo erano costituite da sei porte, poste in direzione delle principali strade che collegavano con le zone limitrofi del basso e alto polesine. Un documento risalente al 1395 attesta che, alla fine del XIV secolo, a Rovigo furono gi\u00e0 edificate tre porte, quali Porta S. Giovanni, Porta S. Bortolo e Porta Arqu\u00e0, attribuendo al secolo successivo la costruzione della Porta S. Francesco, Porta S. Agostino e Portello. \nPorta San Giovanni.\nLa porta, edificata nel 1503, durante la reggenza veneta, sotto il governo del doge Leonardo Loredan, si trovava lungo l\u2019attuale via Angeli ed era architettonicamente simile alla porta di Arqu\u00e0, quest\u2019ultima costruita nel medesimo periodo.\nSecondo il Bartoli la torre, era forse la pi\u00f9 antica tra tutte quelle di Rovigo; turrita, con tre piani e a saracinesca, fu adibita dapprima a carcere criminale e nel 1848 a carcere politico-militare. Con un decreto del 1846 si progett\u00f2 la sua demolizione, per consentire uno spazio di apertura pi\u00f9 accessibile che collegasse con la citt\u00e0 di Padova; nel 1852 si procedette all'abbattimento della porta, allora in buono stato.\nPorta San Bortolo.\nEretta tra il 1482 e il 1486, sotto il dogato di Giovanni Mocenigo, la porta si caratterizza per la sua particolare architettura medievale. Lo storico Marin Sanudo fu il primo a fornire informazioni inerenti alla porta san Bortolo, riportando viva testimonianza dell'esistenza di una torre, molto simile alla Torre Pighin, posta al di sopra della stessa, in seguito distrutta ma successivamente riedificata, a causa delle bombarde dei Veneziani durante la Guerra di Ferrara.\nNon vi sono tracce di feritoie n\u00e9 di segni che evidenziano la precedente esistenza di un ponte levatoio, come lo stesso Marin Sanudo segnala. Al suo interno sono invece presenti due contrafforti, che avevano una funzione di supporto, dalle quali scorreva una saracinesca che consentiva l'accesso. La sua arcatura, adornata di stemmi nobiliari e cornici, \u00e8 rafforzata da lastre ad arco come sostegno al peso della parete; inoltre, \u00e8 costruita in muratura con laterzi regolari, ed ha un'altezza di circa 18,25 metri, con uno spessore di quasi 128\u00a0cm al pianterreno. Di particolare rilievo sono invece il doppio ordine di merlature ghibelline, molto tipiche del medioevo, che adornano la parte superiore del complesso architettonico, compiute attorno al 1639, stesso anno in cui il podest\u00e0 Vittore Correr ordin\u00f2 di collocare al centro della torre un orologio a due quadranti, celebrando il suddetto progetto con la muratura di una lapide celebrativa, posta al di sopra dell'arco. Inoltre, nella parete centrale della porta venne inizialmente esposta una statua raffigurante la Madonna con il bambino e San Giovannino, fabbricata dall'artista scultore Clemente Molli, attualmente custodita nella chiesa della Rotonda di Rovigo.\nNel 1821 la porta fu minacciata di demolizione, a fronte del riassestamento delle vie urbane, ma per ordinanza della Commissione si ovvi\u00f2 a questa soluzione proponendo un restauro che prevedeva lo smantellamento di parte di intonaci.\nSuccessivamente, tra il 1962-63, si assistette ad un nuovo piano di demolizione che prevedeva questa volta l'abbattimento di piccole casupole per la costruzione di edifici moderni ed abitabili, ma tale progetto venne presto revisionato con la scoperta degli archi di rinforzo delle mura.\nPorta Arqu\u00e0.\nLa porta, edificata nel 1503, nel corso del tempo assunse nomi diversi: inizialmente prese il nome di porta S. Lorenzo, probabilmente per la chiesa e l\u2019ospedale che si incontravano lungo la strada, poi di porta Arqu\u00e0 per il tracciato che collegava Rovigo con Arqu\u00e0 e infine di porta S. Stefano, plausibilmente per la vicinanza con la chiesa dedicata al martire S. Stefano, l\u2019attuale Duomo.\nDi struttura semplice e quadrata, chiusa nei quattro lati, dotata di saracinesca ed ubicata a cavallo dell\u2019attuale via Badaloni, misurava in altezza circa 75 piedi e in ampiezza 30 piedi, . La sua funzione, oltre a consentire il passaggio che collegava la citt\u00e0 con l\u2019esterno, era prevalentemente quella di controllare l\u2019area esterna sottostante. Sulla sommit\u00e0 della porta vi erano inoltre due stemmi in marmo, raffiguranti un corno ducale, simbolo del doge Leonardo Loredan e del Podest\u00e0, che nel corso del tempo vennero per\u00f2 trasferiti sotto il peristilio della chiesa della Beata Vergine del Soccorso.\nNel periodo della dominazione austriaca, la porta venne adibita alla funzione di carcere pubblico fino 1846, anno in cui avvenne la sua demolizione.\nPorta San Francesco.\nLe scarse notizie storiche non lasciano parlare molto della porta. Questa, dedicata a San Francesco, da cui prese il nome anche l\u2019attuale chiesa dei santi Francesco e Giustina, non era munita di torri e aveva una struttura prevalentemente semplice, rispetto alle altre porte della cinta muraria. Nel 1697 si progett\u00f2 la sua riedificazione e si pass\u00f2 ad opere di restauro; nel 1834 viene disegnata dallo scrittore danese Hans Christian Andersen, come una porta dalle linee neoclassiche ben definite, con una piccola casa daziale. Nel corso del 1892 la porta venne demolita.\nPorta Sant'Agostino.\nNonostante le fonti ancora oggi in parte discordi, la costruzione della porta S. Agostino, adiacente alla torre Pighin, si farebbe risalire intorno al 1582 , lo stesso periodo in cui venne edificata la chiesa di Sant' Agostino, dalla quale prese il nome. Rimasta integra assieme alla porta San Bortolo, riporta una costruzione molto semplice e un tetto a doppia falda, con un\u2019altezza di soli 12,14 metri. La forma originale della porta non corrisponde a quella attuale lungo la via Casalini, a testimonianza del Bartoli \u201c\u2026fu essa dal suolo rifabbricata sotto il reggimento del Provveditore Giacomo Gradenigo nell'anno 1713\u201d, successivamente restaurata nel 1983, apportando modifiche alla facciata in direzione della citt\u00e0, sull'antica scritta da \u201c\"Porta Divi Augustini\"\u201d in \u201c\"Porta Augustina\"\u201d.\nPortello.\nLa porta, cos\u00ec chiamata date le sue esigue dimensioni rispetto a quelle che ornavano le mura medievali rodigine, fu eretta da Giuseppe Bottari, nel 1741 e in seguito distrutta tra il 1823-26. Edificata accanto alla Torre Grimani, questa fungeva da porta d\u2019accesso secondaria alla citt\u00e0 interna delle mura. All'origine, l\u2019arco del portello riportava lo stemma della Repubblica Veneziana, la quale ne promosse l\u2019edificazione; al suo lato si affacciava infine un ponte (detto \u00ab del portello\u00bb o \u00abdelle zemelle\u00bb) che venne per\u00f2 distrutto perch\u00e9 deterioratosi nel tempo.\nNon vi sono altre notizie tramandate nelle epoche successive alla sua costruzione, dal momento che vennero ampliate le infrastrutture necessarie, da rendere perci\u00f2 impossibili studi stratigrafici e archeologici.\nIl Castello.\nNel corso del tempo sono state suggerite diverse interpretazioni inerenti alla costruzione del castello e alle vicende storiche ad esso legate, ma le testimonianze pi\u00f9 accreditate si devono ai secentisti e settecentisti quali il Pigna, il Nicolio, il Bronziero, il Casilino ed altri ancora, che hanno fornito un quadro generale ma dettagliato della storicit\u00e0 del castello.\nSecondo gli storici Carlo Silvestri, e Isidoro Alessi, dopo il trattato di Verdun dell\u2019843, il polesine era ancora sotto il possesso e il dominio della Santa Sede, fino al 903, anno in cui il dominio pass\u00f2 in mano al feudatario, il marchese Almerico di Mantova. Gli stessi storici confermano inoltre che, a seguito della distruzione della cattedrale di Adria, da parte dell\u2019invasione ungherese all\u2019inizio del X secolo, il papa Giovanni scrisse una bolla nel 920 d.C. con la quale concesse al Vescovo Paolo di Adria di trasferirsi al riparo dal marchese Almerigo, presso Buonvico, e di costruire un castello, come rifugio contro gli attacchi barbarici. In quest\u2019occasione venne costruito nella zona mediopolesana il castello \nSostenitore alla realizzazione del castello, completato all\u2019inizio del XIVsecolo, fu Obizzo I Este, a testimonianza dello statuto estense del 1324. Circa due secoli dopo alla sua edificazione, vennero costruite le mura difensive e si procedette alla fase di ampliamento del castello, creando nuovi bastioni, per garantire maggiore difesa contro eventuali incursioni barbariche. Tuttavia, segni di tali interventi sono testimoniati dal dislivello delle strade odierne, che fiancheggiano le mura, articolate su un livello pi\u00f9 alto rispetto a quelle urbane.\nLa fortezza fu dunque realizzata su un terrapieno artificiale, ottenuto con la terra dello scavo delle fosse, e si affacciava sul lato orientale verso il porto fluviale dell\u2019Adigetto, mentre gli angoli nord-ovest e sud-ovest erano circondati da due torricelle; infine vi erano due ponti levatoi che consentivano l\u2019accesso. Nel basamento del mastio della torre, che fungeva da difesa per il castello, venne costruita una prigione e nella sua sommit\u00e0 una campana che scoccava solo in caso di avvenimenti importanti per la citt\u00e0. Il Nicolio, descrive cos\u00ec il castello: \nNonostante la citt\u00e0 di Rovigo perse nel tempo di funzione strategica, a causa delle paludi che costituivano di per s\u00e9 una sicura barriera naturale, il castello fu comunque teatro di diversi combattimenti, quali la guerra di Ferrara, la guerra della Lega di Cambrai (1509) e della Lega Santa (1511). A partire dal 1598 la Repubblica di Venezia cedette il castello in mano ai Don\u00e0 che ne fecero \u201c\"ad usum regni\"\u201d fino all\u2019intervento da parte del comune nel XIX secolo, che dovette limitare i danni dei nobili Don\u00e0, i quali volevano la demolizione della torre maggiore. Nel 1836 ci fu poi un secondo intervento da parte del comune, che svent\u00f2 la demolizione delle mura progettata dalla dominazione dei Grimani, ereditari della fortezza da parte dei Don\u00e0.\nLe torri.\nLe torri della cinta muraria, simbolo di difesa, vennero costruite assieme al Castello, sebbene fonti e dati storici non riescano a darne una datazione precisa. Inoltre, risulta difficile sapere con certezza quante torri di difesa e semplici \"torrette\" vi fossero al tempo dell'edificazione muraria, a testimonianza della presenza della Torre Roncale, secondo gli storici locali costruita nel periodo antecedente alla cinta muraria. Le torri Don\u00e0 e Grimani, parti del Castello, e la Torre Pighin rimangano tuttavia una viva ed emblematica testimonianza della storia medievale di Rovigo.\nTorre Don\u00e0.\nLa Torre Don\u00e0, particolarmente caratteristica per la sua pendenza, \u00e8 considerata tra le pi\u00f9 alte torri italiane di origine medievale, con i suoi 51,26 metri di altezza. Di natura essenzialmente difensiva, questa risulta costruita in mattoni e laterizi regolari, disponendo di poche finestre ad arco ed alcune di esse ad arco a tutto sesto, il tutto ornato da una merlatura ghibellina in cotto, disposta agli angoli della torre.\nA livello architettonico si possono notare alcuni particolari, quali: la costruzione asimmetrica della torre rispetto alla cinta muraria, la pendenza causata dal cedimento del suolo sottostante, la correzione dell'appiombo con il sopraelevamento della torre, e infine la disposizione sullo stesso livello del piano delle feritoie della Torre Grimani con la struttura lignea, riconducibile alle posthole della torre Don\u00e0. Con ci\u00f2, si presuppone dunque che la torre Don\u00e0 rappresent\u00f2 non solo il mastio ma anche la torre d'angolo .\nTorre Grimani.\nTorre Grimani, detta anche \"Torre mozza\" per la sua parte superiore del tutto crollata, \u00e8 caratterizzata, come per la torre Don\u00e0, dalla sua particolare pendenza. Di forma quadrangolare, \u00e8 alta circa 21,26 metri e costruita in mattoni legati con malta di calce, ubicata nell'angolo sud-ovest delle mura. Questa \u00e8 suddivisa su due livelli:\nLa sua inclinazione si pensa possa essere dovuta al cedimento delle fondazioni nel corso della sua costruzione, tanto che, dopo alcuni studi archeologici e architettonici, si sono constatati segni di diversi raddrizzamenti apportati alla torre avvenuti in epoche successive.\nTorre Pighin.\nLa Torre Pighin, una delle poche torri sopravvissute nella storia di quelle costruite lungo le mura urbane rodigine, sorge nell'attuale via Renato Pighin e fu eretta nel 1138 dal vescovo Florio Cattaneo. Data la sua funzione prevalentemente difensiva, differenziandosi dalle classiche torrette, le quali sporgevano verso l'esterno, la torre Pighin protendeva verso l'interno, in quanto non aveva alcuna funzione abitativa, e risultava assai funzionale non solo dal punto di vista di attacco difensivo ma anche per la sua altezza, di circa 22,90 metri, dalla quale si potevano avvistare pi\u00f9 facilmente invasioni nemiche.\nDi pianta quadrata e costruita interamente in muratura, \u00e8 al suo interno suddivisa in sei piani strutturati in modo diverso, collegati tra loro mediante delle scale interne:\nI solai sono in legno e conserva tuttora le sue caratteristiche originarie, rimaste in parte integre.\nTorre Roncale.\nLa torre, progettata e commissionata da Giovanni Roncale all'architetto Michele Sanmicheli, intorno al XIV secolo, \u00e8 parte del Palazzo Roncale, da cui prende il suo nome, situata all'intersezione delle attuali Via Angeli e Via Laurenti, nei pressi di Piazza Vittorio Emanuele II. Lo stile architettonico differisce molto da quello del palazzo, quest\u2019ultimo realizzato secondo i canoni veronesi e veneziani. Infatti, alta circa 20,40 metri, \u00e8 al suo interno suddivisa in 6 piani ed edificata completamente in muratura, con mattoni a faccia vista, laterizi regolari e mura portanti dello spessore di circa 81\u00a0cm.\nAl secondo e al terzo piano della torre erano costruiti due balconi in prossimit\u00e0 dei lati sud e ovest, ma nel 1984, con gli interventi di restauro, questi vennero sostituiti da due finestre, e col tempo la torre perse la sua originaria funzione divenendo oggi spazio di servizio del palazzo."}
{"id": "6182467", "revid": "729019", "url": "https://it.wikipedia.org/wiki?curid=6182467", "title": "Radiografia del torace", "text": "In radiologia, una radiografia del torace \u00e8 una proiezione radiografica utilizzata per diagnosticare alcune patologie che colpiscono il torace, il suo contenuto e le strutture vicine. Le radiografie al torace sono le radiografie pi\u00f9 frequenti utilizzate in medicina.\nCome tutti i metodi di radiografici, la radiografia del torace impiega radiazioni ionizzanti in forma di raggi X al fine di ottenere le immagini. La dose media di radiazioni per un adulto \u00e8 di circa 0,02 mSv per una proiezione frontale (PA o postero-anteriore) e 0,08 mSv per una proiezione laterale (LL o latero-laterale).\nLa durata dell'esame \u00e8 di qualche minuto, al paziente \u00e8 richiesta l'immobilit\u00e0 solo per qualche secondo."}
{"id": "6182470", "revid": "765341", "url": "https://it.wikipedia.org/wiki?curid=6182470", "title": "Societ\u00e0 Sportiva Fidelis Andria 1928 2016-2017", "text": "Questa voce raccoglie le informazioni riguardanti la Societ\u00e0 Sportiva Fidelis Andria nelle competizioni ufficiali della stagione 2016-2017.\nRosa.\n\"Di seguito la rosa aggiornata al 31 agosto 2016.\"\nStaff tecnico.\nDi seguito lo staff tecnico tratto dal sito internet ufficiale della societ\u00e0.\nCalciomercato.\nDi seguito sono riportati i trasferimenti del calciomercato 2016-2017 della Fidelis Andria."}
{"id": "6182471", "revid": "2039709", "url": "https://it.wikipedia.org/wiki?curid=6182471", "title": "Corinne Maier", "text": "Biografia.\nNata in Svizzera nel 1963, Corinne Maier ha frequentato l'Istituto di studi politici di Parigi, studiando Economia e Relazioni Internazionali, ottenendo successivamente un dottorato in psicoanalisi. Nei primi anni '90 ha lavorato come economista per l'azienda elettrica francese \u00c9lectricit\u00e9 de France. Nel 2004 ha scritto \"Bonjour paresse\", pubblicato in italiano con il titolo di \"Buongiorno Pigrizia\", che ha raggiunto il primo posto nella classifica di vendita di Amazon Francia. Come scrittrice satirica \u00e8 stata paragonata a Scott Adams. \nNel 2016 \u00e8 stata scelta come una delle 100 donne della lista BBC. "}
{"id": "6182472", "revid": "439868", "url": "https://it.wikipedia.org/wiki?curid=6182472", "title": "Nath", "text": "Nath \u00e8 un'ampia struttura anulare presente sulla superficie di Titano."}
{"id": "6182473", "revid": "641453", "url": "https://it.wikipedia.org/wiki?curid=6182473", "title": "Societ\u00e0 Sportiva Matera Calcio 2016-2017", "text": "Questa voce raccoglie le informazioni riguardanti la Societ\u00e0 Sportiva Matera Calcio nelle competizioni ufficiali della stagione 2016-2017.\nMaglie e sponsor.\nLo sponsor tecnico per la stagione 2016-2017 \u00e8 Frankie Garage Sport, mentre lo sponsor ufficiale \u00e8 Tradeco.\nRosa.\nStaff tecnico.\nDi seguito \u00e8 riportato lo staff tecnico del Matera."}
{"id": "6182476", "revid": "287204", "url": "https://it.wikipedia.org/wiki?curid=6182476", "title": "Paxsi", "text": "Paxsi \u00e8 un'ampia struttura anulare presente sulla superficie di Titano."}
{"id": "6182479", "revid": "1546219", "url": "https://it.wikipedia.org/wiki?curid=6182479", "title": "Associazione Sportiva Melfi 2016-2017", "text": "Questa voce raccoglie le informazioni riguardanti l'Associazione Sportiva Melfi nelle competizioni ufficiali della stagione 2016-2017.\nOrganigramma societario.\nArea direttiva\nArea tecnica\nArea sanitaria\nRosa.\nRosa tratta dal sito ufficiale della societ\u00e0."}
{"id": "6182480", "revid": "287204", "url": "https://it.wikipedia.org/wiki?curid=6182480", "title": "Veles (Titano)", "text": "Veles \u00e8 un'ampia struttura anulare presente sulla superficie di Titano."}
{"id": "6182483", "revid": "92723", "url": "https://it.wikipedia.org/wiki?curid=6182483", "title": "Chiesa di Sant'Abbondio (Cremona)", "text": "La chiesa di Sant'Abbondio \u00e8 un luogo di culto cattolico di Cremona, situato in piazza Sant'Abbondio. La chiesa, a navata unica coperta da volte a crociera, risale al XVI secolo e mostra intatto il ciclo pittorico tardo manierista con la quale fu rivestita. Il complesso comprende anche il chiostro rinascimentale, il santuario della Vergine Lauretana e il campanile.\nStoria.\nLa chiesa con il convento omonimo sono gi\u00e0 documentati nel X secolo, quando vi si insediarono i monaci benedettini per volere dell'arcivescovo Olderico. Nel corso del Duecento ai benedettini succedettero gli Umiliati, e quindi, con la soppressione di quest'ordine religioso per volere dell'arcivescovo Carlo Borromeo, nel 1577 arrivarono i Teatini. Durante la permanenza degli umiliati, l'edificio romanico venne ampliato e fu eretto nel 1511 il chiostro, ad opera dell'architetto locale Bernardino Bocoli detto del Hera. Quest'ultimo, utilizzando il tradizionale cotto lombardo mostra di avere per\u00f2 assimilato le nuove forme rinascimentali portate dal Bramante a Milano. L'edificio attuale \u00e8 frutto della ristrutturazione ordinata dall'arcivescovo Borromeo nel 1575. La chiesa presenta una navata unica che termina terminante con un presbiterio rettangolare. La navata \u00e8 suddivisa in quattro campate, con altrettante cappelle laterali per lato, introdotte da serliane. La sobria facciata \u00e8 dovuta all'architetto Francesco Dattaro.\nCon la ristrutturazione fu commissionata la decorazione pittorica che riveste l'edificio, realizzata sul finire del Cinquecento realizzata dal pittore bolognese Orazio Samacchini e dai cremonesi Giulio Campi e Giovanni Battista Trotti detto il Malosso. Qui gli artisti si esibiscono in una fitta decorazione, caratterizzata da un vivace cromatismo, figure dalla forte plasticit\u00e0 che discendono dal michelangiolismo del Tibaldi, e arditi scorci illusionistici che precorrono l'avvento del barocco. Una virtuosistica visione di sotto in su \u00e8 l'artificio prospettico con cui fu realizzata nell'abside l'\"Assunzione della Vergine\" da Giulio Campi, che mor\u00ec prima di poterla compiere e fu terminata dal Malosso. Dello stesso Campi \u00e8 la pala dell'altare maggiore con la \"Madonna col Bambino e i santi Nazario e Celso\", raffigurati con sfarzosi costumi del XVI secolo.\nLe quattro campate della navata sono affrescate con sfondati prospettici, con, al centro, le \"Virt\u00f9 teologali\", le \"Virt\u00f9 cardinali\", la \"Vergine annunciata\" e \"L'angelo annunciante\". Questi sono circondati da un'esuberante decorazione a motivi manieristi, con cariatidi, tendaggi, festoni di frutta, putti e figure di \"Profeti\" illusionisticamente seduti sulle balaustre nelle vele, affine a quanto stavano realizzando negli stessi anni i Campi nella chiesa di San Sigismondo.\nIl santuario Lauretano fu eretto per volont\u00e0 del Conte Giovanni Pietro Ala nel 1624, nel corso di un solo anno, quale copia della Santa Casa di Loreto. Al suo interno vi \u00e8 una statua della Madonna Nera solennemente trasferita dalla Cattedrale nel 1625. Nel santuario \u00e8 un altare settecentesco, di Giovanni Battista Zaist, con il gruppo statuario ligneo, della \"Sacra famiglia\", opera di Giacomo Bertesi, e la \"Madonna in gloria\", opera di Galeazzo Campi."}
{"id": "6182489", "revid": "300067", "url": "https://it.wikipedia.org/wiki?curid=6182489", "title": "Scottie Wilbekin", "text": ""}
{"id": "6182491", "revid": "729019", "url": "https://it.wikipedia.org/wiki?curid=6182491", "title": "Castello della Berli\u00e8re", "text": "Il castello della Berli\u00e8re \u00e8 una rocca del XVIII secolo situata all'interno della giurisdizione della frazione di Houtaing, ora nel comune di Ath, nella provincia dell'Hainaut, Vallonia, Belgio. Il castello \u00e8 stato classificato come importante sito per il patrimonio culturale della Vallonia prima nel 1977 poi nel 1994.\nStoria.\nAvendole ereditate dal padre Octave d'Oultremont, il senatore belga Adh\u00e9mar d'Oultremont de Duras si adoper\u00f2 in modo sostanziale per portare gli allevamenti del castello e del paese di Hountaing ad essere rinomati in tutto il Belgio. Con la moglie, Cl\u00e9mentine de Cro\u00ff, riusc\u00ec a sviluppare il vicino villaggio; la maggior parte dei residenti sono stati impiegati a castello. A questa coppia si deve l'arrivo dell'acqua dell'elettricit\u00e0 e delle linee telefoniche arrivando all'abbonamento per i residenti. Per accogliere, ospitare ed assistenza agli anziani venne costruito un ampio ospizio.\nVicino al castello venne eretto il sontuoso mausoleo d'Oultremont, una cappella neogotica che ospita una cripta sacra dove si trovano tutti i membri della famiglia di Oultremont.\nVenduto dagli eredi nel 1935, il castello divenne nel 1947 un collegio per alta scuola gestita dai padri Giuseppini. "}
{"id": "6182503", "revid": "380654", "url": "https://it.wikipedia.org/wiki?curid=6182503", "title": "Tutte le nuove avventure di Stanlio &amp; Ollio &quot;Per amore o per mummia&quot;", "text": ""}
{"id": "6182505", "revid": "1873", "url": "https://it.wikipedia.org/wiki?curid=6182505", "title": "Ampie strutture anulari di Callisto", "text": "Segue una lista delle ampie strutture anulari presenti sulla superficie di Callisto. La nomenclatura di Callisto \u00e8 regolata dall'Unione Astronomica Internazionale; la lista contiene solo formazioni esogeologiche ufficialmente riconosciute da tale istituzione.\nTali strutture di Callisto portano i nomi di luoghi legati ai miti delle popolazioni nordiche."}
{"id": "6182508", "revid": "767487", "url": "https://it.wikipedia.org/wiki?curid=6182508", "title": "Houtaing", "text": "Houtaing (in olandese \"Houthem\"), \u00e8 una sezione del comune belga di Ath, situato nella provincia dell'Hainaut, nella regione della Vallonia.\nMonumenti e luoghi di interesse.\nCastello della Berli\u00e8re.\nAntica rocca del XVIII secolo ora collegio per alta scuola gestita dai padri Giuseppini.\nMausoleo d'Oultremont.\nAntico mausoleo celebrativo del casato d'Oultremont."}
{"id": "6182509", "revid": "124123", "url": "https://it.wikipedia.org/wiki?curid=6182509", "title": "Salvatore Di Natale", "text": "Biografia.\nGiovanissimo lascia la sua citt\u00e0 natale con la famiglia per trasferirsi in Tunisia, dove frequenta le scuole francesi. Nel 1965 ritorna a Napoli, dove stringe amicizia con Domenico Rea e Fabrizia Ramondino, e si laurea in letteratura francese e filosofia.\nPoeta in vernacolo napoletano, le sue composizioni sono apparse in periodici (come il \"Quotidiano dei Lavoratori\", con lo pseudonimo di \"Sasade\", \"Il Mattino\", \"Diverse Lingue\", \"Pragma\", \"Il Belli\", \"Dove sta Zaz\u00e0\", \"Voce della Campania\"), opere antologiche e plaquettes. \nI temi che caratterizzano la sua poesia, filtrati attraverso la lettura dei poeti simbolisti, sono principalmente la solitudine, l'angoscia, il mal di vivere e il distacco dalla societ\u00e0. Un rinnovamento tematico quanto linguistico, che segna uno stacco rispetto alla poesia tradizionale napoletana, investe la sua lirica, tanto che si \u00e8 parlato di neodialetto. Franco Loi ha scritto che Di Natale e Achille Serrao, prendendo le \"distanze dal \"basic neapolitan\", tendono a sottolineare la solitudine individuale, l'angoscia dell'uomo del nostro tempo\".\nNel 1984 Walter Siti lo inserisce nella raccolta einaudiana \"Nuovi poeti italiani 3\". \u00c8 stato incluso anche nell'antologia \"Poesia dialettale dal Rinascimento a oggi\", a cura di Cesare Vivaldi e Giacinto Spagnoletti, e in \"Coscienza &amp; evanescenza\", antologia di poeti degli anni ottanta, a cura di Franco Cavallo.\nFrancesco Durante lo ha annoverato tra le migliori voci della poesia contemporanea in vernacolo napoletano."}
{"id": "6182510", "revid": "349951", "url": "https://it.wikipedia.org/wiki?curid=6182510", "title": "Sm\u00f6rg\u00e5st\u00e5rta", "text": "La sm\u00f6rg\u00e5st\u00e5rta (in svedese letteralmente \"torta panino\") \u00e8 una torta salata tipica della cucina svedese, ma diffusa anche in Estonia e Finlandia, dove prende i nomi rispettivamente di v\u00f5ileivatort e voileip\u00e4kakku. Questo piatto viene servito in occasioni speciali quali matrimoni e feste di laurea, e pu\u00f2 essere preparato in una gran variet\u00e0 di modi a seconda degli ingredienti che si vogliono utilizzare come ripieno e guarnizione, anche se di solito \u00e8 composta da vari strati di pane di segale (chiaro o scuro) intervallati da un ripieno cremoso, la cui base \u00e8 solitamente un composto di uova e maionese.\nLa sm\u00f6rg\u00e5st\u00e5rta viene consumata fredda e viene tagliata alla maniera di una torta. In questo modo ogni commensale riceve una porzione della stessa pietanza, il che la rende un pasto comunitario per eccellenza."}
{"id": "6182511", "revid": "287204", "url": "https://it.wikipedia.org/wiki?curid=6182511", "title": "Preles", "text": ""}
{"id": "6182512", "revid": "1764104", "url": "https://it.wikipedia.org/wiki?curid=6182512", "title": "Decadimento orbitale", "text": "In astrodinamica, il decadimento orbitale \u00e8 un processo che conduce nel tempo alla graduale diminuzione della distanza fra due corpi orbitanti nel loro punto di massima vicinanza (periapside) man mano che vengono descritte le orbite. I corpi orbitanti possono essere un pianeta e un suo satellite, una stella e un qualunque corpo che le orbita intorno o i componenti di un sistema binario. Il decadimento orbitale pu\u00f2 essere causato da una moltitudine di effetti meccanici, gravitazionali ed elettromagnetici. Per i corpi in un'orbita terrestre bassa, l'effetto pi\u00f9 importante \u00e8 costituito dall'attrito atmosferico.\nSe incontrollato, il decadimento si conclude con la fine dell'orbita nel punto in cui il corpo pi\u00f9 piccolo urta la superficie del corpo primario oppure, se quest'ultimo \u00e8 dotato di atmosfera, con la sua disintegrazione, esplosione o divisione in pezzi nell'atmosfera del primario oppure, nel caso in cui il primario sia una stella, con il suo incenerimento a causa della radiazione stellare (come succede per le comete) e cos\u00ec via.\nCause.\nAttrito atmosferico.\nL'attrito atmosferico ad altitudini orbitali \u00e8 dovuto alle frequenti collisioni delle molecole di gas con il satellite. \u00c8 la causa principale del decadimento dei satelliti che viaggiano a basse orbite terrestri e della conseguente riduzione in altitudine dell'orbita del satellite. Nel caso della Terra, l'attrito atmosferico derivante dal rientro del satellite pu\u00f2 essere descritto dalla seguente sequenza:\nIl decadimento orbitale implica quindi una reazione a catena per la quale pi\u00f9 l'orbita decade, pi\u00f9 il corpo perde quota e pi\u00f9 perde quota, pi\u00f9 velocemente decade. Il decadimento inoltre \u00e8 molto influenzato da fattori esterni di difficile previsione come ad esempio l'attivit\u00e0 solare. Durante le fasi di massimo solare l'atmosfera terrestre d\u00e0 luogo ad attriti significativi anche 100 km pi\u00f9 in alto rispetto alle fasi di minimo solare.\nL'attrito atmosferico esercita un effetto apprezzabile alle altitudini delle stazioni spaziali, degli space shuttle e di altri velivoli con equipaggio in orbita sulla Terra nonch\u00e9 sui satelliti con basse orbite terrestri relativamente alte come nel caso del telescopio spaziale Hubble. Le stazioni spaziali richiedono di solito una correzione periodica dell'altitudine per compensare il decadimento orbitale. Un decadimento orbitale fuori controllo ha portato alla caduta lontano dalla zona di impatto prevista della stazione spaziale Skylab mentre un decadimento orbitale controllato \u00e8 stato seguito per la stazione spaziale Mir con impatto nelle acque del Sud Pacifico.\nPeriodiche correzioni orbitali si rendono necessarie anche per il telescopio spaziale Hubble sia pure con tempi pi\u00f9 dilatati grazie alla sua maggiore altitudine. Il decadimento orbitale costituisce un fattore limitante in merito all'intervallo di tempo richiesto per le visite di manutenzione, l'ultima delle quali \u00e8 stata effettuata con successo nel corso della missione STS-125 con il lancio dello space shuttle \"Atlantis\" avvenuto l'11 maggio 2009. \u00c8 comunque da osservare che i telescopi pi\u00f9 recenti si trovano su orbite molto pi\u00f9 alte se non addirittura su orbite solari cosa che potrebbe non richiedere alcun tipo di correzione orbitale.\nEffetti di marea.\nUn'orbita pu\u00f2 anche decadere a causa del fenomeno della marea quando il corpo orbitante \u00e8 sufficientemente grande da produrre una significativa forza di marea sul corpo primario e si trova o su un'orbita retrograda o sotto l'orbita sincrona. La risultante interazione di marea riduce la quantit\u00e0 di moto del corpo orbitante trasferendola alla rotazione del corpo primario e abbassa l'altitudine dell'orbita fino all'entrata in gioco dei fenomeni di attrito.\nEsempi di corpi soggetti a decadimenti orbitali di marea sono i satelliti di Marte, Phobos e di Nettuno, Triton, e l'esopianeta TrES-3b.\nOnde gravitazionali.\nLe onde gravitazionali sono un altro meccanismo che provoca il decadimento orbitale. \u00c8 trascurabile nelle orbite dei pianeti e dei satelliti planetari ma \u00e8 apprezzabile nei sistemi di stelle degeneri come si \u00e8 potuto constatare osservando le orbite delle stelle di neutroni.\nCollisioni stellari.\nLe collisioni stellari consistono nell'avvicinamento di un sistema di stelle binarie quando perdono energia. Diverse cause provocano tale perdita di energia tra cui le forze di marea, il trasferimento di massa e le onde gravitazionali. Man mano che si avvicinano, le stelle descrivono un percorso a spirale. Ci\u00f2 provoca talvolta la fusione delle due stelle oppure la creazione di un buco nero. In quest'ultimo caso le ultime rivoluzioni delle stelle l'una intorno all'altra durano solo pochi secondi.\nConcentrazione della massa.\nAnche se non si tratta di una causa diretta del decadimento orbitale, una disomogenea distribuzione delle masse (nota con il termine di mascon) del corpo primario pu\u00f2 nel tempo perturbare l'orbita e in casi estremi renderla fortemente instabile. La sua instabilit\u00e0 pu\u00f2 dar vita a un'orbita alla quale \u00e8 applicabile una delle cause dirette del decadimento orbitale."}
{"id": "6182514", "revid": "287204", "url": "https://it.wikipedia.org/wiki?curid=6182514", "title": "Rebevelier", "text": ""}
{"id": "6182516", "revid": "1573940", "url": "https://it.wikipedia.org/wiki?curid=6182516", "title": "Mausoleo d'Oultremont", "text": "Il mausoleo d'Oultremont (\"mausol\u00e9e d'Oultremont\"), conosciuto anche come mausoleo di Cl\u00e9mentine d'Oultremont (\"mausol\u00e9e de Cl\u00e9mentine d'Oultremont\"), dal nome della nobile belga durante il quale mandato \u00e8 stato costruito, cappella di Nostra Signora della Buona Speranza (\"chapelle Notre-Dame-de-la-Bonne-Esp\u00e9rance\") o cappella di Nostra Signora del Rifugio (\"chapelle Notre-Dame-du-Refuge\"), \u00e8 un mausoleo sepolcrale situato nel cuore della frazione vallese di Houtaing, comune di Ath, dedicato al casato d\u2019Oultremont.\nIl monumento \u00e8 stato classificato come importante sito per il patrimonio culturale della Vallonia prima nel 1993 poi nel 2013.\nStoria.\nIl mausoleo, in stile neo-gotico, \u00e8 stato costruito nel 1894 sotto la direzione dell'architetto Victor \u00c9vrard."}
{"id": "6182520", "revid": "104458", "url": "https://it.wikipedia.org/wiki?curid=6182520", "title": "Dipartimento del Finist\u00e8re", "text": ""}
{"id": "6182539", "revid": "1924342", "url": "https://it.wikipedia.org/wiki?curid=6182539", "title": "Gcina Mhlope", "text": "Lo storytelling \u00e8 un'attivit\u00e0 profondamente tradizionale in Africa e Mhlophe \u00e8 una dei pochi cantastorie donna in un paese dominato dai maschi. Fa il suo lavoro pi\u00f9 importante attraverso performance carismatiche, lavorando per preservare la narrazione come mezzo per mantenere viva la storia e incoraggiare i bambini sudafricani a leggere. Racconta le sue storie in quattro lingue del Sud Africa: inglese, afrikaans, zulu e xhosa.\nVita e carriera.\nMhlophe \u00e8 nata nel 1958 a KwaZulu-Natal da madre Xhosa e padre Zulu. Ha iniziato la sua vita lavorativa come domestica, per poi passare a lavorare come lettrice di news al Press Trust e BBC Radio ed in seguito come scrittrice per \"Learn and Teach\", una rivista per le persone appena alfabetizzate.\nDiverse esperienze hanno ispirato Mhlophe a ritornare ad una carriera come narratrice. Lei spiega che la sua capacit\u00e0 di narrazione le viene dalla nonna, che l'ha cresciuta a Durban. Mhlophe dice: \"Mia nonna mi ha insegnato tutto di come raccontare le storie. Quando ero piccola, la met\u00e0 dei bambini nel nostro quartiere sarebbe venuto e trascorrere la serata a casa in modo da poter ascoltare \"izinganekwane\" (racconti).\"\nCominci\u00f2 ad avere un'idea della domanda di storie mentre era Chicago nel 1988. Si \u00e8 esibita in una biblioteca in un quartiere per lo pi\u00f9 nero, in cui un pubblico sempre crescente continuava a invitarla. Eppure, Mhlophe inizia a pensare alla narrazione come a una carriera solo dopo l'incontro con un Imbongi, uno dei poeti leggendari del folklore africano, e dopo l'incoraggiamento di Mannie Manim, l'allora direttore del Market Theatre di Johannesburg.\nDa allora Mhlophe \u00e8 apparsa nelle sale da Soweto a Londra e gran parte del suo lavoro \u00e8 stato tradotto in tedesco, francese, italiano, swahili e giapponese. Mhlophe ha viaggiato molto in Africa e in altre parti del mondo organizzando laboratori di narrazione.\nLe storie di Mhlophe fondono folklore, informazioni, attualit\u00e0, canto e linguaggio. La realizzazione dei suoi sogni \u00e8 una motivazione viscerale e lei sta passando il suo entusiasmo contagioso attraverso lo sviluppo di giovani talenti per portare avanti il lavoro di narrazione attraverso l'iniziativa Zanendaba (\"Bring me a story\"). Questa iniziativa, fondata nel 2002, \u00e8 una collaborazione con il Market Theatre e READ, un'organizzazione nazionale di alfabetizzazione.\nMhlophe \u00e8 la proprietaria della \"ASSITEJ Sud Africa\", l'Associazione Internazionale per il teatro per bambini e giovani.\nL'obiettivo di Mhlophe \u00e8 di rendere disponibili i libri alle povere comunit\u00e0 rurali del Sud Africa facendo in modo che siano aperte delle biblioteche, e che siano rifornite di libri culturalmente e localmente rilevanti. Mhlophe offre il suo patrocinio attraverso ASSITEJ Sud Africa, l'Associazione Internazionale per il teatro per bambini e giovani."}
{"id": "6182544", "revid": "104458", "url": "https://it.wikipedia.org/wiki?curid=6182544", "title": "Renan Brito Soares", "text": ""}
{"id": "6182546", "revid": "767487", "url": "https://it.wikipedia.org/wiki?curid=6182546", "title": "The Life of the Party (film 1937)", "text": "The Life of the Party \u00e8 un film del 1937 diretto da William A. Seiter. Di genere musicale, aveva come interpreti Joe Penner, Gene Raymond, Harry Parke, Harriet Nelson, Victor Moore, Helen Broderick, Ann Miller.\nTrama.\nIn California, sul treno per Santa Barbara, Barry Saunders - giovane erede di una fortuna milionaria - incontra l'ungherese Mitzi Martos, un'aspirante cantante che lo fa immediatamente innamorare. La ragazza, la cui scarpa \u00e8 rimasta incastrata, per\u00f2 scappa via scalza. Barry, intanto, sfugge ad Oliver, un investigatore privato assunto da sua madre per impedirgli di sposarsi prima di avere compiuto trent'anni, cosa che gli farebbe perdere la sua eredit\u00e0. Il giovane, per ritrovare Mitzi, chiede aiuto a Parky, il detective del suo albergo, che ha l'idea di comperare 1.200 dollari di scarpe per attirare la ragazza nella camera di Barry. Nel frattempo, la madre di Mitzi, la contessa Martos, arriva con la signora Penner, una socialite di Park Avenue il cui figlio Joe \u00e8 il marito designato dalla contessa per la figlia. Mitzi, intanto, non ottiene un'audizione che cerca di procurarle Pauline, la sua agente, con Molnac, un noto direttore d'orchestra. Barry rivede Mitzi e cerca di convincerla a sposarlo, ma per lei la cosa pi\u00f9 importante resta la carriera. Per un equivoco, tutti credono che Barry e Mitzi sono invece sposati e cos\u00ec la contessa Mantos ordina subito la suite nuziale per la giovane coppia. Pauline e Oliver organizzano una festa di matrimonio con l'orchestra di Molnac; poi, Pauline paga Parky e Joe per impedire di esibirsi alla cantante della band. Mitzi la sostituisce, riuscendo finalmente a farsi sentire da Molnac che resta colpito dalla sua bravura. Dopo l'esibizione di Mitzi, si chiarisce anche la storia del suo supposto matrimonio con Barry. I due giovani decidono di sposarsi per davvero anche a costo di perdere l'eredit\u00e0. Ma l'arrivo della madre di Barry risolve questo problema: la donna confessa infatti che, per ragioni di vanit\u00e0, aveva sempre nascosto la vera et\u00e0 del figlio che, con l'ultimo compleanno, ha finalmente compiuto i fatidici trent'anni, lasciandolo libero di sposarsi quando vuole.\nProduzione.\nLe riprese del film, prodotto dalla RKO Radio Pictures con il titolo di lavorazione \"Three on a Latchkey\", durarono dal 20 maggio a met\u00e0 giugno 1937.\nDistribuzione.\nIl copyright del film, richiesto dalla RKO Radio Pictures, Inc., fu registrato il 3 settembre 1937 con il numero LP7418.\nDistribuito dalla RKO Radio Pictures, il film usc\u00ec nelle sale cinematografiche statunitensi il 3 settembre 1937. In Francia, dove prese il titolo \"Charivari\", fu distribuito il 2 marzo 1938. In Belgio, fu presentato a Bruxelles il 22 aprile 1938. Nello stesso anno, il 23 aprile, usc\u00ec anche in Uruguay come \"Capricho galante\". In Portogallo fu distribuito il 10 febbraio 1939 con il titolo \"Cora\u00e7\u00f5es em Festa\"."}
{"id": "6182547", "revid": "486946", "url": "https://it.wikipedia.org/wiki?curid=6182547", "title": "Leonardo Renan Sim\u00f5es de Lacerda", "text": ""}
{"id": "6182549", "revid": "104458", "url": "https://it.wikipedia.org/wiki?curid=6182549", "title": "Renan Rodrigues da Silva", "text": ""}
{"id": "6182550", "revid": "104458", "url": "https://it.wikipedia.org/wiki?curid=6182550", "title": "Renan Teixeira da Silva", "text": ""}
{"id": "6182552", "revid": "104458", "url": "https://it.wikipedia.org/wiki?curid=6182552", "title": "Renan dos Santos", "text": ""}
{"id": "6182553", "revid": "104458", "url": "https://it.wikipedia.org/wiki?curid=6182553", "title": "Renan Soares Reuter", "text": ""}
{"id": "6182556", "revid": "124123", "url": "https://it.wikipedia.org/wiki?curid=6182556", "title": "Persone di nome Michele/Calciatori", "text": ""}
{"id": "6182585", "revid": "1543377", "url": "https://it.wikipedia.org/wiki?curid=6182585", "title": "Samuel Birley Rowbotham", "text": "Biografia.\nRowbotham \u00e8 un saggista autodidatta, che si arricch\u00ec vendendo rimedi per ogni sorta di malattia e pubblicando sotto vari pseudonimi la credenza che la Terra sia piatta e tenendo conferenze a pagamento per diffondere la sua tesi.\nRowbotham inizi\u00f2 la sua carriera come fondatore di una comunit\u00e0 owenita nella regione inglese di Fens, dove formul\u00f2 le sue teorie sulla Terra. Dopo aver misurato un\u2019assenza di curvatura nei lunghi canali di drenaggio nella zona del Bedford Level durante il primo dei suoi esperimenti sul Bedford Level, cominci\u00f2 a sostenere con convinzione che la Terra fosse piatta. Nel 1849 stamp\u00f2 un pamphlet di 16 pagine con il nome di \"S. Goulden\". Successivamente si firm\u00f2 \"Samuel Birley\" e nel 1864 pubblic\u00f2 \"Zetetic Astronomy: Earth Not a Globe\" con lo pseudonimo di \u201cParallax\u201d (\u201cParallasse\u201d in italiano). L'opera fu poi ampliata e nel 1881 divenne un libro di 430 pagine.\nSecondo il pensiero di Rowbotham, da lui definito Astronomia Zetetica, la Terra si trova all'interno di un piano circoscritto, il cui centro \u00e8 situato al Polo Nord, delimitato esternamente da una parete di ghiaccio. Sole, Luna, pianeti e stelle si troverebbero solo a poche centinaia di miglia sopra la superficie terrestre e ruoterebbero attorno al polo.\nSimultaneamente Rowbotham inizi\u00f2 a dare lezioni sull\u2019argomento. Impieg\u00f2 un po\u2019 di tempo per affinare le sue teorie: secondo Augustus De Morgan una volta fugg\u00ec da un\u2019aula, a Blackburn, quando non fu in grado di spiegare perch\u00e9, guardando una nave allontanarsi in mare aperto, lo scafo scompare prima dell\u2019albero e delle vele. Tuttavia, continu\u00f2 a riempire aule facendosi pagare un \"sixpence\" (6 centesimi) a lezione, e svilupp\u00f2 un\u2019astuzia e un\u2019abilit\u00e0 oratoria tali da poter \u201cribattere a qualsiasi argomentazione con ingegno, acume e un\u2019esperienza consumata\u201d.\nQuando infine fu costretto in una sfida a Plymouth, nel 1864, accusato che non avrebbe mai accettato di sottoporsi a una prova, Parallax si rec\u00f2 a Plymouth Hoe all\u2019orario stabilito, in presenza di Richard A. Proctor, scrittore di astronomia, e si diresse verso la spiaggia dove era stato predisposto un telescopio. I suoi detrattori affermavano che sarebbe riuscito a vedere solo la lanterna del faro di Eddystone, lontano circa 14 miglia. In effetti, soltanto met\u00e0 della lanterna era visibile. Rowbotham, tuttavia, sostenne che si sbagliavano e che l'esperimento aveva dimostrato che la Terra era effettivamente piatta. In tal modo, molti abitanti di Plymouth tornarono a casa convinti che \u201calcune delle teorie pi\u00f9 importanti dell\u2019astronomia moderna erano state seriamente invalidate\u201d.\nNel 1861 Rowbotham si rispos\u00f2 (con la figlia sedicenne della sua lavandaia) e si trasfer\u00ec a Londra. Con lei ebbe 14 figli, 4 dei quali sopravvissero. Si dice anche che si facesse chiamare \u201cDr. Samuel Birley\u201d, che abitasse in una bellissima casa di dodici stanze e che vendesse segreti per prolungare la vita umana e curare ogni malattia immaginabile. Brevett\u00f2 diverse invenzioni, tra cui un \u201cvagone cilindrico su rotaia per la conservazione della vita\u201d.\nIl suo libro \"Astronomia Zetetica \u2013 La Terra non \u00e8 un globo\" fu pubblicato nel 1864. Continu\u00f2 a dare lezioni, e alcuni cittadini preoccupati inviarono lettere all\u2019Astronomo Reale, sperando in una confutazione delle sue teorie. Un corrispondente del Leeds Times osserv\u00f2 che \u201cuna delle cose che aveva sicuramente dimostrato era che i dilettanti della scienza, non avvezzi a difendere una causa, non sono in grado di replicare a un uomo, un ciarlatano se volete (ma intelligente e irremovibile nelle sue teorie), estremamente sensibile alle debolezze dei suoi detrattori\u201d."}
{"id": "6182587", "revid": "247222", "url": "https://it.wikipedia.org/wiki?curid=6182587", "title": "Mountain Music", "text": ""}
{"id": "6182589", "revid": "1573940", "url": "https://it.wikipedia.org/wiki?curid=6182589", "title": "Acanthopteroctetes", "text": "Acanthopteroctetes \u00e8 un genere di lepidotteri appartenente alla famiglia Acanthopteroctetidae, diffuso in America settentrionale e Africa.\nDescrizione.\nSi tratta di piccole falene alquanto primitive, dall'aspetto esteriore apparentemente simile a quello di un micropterigide oppure di un tineide.\nAdulto.\nCapo.\nSono presenti robuste scaglie piliformi sulla capsula cranica. Gli occhi sono relativamente grandi e sporgenti lateralmente. Gli ocelli sono assenti come pure i \"chaetosemata\", e le mandibole sono fortemente vestigiali, quasi assenti; i palpi mascellari presentano cinque segmenti, mentre quelli labiali sono molto corti e rivolti all'esterno, con uno-tre articoli; \u00e8 assente l'organo di vom Rath. Gli apici dei rami dorsali del tentorio sono fusi con la capsula cranica. La spirotromba \u00e8 presente, ma appare corta e priva di muscoli interni, cos\u00ec come negli Eriocraniidae.\nLe antenne hanno una lunghezza pari ai quattro-quinti della costa; sono filiformi e rivestite di piccolissime scaglie. Lo scapo \u00e8 leggermente ipertrofico.\nTorace.\nNelle zampe, l'epifisi \u00e8 assente, mentre gli speroni tibiali nel secondo paio di zampe sono singoli e non doppi, e alquanto lunghi.\nL'accoppiamento alare \u00e8 di tipo jugato, ed \u00e8 presente l'apparato di connessione tra ala anteriore e metatorace (spinarea).\nSulle ali, le scaglie sono vuote. L'ala anteriore \u00e8 stretta e lanceolata, con 2A e 3A separate e distinte fino al margine; Cu e 1A sono coalescenti alla base; Cu e Cu corrono distanti l'una dall'altra; M \u00e8 unita con R+R; Sc non \u00e8 ramificata, ed \u00e8 presente la nervatura omerale. La cellula discale \u00e8 stretta e allungata.\nL'ala posteriore \u00e8 pure lanceolata e un po' pi\u00f9 stretta di quella anteriore, priva di \"frenulum\" ma provvista di una serie di spinule costali; la venulazione \u00e8 affine a quella dell'ala anteriore, tranne per l'anastomosi di 1A e 2A in prossimit\u00e0 della base, per l'assenza della nervatura trasversale tra Cu e M, e per il fatto che R qui non \u00e8 ramificata.\nL'apertura alare \u00e8 compresa tra 5 e 16\u00a0mm.\nAddome.\nSul terzo \"pleuron\" addominale di \"Acanthopteroctetes unifascia\" si osserva un paio di ghiandole filamentose e peduncolate. Il IV e V sternite addominale non sono modificati come negli Eriocraniidae. Il margine anteriore del II sternite addominale appare completamente disgiunto dal resto dello stesso sclerite, e associato al I sternite.\nL'apparato riproduttore maschile \u00e8 caratterizzato dalla presenza di \"transtilla\" molto sviluppati, ossia processi laterali delle valve. L\"'uncus\" \u00e8 lievemente bifido. Il margine caudale del \"vinculum\" risulta concavo o comunque scavato e i \"socii\" sono assenti, mentre la \"juxta\" \u00e8 solo lievemente sclerificata e di forma abbastanza variabile, sebbene di regola sia costituita da una sottile piastra allungata. L'edeago presenta una \"vesica\" membranosa, provvista di \"cornuti\" laterali.\nIl genitale femminile non mostra il tipico sclerite vaginale visibile negli Eriocraniidae, mentre le pareti dell\"ostium bursae\", qui alquanto ridotto, del \"ductus bursae\" e della \"bursa copulatrix\" sono inspessite e sclerificate. L'ovopositore \u00e8 modificato in maniera tale da permettere l'inserimento delle uova all'interno dei tessuti fogliari della pianta ospite.\nLarva.\nIl corpo del bruco \u00e8 biancastro e di forma pseudocilindrica.\nCapo.\nIl capo \u00e8 prognato e seminascosto dal protorace, con sei stemmata; questi ultimi appaiono disposti su una linea pseudo-rettangolare, con il sesto che \u00e8 provvisto di una lente alquanto ridotta. Le fessure ecdisiali sono ravvicinate alla sutura frontale. Il frontoclipeo appare stretto e triangolare. Le filiere sono sviluppate e sporgenti.\nTorace.\nLe zampe toraciche sono presenti, e sul tergite e sulla membrana coxale di ogni segmento toracico si osservano un paio di inspessimenti a funzione ambulacrale. Gli stigmi sono arrotondati. Sono presenti due setole laterali, L1 ed L2, sul I segmento toracico, ed una sola sugli altri due; il gruppo D (dorsale) \u00e8 a singola setola sul I segmento toracico e a doppia setola sugli altri due.\nAddome.\nL'addome \u00e8 privo di aree pigmentate e di \"pinacula\". Il gruppo D (dorsale) \u00e8 a doppia setola nei segmenti I-VII, a singola nei segmenti VIII-IX. Il gruppo SD (subdorsale) \u00e8 a doppia setola nei segmenti I-VIII, con SD2 molto ridotta e posta dorsalmente rispetto allo stigma. Il gruppo L (laterale) \u00e8 a doppia setola nei segmenti I-VIII e a singola setola nel IX, con L1 posizionata posteriormente rispetto allo stigma. Il gruppo SV (subventrale) \u00e8 a tripla setola nei segmenti I-VII. Le pseudozampe sono ridotte ad un solo paio anale, mentre gli uncini sono del tutto assenti. Sia sulla superficie dorsale, sia su quella ventrale dei segmenti I-VII, si possono notare un paio di dischi simili a ventose.\nPupa.\nLa pupa \u00e8 dectica ed exarata, provvista di mandibole ipertrofiche, simili a quelle visibili nelle crisalidi degli Eriocraniidae e degli Agathiphagidae. La cuticola \u00e8 sottile e solo le mandibole sono ben sclerotizzate. Una cresta frontale allungata si estende fino al labrum. Le appendici sono tutte libere ed i segmenti addominali da I a VII sono tutti capaci di movimenti funzionali, mentre quelli da VIII a X sono fusi assieme. L'impupamento avviene all'interno di un bozzolo sericeo, intessuto al suolo.\nBiologia.\nGli adulti depongono le uova in tarda estate.\nLe larve dei membri di questa famiglia sono minatrici fogliari ed i dischi, simili a ventose, presenti sulle parti ventrale e dorsale, hanno la funzione di permettere il mantenimento della posizione rispetto alle due superfici interne della foglia.\nLe larve di \"Acanthopteroctetes unifascia\" iniziano ad alimentarsi in tarda estate e continuano per tutto l'autunno, per poi riprendere dopo la pausa invernale, all'inizio della primavera; la mina fogliare viene quindi abbandonata in tarda primavera o estate, poco prima dell'impupamento, che avviene in bozzoli sericei ai piedi della pianta ospite.\nPeriodo di volo.\nLe specie sono univoltine, con adulti che volano nei mesi estivi.\nAlimentazione.\nLe larve di \"Acanthopteroctetes unifascia\" producono mine nelle foglie di \"Ceanothus\" (Rhamnaceae).\nSono state anche riportate mine di \"Acanthopteroctetes\" su foglie di \"Ribes\" (Grossulariaceae).\nParassitoidismo.\n\"Acanthopteroctetes unifascia\" pu\u00f2 cadere vittima di parassitoidismo da parte dell'imenottero braconide \"Centistidea ectoedemiae\" .\nDistribuzione e habitat.\nQuattro specie sono diffuse negli Stati Uniti centro-occidentali (Montana, Oregon, California, Utah), mentre una quinta \u00e8 stata scoperta nel 2011 in Sudafrica, nella Provincia del Capo Occidentale.\nL'habitat \u00e8 rappresentato da foreste a latifoglie e comunque zone boschive.\nTassonomia.\nIl genere \"Acanthopteroctetes\" fu descritto da Annette Frances Braun nel 1921 come appartenente ai Micropterigidae (allora Micropterygidae) Eriocranianae (sic), in virt\u00f9 delle forti affinit\u00e0 anatomiche riscontrabili con il genere \"Eriocrania\". McDunnough, nel 1939, riconobbe la distinzione tra Micropterigidae ed Eriocraniidae, ma inser\u00ec erroneamente \"Acanthopteroctetes\" in questi ultimi. Donald R. Davis lo inser\u00ec invece a pieno titolo nelle Eriocraniidae nel 1969, in conseguenza delle affinit\u00e0 del genitale femminile con quello di \"Eriocrania\", ma nel 1978 lo design\u00f2 come genere tipo per la nuova famiglia Acanthopteroctetidae., posizione poi confermata da Niels Peder Kristensen nel 1999. Jo\u00ebl Minet nel 2002, in considerazione delle peculiarit\u00e0 di questo genere, propose l'istituzione dell'infraordine Acanthoctesia, nell'ambito dei Lepidoptera Glossata.\nSpecie.\nIl genere comprende cinque specie:\nSinonimi.\nNon sono stati riportati sinonimi.\nConservazione.\nNessuna specie appartenente a questo genere \u00e8 stata inserita nella Lista rossa IUCN."}
{"id": "6182591", "revid": "599013", "url": "https://it.wikipedia.org/wiki?curid=6182591", "title": "Marry the Girl", "text": ""}
{"id": "6182604", "revid": "767487", "url": "https://it.wikipedia.org/wiki?curid=6182604", "title": "Ex-Flame", "text": "Ex-Flame \u00e8 un film del 1930 diretto da Victor Halperin la cui sceneggiatura si basa su \"East Lynne\", romanzo di Mrs. Henry Wood pubblicato nel 1861.\nProduzione.\nIl film fu prodotto dalla Liberty Pictures.\nDistribuzione.\nDistribuito dalla Tiffany Productions, il film usc\u00ec a New York il 19 novembre 1930."}
{"id": "6182605", "revid": "857683", "url": "https://it.wikipedia.org/wiki?curid=6182605", "title": "Anthony Nese", "text": ""}
{"id": "6182607", "revid": "183694", "url": "https://it.wikipedia.org/wiki?curid=6182607", "title": "Maurizio Torrini", "text": "Biografia.\nAllievo di Eugenio Garin, di cui fu poi per lunghi anni assistente all'Universit\u00e0 di Firenze, dal 1980 insegn\u00f2 Storia della scienza all'Universit\u00e0 degli Studi di Napoli Federico II. Dopo la scomparsa di Garin coordin\u00f2 come redattore e membro del Comitato direttivo la direzione del \"Giornale critico della filosofia italiana\". Cur\u00f2 numerose edizioni di opere e carteggi relativi a Galileo."}
{"id": "6182609", "revid": "271907", "url": "https://it.wikipedia.org/wiki?curid=6182609", "title": "I Congresso del Comintern", "text": ""}
{"id": "6182610", "revid": "271907", "url": "https://it.wikipedia.org/wiki?curid=6182610", "title": "II Congresso del Comintern", "text": ""}
{"id": "6182611", "revid": "88812", "url": "https://it.wikipedia.org/wiki?curid=6182611", "title": "Lucio Crassizio", "text": ""}
{"id": "6182612", "revid": "88812", "url": "https://it.wikipedia.org/wiki?curid=6182612", "title": "Lucio Crassicio Pasicle", "text": ""}
{"id": "6182613", "revid": "415140", "url": "https://it.wikipedia.org/wiki?curid=6182613", "title": "Esercito nazionalista cinese", "text": ""}
{"id": "6182620", "revid": "110157", "url": "https://it.wikipedia.org/wiki?curid=6182620", "title": "The Korea Times", "text": "Il The Korea Times () \u00e8 il pi\u00f9 antico dei tre quotidiani in lingua inglese pubblicati in Corea del Sud (gli altri due sono il \"The Korea Herald\" e il \"Korea JoongAng Daily\").\nStoria.\nFondato da Helen Kim il 1\u00ba novembre 1950, il \"The Korea Times\" \u00e8 la pubblicazione gemella dell\"'Hankook Ilbo\", uno dei quotidiani a maggior tiratura in lingua coreana.&lt;br&gt;\nI contenuti del quotidiano spaziano dalla politica alla finanza, dalla cultura allo sport e, da qualche anno, viene pubblicata settimanalmente una sezione chiamata \"Foreign Community\".&lt;br&gt;\nUnitamente ad articoli originali, il \"The Korea Times\" pubblica anche articoli su licenza del \"Los Angeles Times World Report\" e del \"The New York Times\"."}
{"id": "6182621", "revid": "15756", "url": "https://it.wikipedia.org/wiki?curid=6182621", "title": "Aspen Music Festival and School", "text": "L'Aspen Music Festival and School \u00e8 considerato uno dei migliori festival di musica classica negli Stati Uniti, noto sia per la sua programmazione di concerti che per la formazione musicale, per lo pi\u00f9, di studenti di musica giovani-adulti. Fondato nel 1949, la tipica stagione estiva di otto settimane comprende pi\u00f9 di 300 eventi di musica classica, tra cui concerti di cinque orchestre, esecuzioni di solisti e di musica da camera, produzioni operistiche complete, corsi di perfezionamento, conferenze e programmi per bambini e richiama circa 70.000 spettatori. In inverno, il AMFS presenta una piccola serie di recital e proiezioni in HD di Opere dal Vivo del Metropolitan.\nStrutturato come un campo di addestramento per musicisti classici giovani-adulti, l'AMFS attira pi\u00f9 di 600 studenti provenienti da oltre 40 paesi, con un'et\u00e0 media di 23 anni. Mentre sono ad Aspen, gli studenti partecipano alle lezioni, coaching e agli spettacoli pubblici nelle orchestre, nei teatri lirici ed alla musica da camera, a volte suonando fianco a fianco con gli artisti/docenti dell'AMFS.\nL'organizzazione \u00e8 attualmente guidata dal Presidente e CEO Alan Fletcher e dal direttore musicale Robert Spano.\nStoria.\nL'Aspen Music Festival and School fu fondato nel 1949 dagli imprenditori di Chicago Walter ed Elizabeth Paepcke, come una celebrazione di due settimane del bicentenario dello scrittore tedesco del XVIII secolo Johann Wolgang von Goethe. La manifestazione, che comprendeva sia i forum intellettuali che gli spettacoli musicali, fu un tale successo che port\u00f2 alla formazione sia dell'Aspen Institute che dell'Aspen Music Festival and School.\nNelle estati che seguirono, i musicisti partecipanti tornarono, portando i loro studenti di musica e fu istituita la fondazione per l'AMFS come \u00e8 conosciuta oggi. Nel 1951 la Scuola iscrisse la sua prima classe ufficiale, con 183 studenti di musica. Nello stesso anno, Igor Stravinsky divenne il primo direttore a presentare le proprie opere con il Festival.\nI musicisti fondatori iniziali comprendono il baritono Mack Harrell (padre del violoncellista Lynn Harrell) ed il violinista Roman Totenberg (padre della corrispondente legale del NPR Nina Totenberg). Le prime prestazioni in evidenza videro l'allora studente James Levine che diresse l'opera \"Albert Herring\" di Benjamin Britten nel 1964, in coincidenza con la visita di Britten a Aspen quell'estate per accettare un premio dalla Aspen Institute. Nel 1965 Duke Ellington e la sua orchestra vennero all'AMFS per eseguire un concerto di beneficenza. Nel 1971 Dorothy DeLay si un\u00ec agli artisti/docenti degli archi dell'AMFS ed ha attir\u00f2 pi\u00f9 di 200 studenti in una sola estate per il suo programma. Nel 1975 Aaron Copland venne ad Aspen come compositore residente, in occasione del suo 75\u00ba compleanno. Nel 1980, John Denver si esib\u00ec con l'Aspen Festival Orchestra per il suo special TV \"Music and the Mountains\", che and\u00f2 in onda l'anno successivo sulla ABC. Molti membri artisti/docenti hanno anche registrato i loro album, mentre si trovavano ad Aspen, tra questi l'Emerson String Quartet, che registr\u00f2 il set di 5 dischi \"Shostakovich: The String Quartets\" dai locali dell'AMFS Harris Concert Hall e vinse il Grammy Award 2000 per il miglior album classico.\nProgrammi educativi.\nL'Aspen Music Festival and School offre ai giovani musicisti una scelta di dodici programmi di studio: Orchestra, studio Quintetto d'Ottoni, il Finckel-Wu Han Chamber Music Studio, Pianoforte Solo, Pianoforte collaborativo, Formazione Opera Lirica, l'Aspen Opera Theater Center, l'American Academy of Conducting di Aspen, il Centro di Studi di composizione Susan e Ford Schumann, l'Aspen Contemporary Ensemble, il Centro per Studi Avanzati del Quartetto e chitarra classica.\nServizi.\nLa Benedict Music Tent, che apr\u00ec nel 2000, \u00e8 la sede primaria dei concerti del Festival ed ospita 2050 spettatori. La nuova tenda ne ha sostituito una in precedenza progettata da Herbert Bayer, che nel 1965 aveva sostituito la tenda originale pi\u00f9 piccola disegnata da Eero Saarinen. I concerti si tengono nella Benedict Music Tent su base quasi quotidiana durante l'estate e i posti a sedere sul prato appena fuori dalla tenda, dove molti scelgono di fare un picnic durante gli eventi, sono sempre liberi. Il progetto ha i lati aperti; il tetto curvo \u00e8 realizzato in fibra di vetro rivestito in teflon, un materiale rigido utilizzato anche dal Aeroporto Internazionale di Denver.\nLa Concert Hall Joan e Irving Harris da 500 posti si trova accanto alla Benedict Music Tent ed \u00e8 stato inaugurato nel 1993 ad un costo di $ 7 milioni. La Wheeler Opera House un locale di era vittoriana di propriet\u00e0 del Comune di Aspen, \u00e8 la sede delle produzioni del Centro Aspen Opera Theater in estate e dell'AMFS Metropolitan Opera Live nelle proiezioni HD d'inverno.\nNel 2013, il AMFS completato la prima fase di costruzione per il suo nuovo Campus Matthew e Carolyn Bucksbaum, $70 milioni, 9754,82 metri quadrati. Il Campus, situato a due miglia dal centro di Aspen, si trova su un sito di 15,38 ettari che \u00e8 condiviso tra il AMFS in estate e l'Aspen Country Day School durante l'anno accademico. Progettate dall'architetto Harry Teague, autore anche dell'Harris Concert Hall e della Benedict Music Tent, le nuove aggiunte al Campus Bucksbaum comprendono due sale prove, studi di insegnamento, stanze per la pratica e un edificio per le percussioni. Il Campus \u00e8 stato progettato tenendo presente l'ambiente naturale di Aspen, la creazione della linea del tetto dell'edificio rispecchia le forme della montagna circostante e la creazione di file di sale di prova che servono anche come muri di sostegno in guardia contro eventuali colate di fango. Oltre alle strutture degli studenti, il Campus Bucksbaum \u00e8 anche la sede del personale amministrativo dell'AMFS durante tutto l'anno per. La prossima fase di costruzione sar\u00e0 completata durante l'estate 2016.\nStagione 2016.\nL'estate del 2016 sar\u00e0 la 68\u00aa stagione dell'Aspen Music Festival and School, con il soprano Ren\u00e9e Fleming in programma per l'apertura del Festival di domenica. La scaletta estiva prevede anche esibizioni di Sarah Chang, Midori, Edgar Meyer e Christian McBride, Orli Shaham, Joshua Bell, Gil Shaham, Alisa Weilerstein, Yefim Bronfman, David Finckel e Wu Han, Daniel Hope, Tak\u00e1cs Quartet, Joyce Yang, Jeremy Denk, Jennifer Koh, l'Emerson String Quartet ed altri solisti e gruppi. \u00c8 anche in programma l'esibizione di Smokey Robinson, presentato dall'AMFS in collaborazione col Jazz Aspen Snowmass.\nDiversi eventi per tutta l'estate rifletteranno sul tema della stagione, \"Invito alla danza\", come ad esempio una esecuzione dell\"'El amor brujo\" di Falla accompagnato dai ballerini del Siudy Flamenco Dance Theater, un recital di tango del Quintetto H\u00e9ctor del Curto, uno spettacolo delle Danze Sinfoniche di Rachmaninoff, eseguite dall'Orchestra dell'Aspen Festival e altro ancora.\nLa stagione 2016 prevede anche una performance semi-scenica dell'opera \"L'Amour de loin\" di Kaija Saariaho, cos\u00ec come tre produzioni interamente messe in scena dall'Aspen Opera Center: \"La boh\u00e8me\" di Giacomo Puccini, \"Un matrimonio\" di William Bolcom, e \"B\u00e9atrice et B\u00e9n\u00e9dict\" di Hector Berlioz. La stagione si chiuder\u00e0 il 21 agosto con i \"Carmina Burana\" di Carl Orff, eseguita dall'Aspen Festival Orchestra, il Coro dell'Orchestra sinfonica del Colorado e la Chorale dei Bambini di Colorado."}
{"id": "6182623", "revid": "174925", "url": "https://it.wikipedia.org/wiki?curid=6182623", "title": "Carlo De Nobili (1777-1831)", "text": ""}
{"id": "6182632", "revid": "332094", "url": "https://it.wikipedia.org/wiki?curid=6182632", "title": "Airshow China", "text": ""}
{"id": "6182633", "revid": "1543377", "url": "https://it.wikipedia.org/wiki?curid=6182633", "title": "Laurie Penny", "text": "I suoi articoli vengono pubblicati dal \"The Guardian\" e \"New Statesman\". \u00c8 autrice di tre libri che trattano di femminismo.\nBiografia.\nLaurie Penny \u00e8 nata a Londra ed \u00e8 figlia dell'avvocato Ray Barnett. Vanta avi di origini irlandesi, ebrei e maltesi. All'interno del suo sito, Laurie si \u00e8 definita \"la figlia atea di un cattolico non praticante e di un'ebrea non praticante\". \u00c8 cresciuta a Brighton e Lewes. Penny ha frequentato l'istituto indipendente Brighton College. Penny ha dichiarato di essere stata ricoverata in ospedale all'et\u00e0 di 17 anni a causa dell'anoressia, malattia che \u00e8 poi \u00e8 riuscita a sconfiggere.\nPenny ha studiato inglese presso il Wadham College ad Oxford, dove si \u00e8 laureata nel 2008. Mentre era studentessa \u00e8 entrata a far parte e si \u00e8 esibita insieme ad un gruppo burlesque. \u00c8 inoltre apparsa in produzioni drammatiche amatoriali per la Oxford University Light Entertainment Society. Dopo l'universit\u00e0 ha frequentato a Londra la scuola di giornalismo.\nCarriera.\nIl blog di Laurie Penny, \"Penny Red\", venne lanciato nel 2007 ed \u00e8 stato candidato all'Orwell Prize nel 2010. Penny ha cominciato la carriera giornalistica all'interno della rivista \"One in Four\". In seguito ha svolto il lavoro di reporter e di vice direttore per la rivista di sinistra \"Morning Star\". Ha comunque prodotto numerosi articoli poi pubblicati su altre testate. Attualmente tiene una rubrica sul New Statesman e collabora regolarmente con il The Guardian. Nell'aprile del 2011, Penny ha presentato su Channel 4 il programma \"Cashing In on Degrees\". Oltre a ci\u00f2, \u00e8 apparsa all'interno dei programmi satirici di attualit\u00e0 10 O'Clock Live e Two's Newsnight. Il 26 marzo 2012, Penny ha annunciato via Twitter di voler lasciare il \"New Statesman\" per un posto a tempo pieno all'\"Independent\". Nell'ottobre del 2012 ha per\u00f2 deciso di lasciare l'\"Independent\" e tornare al \"New Statesman\" come giornalista.\nPenny \u00e8 autrice del testo \"'Meat Market: Carne femminile sul banco del capitalismo\" (Settenove, 2013, ed. or. Zero Books, 2011) e \"Penny Red: Notes from a New Age of Dissent\" (Pluto Press, 2011). In entrambe le pubblicazioni la Penny attacca il femminismo liberale che identifica nella \"scelta del consumatore\" offerto dal capitalismo come mezzo per l'emancipazione femminile. Penny Red \u00e8 stata candidata finale al premio \"Bread and Roses Award\" per le pubblicazioni radicali nel 2012. \"Unspeakable Things: Sex, Lies and Revolution\" \u00e8 stato pubblicato nel 2014. In questo suo terzo libro, Penny ha rivelato di essere bisessuale. Poco tempo dopo quella dichiarazione, la Penny ha affermato di essere stata oggetto \u201cdi una marea di vili attacchi sessisti e antisemiti\u201d in relazione al contenuto del libro.\nPenny \u00e8 stata selezionata da Truthdig come \"Truthdigger della settimana\" per la settimana del 25 novembre 2011. Nel 2012, la rivista \"Tatler\" l'ha descritta come \"una delle 100 persone che contano\". Nell'ottobre 2012, \"The Daily Telegraph\" ha inserito Penny nell'elenco delle 55 persone inglesi di sinistra pi\u00f9 influenti, riconoscendola come \"senza dubbio la voce femminile pi\u00f9 controversa del panorama della sinistra radicale\u201d. Nell'aprile 2014, Penny \u00e8 stata selezionata per entrare a far parte della Fondazione Nieman."}
{"id": "6182634", "revid": "332094", "url": "https://it.wikipedia.org/wiki?curid=6182634", "title": "Zhuhai Airshow", "text": ""}
{"id": "6182639", "revid": "367445", "url": "https://it.wikipedia.org/wiki?curid=6182639", "title": "Silvia Boschero", "text": "Biografia.\nHa iniziato la sua carriera di conduttrice radiofonica nel 1995, nell'emittente radiofonica privata toscana Controradio. Ha poi lavorato per Radio Popolare, dove ha condotto insieme a Marina Petrillo la trasmissione \"Patchanka\". \nNel 2001 \u00e8 approdata a Radio Rai, dove ha condotto, sulla seconda rete, \"Il cammello di Radio 2\". Dopo alcune collaborazioni con Radio 3, \u00e8 passata su Radio 1 nel 2004, conducendo \"Village\" inizialmente con Gerardo Panno e, in seguito, da sola. Dal 2009 al 2014 ha condotto \"Moby Dick\", ancora su Radio 2. Il ritorno a Radio 1 segna l'avvio della stagione di \"King Kong\" (2014 - 2017). Chiuso l'esperimento con il \"bestione musicale\", diventa una delle conduttrici della storica trasmissione \"Stereonotte\".\nCome giornalista musicale ha collaborato con la rivista \"Mucchio selvaggio\", mentre dal 1995 al 2014 \u00e8 stata critico musicale de \"l'Unit\u00e0\". Nel 2004 ha pubblicato per l'editore Arcana \"Gilberto Gil. L'immaginazione al potere\", con prefazione di Walter Veltroni.\nNel corso della sua carriera ha intervistato diversi artisti musicali di fama internazionale, tra cui Caetano Veloso, Elvis Costello, Y\u014dko Ono, Paul McCartney, Jimmy Page, Robert Plant, Lou Reed, Stevie Wonder.\nAttualmente conduce \"La Versione delle Due\", da luned\u00ec al venerd\u00ec dalle 14.00 alle 16.00 con Andrea Delogu.\nIl 6 luglio 2021 ha conseguito la laurea in Discipline Psicosociali dell'Universit\u00e0 Telematica Internazionale Uninettuno, con un voto di laurea finale di 110/110 \"cum Laude\"."}
{"id": "6182643", "revid": "729019", "url": "https://it.wikipedia.org/wiki?curid=6182643", "title": "Angiocardiografia", "text": "L'angiocardiografia \u00e8 una radiografia del cuore e dei grossi vasi, effettuata con mezzo di contrasto. Viene utilizzato un mezzo di contrasto liquido, tipicamente contenente iodio, iniettato nel flusso sanguigno, e quindi vengono esaminati i tessuti utilizzando i raggi-X. Per evitare una diluizione, il composto radiopaco viene tipicamente introdotto tramite un catetere, un processo noto come angiocardiografia selettiva. Normalmente, piuttosto che una singola immagine, vengono prese in serie centinaia di immagini a raggi X, permettendo cos\u00ec di osservare il movimento. La procedura richiede di essere a digiuno prima dell'esecuzione e possono essere somministrati un sedativo e un antistaminico.\nProcedura.\nUn catetere viene introdotto nell'arteria radiale o nell'arteria femorale e quindi viene guidato verso il cuore. Una volta che il catetere \u00e8 arrivato in prossimit\u00e0 della parte anatomica oggetto di interesse, per mezzo di esso viene introddotto il mezzo di contrasto e contemporaneamente viene realizzata la serie di immagini.\nL'angiocardiografia pu\u00f2 essere utilizzata per rilevare e diagnosticare difetti congeniti del cuore e dei vasi adiacenti. L'uso di questa procedura \u00e8 diminuito con l'introduzione dell'ecocardiografia, tuttavia viene ancora utilizzata in casi selezionati in quanto fornisce un livello di dettaglio anatomico maggiore rispetto all'ecocardiografia."}
{"id": "6182644", "revid": "155634", "url": "https://it.wikipedia.org/wiki?curid=6182644", "title": "Basketball-Bundesliga 1972-1973", "text": "La Basketball-Bundesliga 1972-1973 \u00e8 stata la 7\u00aa edizione del massimo campionato tedesco occidentale di pallacanestro maschile. La vittoria finale \u00e8 stata ad appannaggio dell'USC Heidelberg."}
{"id": "6182659", "revid": "287204", "url": "https://it.wikipedia.org/wiki?curid=6182659", "title": "Utgard (Callisto)", "text": "Utgard \u00e8 un'ampia struttura anulare presente sulla superficie di Europa. Di poco superiore ai 600 km di diametro, \u00e8 per estensione la quarta struttura della luna.\nUna parte sostanziale della regione centrale del bacino \u00e8 coperta di depositi provenienti dal relativamente giovane cratere Burr.\nIl nome riprende quello della dimora dei giganti di brina della mitologia norrena."}
{"id": "6182660", "revid": "125440733", "url": "https://it.wikipedia.org/wiki?curid=6182660", "title": "Idrossido di berillio", "text": "L'idrossido di berillio \u00e8 il composto inorganico di formula Be(OH)2. In condizioni normali \u00e8 un solido bianco. \u00c8 un idrossido anfotero, solubile sia in soluzione acida che in soluzione basica. In natura l'idrossido di berillio si trova nei minerali rari behoite e clinobehoite. Viene usato per produrre l'ossido di berillio e altri composti di berillio. \u00c8 un composto tossico e cancerogeno.\nStruttura.\nL'idrossido di berillio esiste in due modificazioni strutturali. La forma \u03b1-Be(OH)2 \u00e8 costituita da cristalli tetragonali metastabili; la forma \u03b2-Be(OH)2 forma cristalli ortorombici stabili con una struttura che assomiglia a quella del diamante, con una certa distorsione dovuta ai legami idrogeno (una struttura analoga a quella dell'idrossido di zinco (Zn(OH)2).\nSintesi.\nIndustrialmente viene ottenuto come intermedio durante il processo di estrazione del berillio metallico dai minerali berillo (Be3Al2(Si6O18)) e bertrandite (Be4Si2O7(OH)2).\nIn laboratorio si pu\u00f2 ottenere aggiungendo alcali ad una soluzione di sali di berillio (ad esempio BeCl2). Si ha la precipitazione dell'idrossido sotto forma di una massa gelatinosa (forma \u03b1), che si trasforma nella forma \u03b2 se lasciata a riposo o scaldata all'ebollizione.\nReattivit\u00e0.\nL'idrossido di berillio \u00e8 quasi insolubile in acqua, ma mostra un tipico comportamento anfotero, sciogliendosi in acidi e in basi. In presenza di basi si forma lo ione tetracoordinato berillato, mentre in presenza di acidi si forma il catione Be(H2O)42+:\nPer riscaldamento a 400 \u00b0C l'idrossido si disidrata formando l'ossido di berillio:"}
{"id": "6182663", "revid": "1327519", "url": "https://it.wikipedia.org/wiki?curid=6182663", "title": "New World Symphony", "text": "La New World Symphony \u00e8 un'accademia orchestrale americana con sede a Miami Beach, in Florida. Fondata nel 1987, l'organizzazione \u00e8 un complesso per la formazione di giovani musicisti entro i 20 anni in preparazione alla carriera professionale di musica classica. Dal 2011, la New World Symphony ha la sua sede nel New World Center.\nStoria.\nNel 1987 Michael Tilson Thomas fond\u00f2 la New World Symphony, con l'aiuto finanziario iniziale di Ted Arison, il fondatore delle Carnival Cruise Lines. Thomas e Arison avevano visioni simili di un'orchestra di formazione che aiutasse giovani diplomati di conservatorio a trovare lavoro con le orchestre professionali. La New World Symphony diede il suo primo concerto pubblico il 4 febbraio 1988 a Miami. Al momento della morte di Arison, nel 1999, aveva contribuito con $ 62M USD per l'organizzazione.\nOperativit\u00e0.\nLa New World Symphony offre borse di studio triennali, laddove il programma offre una vasta gamma di prestazioni e opportunit\u00e0 di formazione in entrambe le sedi nazionali e internazionali. Il programma offre l'opportunit\u00e0 di progettare e presentare i propri concerti ai borsisti, che spesso rappresentano opere raramente sentite per la strumentazione inusuale. La formazione comprende anche audizioni simulate, la gestione finanziaria, le relazioni con i donatori e con i media, cos\u00ec come le opportunit\u00e0 per l'insegnamento nelle scuole locali.\nLa New World Symphony presenta una stagione di concerti da settembre a maggio nella sala da concerto del New World Center dotata di 756 posti. Gli spettacoli comprendono concerti orchestrali, una serie di musica da camera, una serie della musica nuova, serie di accompagnamento delle percussioni, concerti di piccoli gruppi, una serie per le famiglie e speciali feste e recital.\nIn data 29 giugno 2011 la New World Symphony Orchestra ha ricevuto il primo premio \"Adventurous Programming\" (gruppo 2 orchestre) dalla ASCAP per il suo forte impegno per la nuova musica americana."}
{"id": "6182668", "revid": "92723", "url": "https://it.wikipedia.org/wiki?curid=6182668", "title": "Marieluise Flei\u00dfer", "text": "Biografia.\nLe sue opere pi\u00f9 note sono \"Purgatorio a Ingolstadt\" (1924) e \"Pionieri a Ingolstadt\" (1926). I drammi, che descrivono personaggi delle classi inferiori di una piccola citt\u00e0 della Baviera, si occupano di abusi e di rapporti, a volte violenti, tra uomini e donne. Tra gli storici del teatro queste opere sono classificate come \"critical Volksst\u00fccke\", un genere che descrive e si impegna, in modo critico, contro le convenzioni del popolare \"Volksst\u00fcck\" (letteralmente commedia della gente, o \"commedia dell'ambiente\"). Come l'originale \"Volksst\u00fcck,\" i drammi della Flei\u00dfer sono scritti nel dialetto regionale della Baviera, descrivono personaggi delle classi inferiori, e trattano temi e relazioni di tutti i giorni, ma a differenza degli originali, la Flei\u00dfer espone le relazioni di potere diseguali tra uomini e donne.\nBertolt Brecht persuase il direttore Moriz Seeler a mettere in scena il primo dramma, che Seeler reintitol\u00f2; il titolo originario dato dalla Flei\u00dfer era \"La lavanda dei piedi\". Brecht successivamente incoraggi\u00f2 l'autrice a scrivere \"Pioneers\". La prima avvenne a Berlino ma caus\u00f2 uno scandalo, specialmente nella sua citt\u00e0 natale, e venne attaccata dai nazisti che non erano ancora giunti al potere.\nLa Flei\u00dfer venne riscoperta, negli anni 1970, dalla generazione successiva, e tra questi dal regista teatrale Peter Stein e dal drammaturgo Franz Xaver Kroetz. \"Pioneers in Ingolstadt\" venne adattato a film per la TV da Rainer Werner Fassbinder nel 1971.\nIl dramma ebbe poi una prima a Londra, Gate Theatre, nel 1990, diretta da Annie Castledine e Stephen Daldry."}
{"id": "6182677", "revid": "287204", "url": "https://it.wikipedia.org/wiki?curid=6182677", "title": "Mordkommission (serie televisiva 1973)", "text": "Mordkommission \u00e8 una serie televisiva tedesca di genere poliziesco ideata da Carl Darrow e prodotta dal 1973 al 1975 dalla ZDF. Protagonista della serie sono Charles Regnier, Michael Burk, Jochen Busse e R\u00fcdiger Bahr ; la regia \u00e8 di Kurt Wilhelm e Wolfgang Schleif.\nLa serie si compone di 2 stagioni, per un totale di 26 episodi (13 per stagione), della durata di 25 minuti ciascuno. Il primo episodio, intitolato \"Der Zauberer\", fu trasmesso in prima visione dall'emittente ZDF il 17 ottobre 1973; l'ultimo, intitolato \"Amok\", fu trasmesso in prima visione l'11 giugno 1975.\nTrama.\nLe vicende sono incentrate sulle indagini in casi di omicidio condotte da una sezione della polizia criminale di Monaco di Baviera, guidata da Georg Wieker. Wieker \u00e8 affiancato dai colleghi Richard Grimm, Hubert Hutzel e August Siebenlist."}
{"id": "6182678", "revid": "18323", "url": "https://it.wikipedia.org/wiki?curid=6182678", "title": "Danmarks Tekniske Universitet", "text": ""}
{"id": "6182695", "revid": "729019", "url": "https://it.wikipedia.org/wiki?curid=6182695", "title": "Studio radiografico dell'apparato digerente superiore", "text": "Uno studio radiografico dell'apparato digerente superiore consiste in una serie di radiografie utilizzate per esaminare eventuali anomalie del tratto gastrointestinale superiore. Un mezzo di contrasto, solitamente costituito da una miscela di solfato di bario e acqua, viene ingerito o instillato nell'apparato digerente e i raggi X vengono utilizzati per creare radiografie delle zone di interesse. Il bario aumenta la visibilit\u00e0 delle parti pertinenti del tratto gastrointestinale rivestendo la parete interna del tubo digerente, facendolo apparire pi\u00f9 bianco sulla radiografia. Questo, in combinazione con altre radiografie, permette di ottenere immagini esplicative di organi quali la faringe, la laringe, l'esofago, lo stomaco e l'intestino tenue tali da rendere apprezzabili dall'osservatore il rivestimento interno della parete, le dimensioni, la forma, il contorno e la perviet\u00e0.\nGrazie alla fluoroscopia \u00e8 anche possibile visualizzare il movimento funzionale degli organi esaminati, osservando dunque la deglutizione, la peristalsi e la chiusura dello sfintere. A seconda degli organi da esaminare, le radiografie possono essere classificate come deglutizione di bario, pasto baritato e enteroclisi.\nPer migliorare ulteriormente la qualit\u00e0 delle immagini, talvolta possono essere introdotti anche aria o gas, in una procedura che prende il nome di imaging a doppio contrasto. In questo caso, il gas viene indicato come il mezzo di contrasto negativo. Tradizionalmente le immagini vengono acquisite tramite una radiografia planare ma alle volte pu\u00f2 essere utilizzata la tomografia computerizzata al fine di ottenere immagini tridimensionali."}
{"id": "6182703", "revid": "297059", "url": "https://it.wikipedia.org/wiki?curid=6182703", "title": "Deglutizione di bario", "text": ""}
{"id": "6182704", "revid": "297059", "url": "https://it.wikipedia.org/wiki?curid=6182704", "title": "Pasto baritato", "text": ""}
{"id": "6182705", "revid": "297059", "url": "https://it.wikipedia.org/wiki?curid=6182705", "title": "Enteroclisi", "text": ""}
{"id": "6182711", "revid": "736476", "url": "https://it.wikipedia.org/wiki?curid=6182711", "title": "Samuel Rowbotham", "text": ""}
{"id": "6182712", "revid": "757396", "url": "https://it.wikipedia.org/wiki?curid=6182712", "title": "Professional'nyj Basketbol'nyj klub CSKA 2015-2016", "text": "Questa voce raccoglie le informazioni riguardanti il Professional'nyj Basketbol'nyj klub CSKA nelle competizioni ufficiali della stagione 2015-2016.\nStagione.\nLa stagione 2015-2016 del Professional'nyj Basketbol'nyj klub CSKA \u00e8 la 25\u00aa nel massimo campionato russo di pallacanestro, la VTB United League.\nRoster.\n\"Aggiornato al 12 luglio 2019\"\n "}
{"id": "6182714", "revid": "18323", "url": "https://it.wikipedia.org/wiki?curid=6182714", "title": "Universidad Polit\u00e9cnica de Valencia", "text": ""}
{"id": "6182724", "revid": "76963", "url": "https://it.wikipedia.org/wiki?curid=6182724", "title": "James Mackay", "text": "Biografia.\nMackay ha frequentato la Sydney Grammar School di Sydney in Australia, dove inizi\u00f2 a partecipare alle recite scolastiche.\nHa studiato all\u2019universit\u00e0 di Sydney dove ha ottenuto un Bachelor of Arts in storia e letteratura inglese, prima di studiare al Western Australian Academy of Performing Arts a Perth.\nCarriera.\nCarriera teatrale.\nNel 2013 Mackay ha interpretato Irwin nello spettacolo di Alan Bennett \"The History Boys\" alla Sydney Opera House, assieme a John Wood, Heather Mitchell e Paul Goddard. Nel 2012 si esib\u00ec con la Sydney Theatre Company nel ruolo di Danceny in \"Les Liaisons Dangereuses\", con Hugo Weaving e Pamela Rabe.\nJames \u00e8 un associato artistico della compagnia teatrale indipendente Cry Havoc. Ha lavorato con la compagnia in due occasioni: la prima nel 2009 in Giulio Cesare di William Shakespeare in cui interpretava Marco Antonio e la seconda nel 2010 in Le tre sorelle di Anton Chekhov in cui interpretava Andrei e per il quale ha anche partecipato alla colonna sonora.\nPremi.\nA giugno 2013 James ha ricevuto la quinta borsa di studio annuale della Australians in Film in memoria di Heath Ledger."}
{"id": "6182746", "revid": "54193", "url": "https://it.wikipedia.org/wiki?curid=6182746", "title": "Dipendenza dal computer", "text": "La dipendenza dal computer pu\u00f2 essere descritta come l'uso eccessivo o compulsivo del computer, che persiste nonostante gravi e negative conseguenze per le attivit\u00e0 personali, sociali o lavorative. Un altro aspetto \u00e8 stato sottolineato da Block, che ha dichiarato: Mentre si pensava che questo nuovo tipo di dipendenza avrebbe trovato un posto nei disordini compulsivi del \"DSM 5\", nell'attuale edizione del Manuale diagnostico e statistico dei disturbi mentali, \u00e8 ancora considerato come un disturbo non ufficiale. Il concetto di dipendenza da computer \u00e8 sostanzialmente suddiviso in due tipi: computer dipendenza offline e dipendenza da computer on-line. Il termine computer dipendenza off-line \u00e8 normalmente usato quando si parla di comportamento da gioco eccessivo, che pu\u00f2 essere praticato sia offline che online. La dipendenza da computer online, nota anche come \"dipendenza da Internet\", \u00e8 pi\u00f9 seguita dalla ricerca scientifica rispetto alla dipendenza da computer offline, soprattutto perch\u00e9 la maggior parte dei casi di dipendenza da computer sono legati all'uso eccessivo di Internet.\nSebbene il termine dipendenza sia generalmente usato per descrivere la dipendenza da droghe, pu\u00f2 anche essere usato per descrivere l'uso patologico di Internet. Esperti in materia di dipendenza da Internet hanno descritto questa sindrome come: un individuo che lavora intensamente su Internet, l'uso prolungato di Internet, l'uso incontrollato di Internet, incapace di utilizzare Internet per il tempo sufficiente, non interessato al mondo esterno, non interessato a passare il tempo con altre persone, con aumento della solitudine e del senso di sconforto. Tuttavia, non tutte le persone che passano ore davanti al computer sono considerati dipendenti. Ci sono molti usi per dei computer e di Internet, e in molti casi, un individuo pu\u00f2 passare 6 o pi\u00f9 ore in un giorno al computer, ma non essere considerato un \"tossicodipendente\". Ogni singola situazione \u00e8 diversa e quindi non c'\u00e8 un numero di ore che \u00e8 (o non \u00e8) considerato una possibilit\u00e0 di dipendenza da computer."}
{"id": "6182754", "revid": "155634", "url": "https://it.wikipedia.org/wiki?curid=6182754", "title": "Basketball-Bundesliga 1973-1974", "text": "La Basketball-Bundesliga 1973-1974 \u00e8 stata l'8\u00aa edizione del massimo campionato tedesco occidentale di pallacanestro maschile. La vittoria finale \u00e8 stata ad appannaggio dello SSV Hagen."}
{"id": "6182755", "revid": "466539", "url": "https://it.wikipedia.org/wiki?curid=6182755", "title": "Valerian Vladimirovi\u010d Kujby\u0161ev", "text": "Biografia.\nIscritto al Partito Operaio Socialdemocratico Russo dal 1904, fu espulso per la sua attivit\u00e0 politica prima dall'Accademia di medicina militare (1906) e poi dalla facolt\u00e0 di giurisprudenza dell'Universit\u00e0 di Tomsk. Arrestato numerose volte dalla polizia zarista e ripetutamente spedito al confino in Siberia, fu definitivamente amnistiato dopo la Rivoluzione di febbraio del 1917 e ricopr\u00ec ruoli dirigenziali politici e militari dapprima a Samara e poi nel Turkestan. Nella seconda met\u00e0 del 1920 fu rappresentante diplomatico del Comitato esecutivo dell'Internazionale Comunista e della RSFS Russa nella Repubblica Sovietica Popolare di Bukhara, per poi iniziare a rivestire ruoli a livello centrale fino all'ingresso, dall'aprile 1922 all'aprile 1923, nel Comitato Centrale, nella Segreteria e nell'Orgburo del Partito bolscevico.\nDivenne quindi Presidente della Commissione centrale di controllo e Commissario del popolo per l'ispezione operaio-contadina della RSFS Russa e poi dell'Unione Sovietica. Nel 1926 assunse la presidenza del Consiglio superiore dell'economia dell'URSS, mentre nel 1927 torn\u00f2 a far parte del Comitato Centrale ed entr\u00f2 nel Politburo del PCU(b). Dal 1930 al 1934 fu presidente del Gosplan e poi fu nuovamente membro dell'Orgburo. Mor\u00ec a Mosca nel gennaio 1935.\nIn suo onore la citt\u00e0 di Samara fu chiamata Kujby\u0161ev dal 1935 al 1991."}
{"id": "6182758", "revid": "247222", "url": "https://it.wikipedia.org/wiki?curid=6182758", "title": "I Suoni - Ricerche sulla musica popolare italiana", "text": ""}
{"id": "6182760", "revid": "271907", "url": "https://it.wikipedia.org/wiki?curid=6182760", "title": "Valerian Kujby\u0161ev", "text": ""}
{"id": "6182773", "revid": "767487", "url": "https://it.wikipedia.org/wiki?curid=6182773", "title": "Pionieri a Ingolstadt (opera teatrale)", "text": "Pionieri a Ingolstadt (in lingua tedesca \"Pionieers in Ingolstadt\") \u00e8 una commedia della commediografa tedesca Marieluise Flei\u00dfer, la cui prima venne data a Dresda nel 1928. L'azione si svolge nel 1926 e l'opera \u00e8 descritta come una commedia in 14 scene. La Flei\u00dfer bas\u00f2 il lavoro su fatti reali, e lo modific\u00f2 in collaborazione con Bertolt Brecht. L'opera venne rivista e prodotta dal Theater am Schiffbauerdamm a Berlino nel marzo e aprile del 1929, diretta da Brecht e Jacob Geis, con scene realizzate da Caspar Neher. Nel 1968 la Flei\u00dfer began inizi\u00f2 una terza revisione, andata in scena nel 1970. Nel 1971, Rainer Werner Fassbinder adatt\u00f2 il lavoro ad un film per la televisione, Pionieri a Ingolstadt.\nIl lavoro \u00e8 ambientato ad Ingolstadt, una piccola citt\u00e0 mercato della Baviera. La commedia descrive la grettezza e l'egoismo che si trovano nelle piccole citt\u00e0, e come le milizie possono compromettere la vita dei civili. Come risultato della sua raffigurazione del sessismo della societ\u00e0, l'opera non conquist\u00f2 molta simpatia tra gli abitanti di Ingolstadt e la Flei\u00dfer soffr\u00ec enorme impopolarit\u00e0 nella sua citt\u00e0 natale dopo che il suo lavoro fu pubblicato e prodotto.\nPersonaggi.\nBerta, la protagonista, \u00e8 romanticamente legata a Korl, un soldato che \u00e8 stato inviato a Ingolstadt per contribuire a riparare un ponte. Ella lavora come serva per Unertl, il padre di Fabian.\nAlma, amica di Berta, \u00e8 anch'essa una serva. A differenza di Berta, \u00e8 pragmatica. Crede fermamente nell'individualit\u00e0 e nei suoi mezzi, senza fare affidamento sul sesso maschile. \nKorl, un soldato, ama gli aspetti fisici della vita. Al primo incontro con Berta decide cosa vuole dal loro incontro (il sesso) e ha poca pazienza con i suoi atteggiamenti. La informa che \u00e8 una persona cattiva, che pu\u00f2 essere crudele e farle del male se non sar\u00e0 accondiscendente ai suoi voleri\nFabian, figlio di Unertl, \u00e8 un uomo romantico ed \u00e8 interessato a Berta ma non sa come comportarsi. Egli chiede consiglio ad un amico, Zeck, e questi gli dice che gli uomini dovrebbero essere freddi in amore (\"In der Liebe mu\u00df ein Mann kalt sein\"). Mentre egli mostra genuina preoccupazione per i suoi sentimenti, e la difende contro gli addebiti del padre, la tratta come lei come un animale, quando si trova in compagnia maschile, nel tentativo di mettersi in mostra. \nUnertl \u00e8 un uomo d'affari, padre di Fabian e datore di lavoro di Berta. Misogino e crudele, Unertl \u00e8 un personaggio antipatico che incarna l'idea che le serve non dovrebbero avere altra idea in testa che non si riferisca al loro impiego.\nSignificato.\nIl significato del ponte \u00e8 ironico. I militari entrano in citt\u00e0, al fine di riparare il ponte a beneficio dei paesani. Il comune fornisce legna alla milizia. Alcuni dei paesani rubano la legna dal ponte al fine di riparare il trampolino della loro piscina, mostrando le loro vedute ristrette ed egoiste, rubando legna che in ultima analisi era a beneficio di tutta la comunit\u00e0. Cos\u00ec il ponte che potrebbe unire i soldati e la gente del paese, li disunisce ulteriormente."}
{"id": "6182781", "revid": "585241", "url": "https://it.wikipedia.org/wiki?curid=6182781", "title": "Boar's Head Carol", "text": "(The) Boar's Head Carol \u00e8 una tradizionale carola natalizia inglese, originaria del XV secolo e pubblicata per la prima volta nel 1521 da Wynken de Worde nella raccolta \"Christmasse Carolles\". Si tratta della pi\u00f9 antica carola natalizia ad essere pubblicata in lingua inglese.\nStoria.\nLa tradizione citata nel brano si rif\u00e0 forse ad una leggenda del XV secolo in cui si racconta di Capcot, uno studente del Queen's College di Oxford che fu attaccato da un cinghiale mentre stava raggiungendo il villaggio di Horspath. Capcot uccise il cinghiale e gli stacc\u00f2 la testa.\nTesto.\nIl testo parla di una testa di cinghiale servita come pietanza natalizia. Questa \u00e8 la versione del testo contenuta nella prima pubblicazione del 1521:\n&lt;poem&gt;\nCaput apri defero\nReddens laudes Domino\n1. The boar's head in hand bring I,\nBedeck'd with bays and rosemary.\nI pray you, my masters, be merry\n Quot estis in convivio\nCaput apri defero\nReddens laudes Domino\n2. The boar's head, as I understand,\nIs the rarest dish in all this land,\nWhich thus bedeck'd with a gay garland\n Let us servire cantico. \nCaput apri defero\nReddens laudes Domino\n3. Our steward hath provided this\nIn honor of the King of Bliss;\nWhich, on this day to be served is\n In Reginensi atrio. \nCaput apri defero\nReddens laudes Domino\n&lt;/poem&gt;"}
{"id": "6182783", "revid": "1305772", "url": "https://it.wikipedia.org/wiki?curid=6182783", "title": "Accademia degli Accesi", "text": ""}
{"id": "6182785", "revid": "736476", "url": "https://it.wikipedia.org/wiki?curid=6182785", "title": "The Boar's Head Carol", "text": ""}
{"id": "6182804", "revid": "104485", "url": "https://it.wikipedia.org/wiki?curid=6182804", "title": "Dipendenza da videogiochi", "text": "La dipendenza da videogiochi (\"gaming disorder\") \u00e8 un uso eccessivo o compulsivo di videogiochi, che interferisce con la vita quotidiana di una persona.\nLa dipendenza da videogiochi pu\u00f2 presentarsi con una compulsione al gioco, l'isolamento sociale, sbalzi d'umore, ideazione diminuita, e iper-focalizzazione sui risultati del gioco, con esclusione di altri eventi nella vita. \u00c8 classificata come una dipendenza comportamentale. \nStudi.\nNel maggio 2013, \"l'American Psychiatric Association (APA)\" ha proposto i criteri per la dipendenza da videogiochi nel Manuale diagnostico e statistico dei disturbi mentali, giungendo alla conclusione che non vi erano prove sufficienti per inserirlo come un disturbo mentale ufficiale. Tuttavia, i criteri proposti per l'\"Internet Gaming Disorder\" sono incluse nella sezione 3, \"Conditions for Further Study\", cio\u00e8 nelle condizioni per ulteriori studi. Mentre la dipendenza da Internet si propone come un disturbo, \u00e8 ancora discusso quanto questo disturbo sia causato dall'attivit\u00e0 di gioco stesso o se sia in qualche misura un effetto di altri disturbi. Le contraddizioni nella ricerca che esaminano videogioco-dipendenze possono riflettere incongruenze pi\u00f9 generali nel campo della ricerca dei videogiochi: per esempio, mentre alcune studi hanno collegato i videogiochi violenti a una maggiore aggressivit\u00e0 altre ricerche non sono riuscite a trovare le prove per tali ipotesi. Tuttavia nel 2018 l'OMS ha incluso nell'ultima edizione del suo manuale diagnostico (ICD-11) la dipendenza da videogiochi (\"gaming disorder\").\nDiagnosi.\nL'Organizzazione mondiale della sanit\u00e0 nel 2018 ha aggiunto all'ICD (International Classification of Diseases) la dipendenza dai videogiochi nota anche come internet gaming disorder.\nSono stati inoltre proposti nove criteri comportamentali che permettono di individuare la patologia:\nLa presenza di almeno cinque dei nove criteri nei precedenti dodici mesi rappresenta un campanello d\u2019allarme e indica che il soggetto potrebbe soffrire di gaming disorder."}
{"id": "6182837", "revid": "1666263", "url": "https://it.wikipedia.org/wiki?curid=6182837", "title": "Uragano Isabel", "text": "L'uragano Isabel \u00e8 stato un potente ciclone tropicale abbattutosi nel 2003 sulla costa orientale dell'America Settentrionale, il pi\u00f9 devastante in termini di numero di morti e danni economici della stagione degli uragani atlantici 2003. \nSi form\u00f2 il 6 settembre, fu il quinto uragano e il secondo maggiore della stagione degli uragani in Atlantico, e l'11 settembre i venti arrivarono a toccare i 270\u00a0km/h e l'uragano fu classificato di categoria 5 della scala SSHS. Seguirono quattro giorni di fluttuazioni dell'intensit\u00e0 del vento, iniziando a debilitarsi quando tocc\u00f2 terra nella Carolina del Nord il 18 settembre, per poi ridursi a ciclone extratropicale il giorno seguente, nell'ovest della Pennsylvania. Caus\u00f2 51 vittime, delle quali 17 dirette, e oltre 5 miliardi di dollari di danni, in particolar modo in Virginia, e in misura minore nella Carolina del Nord e nel Maryland."}
{"id": "6182841", "revid": "1543377", "url": "https://it.wikipedia.org/wiki?curid=6182841", "title": "Herzliya Medical Center", "text": "L'Herzliya Medical Center () \u00e8 un ospedale privato israeliano, operativo dal 1983. La sede principale si trova nella citt\u00e0 di Herzliya, vicino a Tel Aviv, ma sono presenti anche altre sedi in Turchia e Russia.\nStoria.\nL'Herzliya Medical Center \u00e8 stato fondato nel 1982 da un gruppo di investitori sudafricani, che ha deciso di costruire un centro medico sul modello di quelli presenti nel loro paese nativo presso la citt\u00e0 israeliana di Herzliya. Nel 1991 l'edificio sub\u00ec un'espansione che aument\u00f2 il numero di sale operatorie. \nAlla fine del 1993, con l'aiuto di alcuni imprenditori arabi, l'Herzliya Medical Center ha aperto una clinica a Gaza, e nel giugno del 1995 ha firmato un accordo con il governo della Repubblica del Tatarstan per la creazione di un ospedale avanzato.\nDescrizione.\nL'ospedale dispone di quasi 400 medici, specialisti in tutti i rami principali della medicina. \nPi\u00f9 di 9 000 bambini (al gennaio 2013) sono nati qui da coppie che hanno avuto problemi di fertilit\u00e0 e sono stati trattati con la fecondazione in vitro."}
{"id": "6182847", "revid": "61051", "url": "https://it.wikipedia.org/wiki?curid=6182847", "title": "B\u00e4linge Idrottsf\u00f6rening", "text": "Il B\u00e4linge Idrottsf\u00f6rening \u00e8 una societ\u00e0 polisportiva svedese con sede a B\u00e4linge, cittadina della contea di Uppsala, attiva in numerose discipline sportive, sia individuali che di squadra, tra le quali il calcio, con formazioni maschili e femminili, floorball, tennistavolo e sci di fondo."}
{"id": "6182849", "revid": "1543377", "url": "https://it.wikipedia.org/wiki?curid=6182849", "title": "The Best FIFA Football Awards 2016", "text": "I The Best FIFA Football Awards 2016, presentati dall'attrice e modella Eva Longoria, si sono svolti il 9 gennaio 2017 a Zurigo, in Svizzera. Il riconoscimento nasce con lo scopo di dare continuit\u00e0 al FIFA World Player of the Year, che era stato fuso con il Pallone d'oro di \"France Football\" nel 2010 dando vita al Pallone d'oro FIFA, assegnato congiuntamente per sei anni.\nI criteri di selezione per i giocatori (maschili e femminili) dell'anno sono: prestazioni sportive e condotta dentro e fuori dal campo nel periodo dal 20 novembre 2015 al 22 novembre 2016. I criteri di selezione per gli allenatori dell'anno sono: prestazioni e condotta dentro e fuori dal campo della loro squadra nel periodo dal 20 novembre 2015 al 22 novembre 2016\nI voti saranno dati da rappresentanti dei \"media\", commissari tecnici e capitani delle Nazionali. Nell'ottobre del 2016 \u00e8 stato annunciato che sarebbe stato permesso di votare anche ai tifosi. Ciascun gruppo conter\u00e0 per il 25% del totale.\nCristiano Ronaldo e Carli Lloyd hanno vinto rispettivamente i riconoscimenti come miglior giocatore e miglior giocatrice dell'anno.\nCandidati.\nThe Best FIFA Men's Player.\nUna commissione ha compilato una \"shortlist\" di 23 giocatori per il The Best FIFA Men's Player.\nI 23 candidati sono stati annunciati il 4 novembre. I tre finalisti sono stati annunciati il 1\u00ba dicembre 2016.\nThe Best FIFA Women's Player.\nUna commissione ha compilato una \"shortlist\" di 10 giocatrici per il The Best FIFA Women's Player.\nLe 10 candidate sono stati annunciate il 3 novembre. Le tre finaliste sono state annunciate il 2 dicembre 2016.\nThe Best FIFA Men's Coach.\nUna commissione ha compilato una \"shortlist\" di 10 allenatori per il The Best FIFA Men's Coach.\nI 10 candidati sono stati annunciati il 2 novembre. I tre finalisti sono stati annunciati nel dicembre 2016.\nThe Best FIFA Women's Coach.\nUna commissione ha compilato una \"shortlist\" di 10 allenatori per il The Best FIFA Women's Coach.\nI 10 candidati sono stati annunciati il 1\u00ba novembre. I tre finalisti sono stati annunciati il 2 dicembre 2016.\nFIFA Pusk\u00e1s Award.\nLa \"shortlist\" \u00e8 stata annunciata il 21 novembre 2016. I tre finalisti sono stati annunciati il 2 dicembre 2016.\nFIFA Fan Award.\nI tre candidati sono stati annunciati il 9 dicembre 2016. Questa \u00e8 la prima volta che viene assegnato un premio simile.\nFIFA FIFPro World11.\nLa \"shortlist\" \u00e8 stata annunciata il 1\u00ba dicembre 2016."}
{"id": "6182858", "revid": "61051", "url": "https://it.wikipedia.org/wiki?curid=6182858", "title": "B\u00e4linge IF", "text": ""}
{"id": "6182861", "revid": "339392", "url": "https://it.wikipedia.org/wiki?curid=6182861", "title": "Copa de la Reina de F\u00f9tbol", "text": ""}
{"id": "6182867", "revid": "1573940", "url": "https://it.wikipedia.org/wiki?curid=6182867", "title": "Halcyon malimbica", "text": "Il martin pescatore pettoazzurro (Halcyon malimbica ) \u00e8 un uccello appartenente alla famiglia Alcedinidae diffuso nel continente africano.\nDescrizione.\nIl martin pescatore pettoazzurro misura circa 28 cm di lunghezza. Il piumaggio presenta una colorazione piuttosto vistosa; il petto, il collo e parte della testa sono di colore azzurro brillante, come anche la macchia alare e la coda. Ventre, sottocoda, fianchi e gola sono bianchi, mentre la sommit\u00e0 del capo tende al grigiastro. Le ali sono nere ed \u00e8 presente una striatura nera anche sugli occhi. Il becco \u00e8 pi\u00f9 corto e massiccio rispetto a quello dei martin pescatori che si alimentano tuffandosi e la mandibola, anch'essa nera, \u00e8 leggermente ricurva verso l'alto. Due delle dita sono parzialmente fuse. Sono presenti quattro sottospecie: \"H. m. malimbica\", \"H. m. torquata\", \"H. m. dryas\"e \"H. m. forbesi.\"\nBiologia.\nSi nutre prevalentemente di insetti che cattura lanciandosi da un posatoio. Occasionalmente si tuffa in acqua per pescare. Nidifica in cavit\u00e0 non foderate scavate a fianco di termitai. \nDistribuzione e habitat.\nLa specie \u00e8 stanziale e vive nelle foreste e nelle macchie di buona parte dell'Africa occidentale e centrale. "}
{"id": "6182877", "revid": "300067", "url": "https://it.wikipedia.org/wiki?curid=6182877", "title": "Clenia Noblet", "text": "Carriera.\nCon ha disputato i Campionati mondiali del 2014 e sei edizioni dei Campionati americani (2005, 2007, 2009, 2011, 2013, 2015)."}
{"id": "6182887", "revid": "599013", "url": "https://it.wikipedia.org/wiki?curid=6182887", "title": "Famiglia Astrea", "text": "La famiglia di asteroidi Astrea \u00e8 una raggruppamenti di asteroidi di tipo S della fascia principale del sistema solare caratterizzati da parametri orbitali simili; deve il suo nome all'oggetto principale che vi appartiene, l'asteroide Astrea, appunto.\nStoria.\nNel 1917, l'astronomo giapponese Kiyotsugu Hirayama si dedic\u00f2 allo studio del moto degli asteroidi e, confrontandoli attraverso tre parametri orbitali (moto medio, inclinazione ed eccentricit\u00e0), individu\u00f2 cinque raggruppamenti, successivamente indicati come famiglie di asteroidi o famiglie Hirayama.\nNel 1951, Dirk Brouwer assegn\u00f2 alcuni asteroidi, tra i quali 970 Primula (9,204\u00a0km di diametro), alla famiglia Astrea (indicata come Gruppo 23 nel suo lavoro), dal nome del primo oggetto scoperto nel gruppo. Nel 1978, Andrea Carusi ed Enrico Massaro condussero un'indagine statistica sui parametri orbitali dei 2764 asteroidi noti, individuando 36 oggetti che avrebbero potuto essere ascritti ad una famiglia di asteroidi avente Astrea come riferimento. Tra questi, alcuni grandi asteroidi come 53 Kalypso (90,893\u00a0km di diametro), 269 Justitia (50,728\u00a0km), 419 Aurelia (148,701\u00a0km) e 662 Newtonia (22,127\u00a0km).\nNegli anni novanta, Vincenzo Zappal\u00e0, Philippe Bendjoya ed altri colleghi condussero un importante lavoro di revisione del raggruppamento in famiglie degli asteroidi, introducendo dei criteri oggettivi ed affidabili. Nelle loro ricerche, tuttavia, non identificarono alcun raggruppamento di asteroidi che potesse essere attribuibile ad una famiglia Astrea, che fu per\u00f2 nuovamente identificata nel 2013 analizzando i dati ottenuti nell'ambito della missione NEOWISE del Wide-field Infrared Survey Explorer e confermata nel 2014. Joseph R. Masiero e colleghi, in effetti, non identificarono come appartenente alla famiglia Astrea nessuno degli asteroidi indicati come tali nei lavori precedenti. Tra i membri dal numero identificativo minore risultarono 5897 Novotn\u00e1 (5,419\u00a0km di diametro) e 6699 Igaueno (5,944\u00a0km) e solo per sei asteroidi (riportati nel Prospetto seguente) fu stimato un diametro medio superiore ai 5\u00a0km.\nPoich\u00e9 la famiglia ha origine collisionale, i suoi membri cio\u00e8 sono i frammenti lanciati nello spazio da uno o pi\u00f9 impatti che hanno interessato la superficie di Astrea, si ritiene che gli oggetti dal diametro superiore agli 8\u00a0km - salvo Astrea stessa - debbano essere considerati spuri. Se si accetta tale criterio, andrebbero rimossi dal gruppo anche 1044 Teutonia (17,511\u00a0km) e 4700 Carusi (7,754 \u00b1 0,228\u00a0km), sebbene i parametri orbitali renderebbero possibile una lor appartenenza alla famiglia. Al 2014, la famiglia include 2120 asteroidi noti, il 77% dei quali ha diametro inferiore ai 2 chilometri.\nPropriet\u00e0.\nI membri appartenenti alla famiglia presentano parametri orbitali propri all'interno dell'intervallo: \nLa famiglia ha un'et\u00e0 superiore ai 300 milioni di anni.\nGli asteroidi appartengono alla classe spettrale S e presentano un'albedo geometrica compresa tra 0,10 e 0,50, con un valore medio prossimo a 0,269 \u00b1 0,076. Per confronto, quella di Astrea \u00e8 pari a 0,274 \u00b1 0,033.\nProspetto.\nSegue un prospetto dei principali asteroidi appartenenti alla famiglia."}
{"id": "6182888", "revid": "767487", "url": "https://it.wikipedia.org/wiki?curid=6182888", "title": "Giro di Lombardia 1946", "text": "Il Giro di Lombardia 1946, quarantesima edizione della corsa, fu disputata il 27 ottobre 1946, su un percorso totale di 231\u00a0km. Fu vinta per la prima volta, delle 4 consecutive, dall'italiano Fausto Coppi, giunto al traguardo con il tempo di 6h24'30\" alla media di 36,047\u00a0km/h, precedendo i connazionali Luigi Casola e Michele Motta.\nPresero il via da Milano 129 ciclisti e 53 di essi portarono a termine la gara."}
{"id": "6182889", "revid": "161273", "url": "https://it.wikipedia.org/wiki?curid=6182889", "title": "Famiglia di asteroidi Astrea", "text": ""}
{"id": "6182890", "revid": "729019", "url": "https://it.wikipedia.org/wiki?curid=6182890", "title": "1\u00ba battaglione bersaglieri ciclisti", "text": "Il 1\u00ba Battaglione bersaglieri ciclisti \u00e8 stata la prima unit\u00e0 dei Bersaglieri costituita come ciclisti.\nStoria.\nOrigini.\nLa prima Compagnia sperimentale di Bersaglieri ciclisti fu formata il 15 marzo 1898 per opera del tenente Luigi Camillo Natali.\nNel 1907 fu costituito, a titolo di esperimento, un Battaglione ciclisti formato con le Compagnie cicliste, formate tra il 1901 e il 1902, dei Reggimenti bersaglieri 2\u00b0, 3\u00b0, 6\u00b0 e 9\u00b0.\nCostituzione.\nTale Battaglione, compiuto brillantemente il giro d'Italia a tappe per 1153\u00a0km in sella, agli ordini del maggiore Giuseppe Cant\u00f9, fu poi costituito definitivamente come 1\u00ba Battaglione bersaglieri ciclisti nel 1908, con le compagnie ciclisti dei Reggimenti 3\u00b0, 5\u00b0, 6\u00b0 e 9\u00b0. Al comando fu posto il maggiore Asclepia Gandolfo, che sarebbe poi diventato generale di corpo d'armata e comandante generale della MVSN.\nVisti i buoni risultati, nel 1910 fu cos\u00ec costituito un battaglione ciclisti per ciascuno dei 12 reggimenti, riunendo le quarte compagnie dei tre battaglioni, mentre il 1\u00b0 fu posto alle dipendenze del 1\u00ba Reggimento bersaglieri, con sede a San Remo.\nImpiego.\nCon lo scoppio nel 1915 della Prima guerra mondiale i battaglioni ciclisti vennero staccati dai rispettivi reggimenti e impiegati isolatamente o a gruppi, in genere di 3 battaglioni, in unione con la cavalleria, ma pi\u00f9 spesso con la fanteria.\nIl \"1\u00b0 ciclisti\" da Napoli, dove era di stanza, al comando del ten. col. Giovanni Beruto, venne inviato il 5 giugno sul Tagliamento alle dirette dipendenze del X corpo d'armata. Il 9 ottobre 1916 espugn\u00f2 Caston di Lora e il giorno successivo ampli\u00f2 la conquista sull'Alpe di Carmagnon. Per queste azioni il battaglione fu insignito della Medaglia di bronzo al valor militare. Nel 1917 con il 7\u00b0 e l'8\u00b0 ciclisti compose il \"I\u00b0 gruppo autonomo ciclisti\".\nIl 17 gennaio 1918 fu citato nel bollettino di guerra 968 del generale Diaz per aver respinto un attacco nemico a est di Capo Sile.\nNel dopoguerra tutti i battaglioni ciclisti furono prima sciolti nel 1920, per essere nel 1923 costituiti in ciclisti sei dei dodici reggimenti. Un anno dopo tutti i 12 reggimenti divennero \"ciclisti\", ciascuno composto da due battaglioni.\nNel 1936 il 1\u00b0 ciclisti fu sciolto. Le \"compagnie motociclist\"i infatti cominciarono a integrare e sostituire i battaglioni ciclisti e i reggimenti bersaglieri si avviarono verso la motorizzazione.\nIl primo Battaglione ciclisti fu ricostituito nel 1940, nel 1\u00ba reggimento, e partecip\u00f2 durante la Seconda guerra mondiale alle operazioni del fronte greco-albanese e jugoslavo e del fronte occidentale e sciolto definitivamente nel settembre 1943.\nLa bicicletta.\nCome bicicletta sperimentale fu usata quella civile, ma presto vennero impiegati modelli specificatamente militari. Era pieghevole per poter essere portata in spalla durante gli assalti; aveva le gomme piene e attaccato alla sua canna aveva una sacca a forma di cartella. Ne esistevano varie versioni per ogni modello: per fuciliere, per mitragliatore, per porta munizioni e per ufficiali, provvista di campanello e freni a bacchetta.\nNel 1908 il 1\u00b0 ciclisti adotta la \"Carraro\": ha una costruzione particolare, in telaio pieghevole, spallabile, con borse e zainetti; porta un fucile mod. 91 e pesa a pieno carico 30\u00a0kg.\nLa gara del ministero della guerra nel 1911 per fornire tutti i battaglioni ciclisti fu vinta dalla Bianchi, con il modello denominato \"1912\". Aveva un telaio pieghevole del peso di 14\u00a0kg. con appositi attacchi e relative cinghie per il trasporto a spalla; ruote di piccole dimensioni e gomme piene antiforatura; due ammortizzatori sulla ruota anteriore e uno sulla forcella posteriore per compensare la rigidit\u00e0 delle gomme piene; freno anteriore a bacchetta interno al telaio e trasmissione a catena a scatto fisso.\nNel 1924 fu poi adottato, sempre della casa Bianchi, il modello \"1923\". Aveva il telaio tubolare fisso a trapezio in metallo, con verniciatura grigioverde e peso complessivo di 25\u00a0kg.\nUltimo modello fu il \"Bianchi 1939\": pieghevole con telaio tubolare a trapezio in acciaio, con verniciatura grigioverde. La bicicletta inoltre era provvista di molleggi sul telaio e sulla forcella: la forcella \u00e8 molleggiata per mezzo di leve oscillanti e molle cilindriche, mentre il telaio presenta una sospensione telescopica con molla cilindrica. La bicicletta monta una sella in pelle con due molle posteriori e ha un peso di 16\u00a0kg."}
{"id": "6182892", "revid": "1332920", "url": "https://it.wikipedia.org/wiki?curid=6182892", "title": "Maqam Echahid", "text": "Maqam Echahid () \u00e8 un monumento commemorativo alla guerra d'indipendenza d'Algeria realizzato nel 1981-1982. Il monumento \u00e8 stato inaugurato dal presidente algerino Chadli Bendjedid nel febbraio 1986."}
{"id": "6182924", "revid": "124123", "url": "https://it.wikipedia.org/wiki?curid=6182924", "title": "Gerhard Kapit\u00e4n", "text": "Gli anni della formazione e delle prime ricerche.\nNato nella citt\u00e0 sassone di Mei\u00dfen, studi\u00f2 arti figurative presso l'Accademia di Belle Arti di Dresda e, dal 1950 al 1953, storia e archeologia alla Humboldt Universit\u00e4t di Berlino Est. In seguito collabor\u00f2 con l'Ufficio per la conservazione dei monumenti della capitale della Germania orientale e ottenne l'incarico di eseguire ricerche archeologiche subacquee per conto dell'Accademia delle Scienze della DDR. Nel biennio 1957-58 studi\u00f2 le strutture sommerse situate in prossimit\u00e0 dell'isolotto di Basiluzzo, presso Panarea, nelle isole Eolie. La presentazione dei risultati delle ricerche eoliane al II Congresso Internazionale di Archeologia Sottomarina (Albenga, 1958) costitu\u00ec l'occasione del fondamentale incontro con l'allora soprintendente alle antichit\u00e0 della Sicilia sudorientale, l'archeologo Luigi Bernab\u00f2 Brea. Quest'ultimo lo invit\u00f2, gi\u00e0 nell'estate dello stesso anno, ad intraprendere attivit\u00e0 di ricerca nelle acque del territorio di competenza della sua soprintendenza, soprattutto nel siracusano.\nDi recente il saggista Salvo Sorbello ha proposto di intitolargli il museo di archeologia subacquea di Marzamemi, nei cui fondali marini nel 1959 \u00e8 stata ritrovata una chiesa di epoca bizantina, del tempo di Giustiniano."}
{"id": "6182925", "revid": "154893", "url": "https://it.wikipedia.org/wiki?curid=6182925", "title": "A s\u00e9 stesso", "text": ""}
{"id": "6182927", "revid": "1305772", "url": "https://it.wikipedia.org/wiki?curid=6182927", "title": "Grattacieli pi\u00f9 alti del Marocco", "text": "Questa \u00e8 una lista degli edifici pi\u00f9 alti in Marocco in base all'altezza ufficiale."}
{"id": "6182932", "revid": "122930668", "url": "https://it.wikipedia.org/wiki?curid=6182932", "title": "Twin Center Casablanca", "text": "Le Twin Center Casablanca () sono due grattacieli gemelli nel centro di Casablanca in Marocco progettato dall'architetto spagnolo Ricardo Bofill.\nSono alte 115 metri ciascuna con 28 piani e sono i secondi edifici pi\u00f9 alti in Marocco e nel Maghreb.\nCollocazione e architettura.\nCollocato nel centro della capitale economica del Paese, nel quartiere Maarif, furono costruite nel 1998 e inaugurate nel 1999. In una torre \u00e8 presente un albergo a 5 stelle, mentre nell'altra ci sono uffici di aziende, negozi di marca ed un centro commerciale Acima.\nIl Twin Center \u00e8 diventato un punto di riferimento a Casablanca e un luogo da cui si gode il miglior panorama possibile sulla citt\u00e0."}
{"id": "6182941", "revid": "640091", "url": "https://it.wikipedia.org/wiki?curid=6182941", "title": "Eduardo Negri D\u00e8 Salvi", "text": ""}
{"id": "6182945", "revid": "18323", "url": "https://it.wikipedia.org/wiki?curid=6182945", "title": "Universidade do Porto", "text": ""}
{"id": "6182947", "revid": "1149807", "url": "https://it.wikipedia.org/wiki?curid=6182947", "title": "Due case per Natale", "text": "Due case per Natale (\"Trading Christmas\") \u00e8 un film per la TV del 2011 diretto da Michael M. Scott.\n\u00c8 stato trasmesso in negli Stati Uniti il 26 novembre 2011 sul canale Hallmark Channel e in Italia il 26 dicembre 2013 su Rai 2.\nTrama.\nCharles \u00e8 uno scrittore che, afflitto da blocco creativo, tenta di superare il problema, trasferendosi temporaneamente in una nuova casa, scambiando la sua con quella di una bella vedova."}
{"id": "6182965", "revid": "1444345", "url": "https://it.wikipedia.org/wiki?curid=6182965", "title": "Lost on You", "text": ""}
{"id": "6182966", "revid": "767487", "url": "https://it.wikipedia.org/wiki?curid=6182966", "title": "La sferzata", "text": "La sferzata (\"The Lash\") \u00e8 un film del 1930 diretto da Frank Lloyd. La sceneggiatura di Bradley King si basa su \"Adi\u00f3s\", romanzo di Lanier Bartlett e Virginia Stivers Bartlett pubblicato a New York nel 1929.\nIl film venne distribuito in due formati: in Warner Bros. 65mm Vitascope wide screen e in 35\u00a0mm.\nTrama.\nIn California, intorno al 1850, don Francisco Delfino torna a casa dopo aver finito gli studi universitari in Messico. Trova il suo paese nelle mani di una banda di americani senza scrupoli, che terrorizzano la gente del posto e hanno creato il caos anche tra i suoi e nella tenuta di famiglia. L'ira lo spinge contro Peter Harkness, un funzionario corrotto: conquista cos\u00ec il soprannome di El Puma. Insieme ai suoi, El Puma inizia una serie di azioni alla Robin Hood durante una delle quali salva David Howard, lo sceriffo, che diventa suo amico. Innamorato di Dolores, la sorella di Francisco, David aiuter\u00e0 l'amico a fuggire in Messico dopo che questi, per vendicare l'assassinio del padre, avr\u00e0 ucciso Harkness.\nProduzione.\nIl film fu prodotto dalla First National Pictures (A First National-Vitaphone Talking Picture) con il titolo di lavorazione \"Adi\u00f3s\".\nDistribuzione.\nIl copyright del film, richiesto dalla First National Pictures, Inc., fu registrato il 28 dicembre 1930 con il numero LP1910.\nBench\u00e9 non sia stato i primo film in Vitascope - un processo widescreen sviluppato dalla Warner Bros. - secondo il \"Los Angeles Times\" il film fu il primo lungometraggio completamente in Vitascope ad essere stato presentato a Los Angeles. Il film fu proiettato in Vitascope a 65\u00a0mm solo nelle sale in grado di supportare le pellicole widescreen. Variety riport\u00f2 che la pellicola presentata alla prima a New Orleans era di 35\u00a0mm.\nDistribuito dalla First National Pictures, il film usc\u00ec nelle sale cinematografiche statunitensi il 14 dicembre 1930 dopo essere stato presentato in prima a New Orleans il 12 dicembre. Nel 1931, il film venne distribuito in Svezia (7 aprile, con il titolo \"Adios\"), Irlanda (14 agosto, come \"Adios\"), Austria e Germania (ambedue con il titolo tedesco \"Der Fl\u00fcchtling\").\nNegli Stati Uniti, nel 1956, il film fu trasmesso in televisione dall'Associated Artists Productions (AAP)."}
{"id": "6182971", "revid": "729019", "url": "https://it.wikipedia.org/wiki?curid=6182971", "title": "Radiografia dell'addome", "text": "In medicina, una radiografia dell'addome (chiamata anche diretta addome o addome in bianco) a significare che non viene utilizzato il mezzo di contrasto) \u00e8 una tecnica di imaging medico utilizzata per l'esame diagnostico dell'addome.\nsolitamente essa consiste in una radiografia planare frontale centrata sull'addome, con il paziente in posizione supina. Spesso l'esame \u00e8 completato da ua radiografia del torace in posizione eretta (per escludere aria sotto il diaframma o eziologie toraciche che si presentano come dolori addominali) e una radiografia in piedi dell'addome (per differenziare l'ostruzione da ileo esaminando i livelli gastrointestinali di aria/acqua).\nUtilizzi.\nLa radiografia dell'addome non viene tipicamente usata per studiare patologie di molto organi addominali, quali i reni, gli ureteri e la vescica, poich\u00e9 queste strutture sono difficili da valutare con questa metodica (ad esempio, i reni non possono essere visibili a causa del gas intestinale sovrastante).\nInvece, viene utilizzata per studiare le condizioni gastrointestinali come ad esempio una occlusione intestinale e i calcoli biliari e, in talune circostanze, anche i calcoli renali. La radiografia dell'addome pu\u00f2 diagnosticare la costipazione, essendo le feci facilmente visibili. Pu\u00f2, inoltre, essere molto utile per valutare il corretto posizionamento dei dispositivi a permanenza, come uno \"stent\" ureterale."}
{"id": "6182972", "revid": "297059", "url": "https://it.wikipedia.org/wiki?curid=6182972", "title": "Radiografia dei reni, degli ureteri e della vescica", "text": ""}
{"id": "6182974", "revid": "297059", "url": "https://it.wikipedia.org/wiki?curid=6182974", "title": "Diretta addome", "text": ""}
{"id": "6182976", "revid": "297059", "url": "https://it.wikipedia.org/wiki?curid=6182976", "title": "Addome in bianco", "text": ""}
{"id": "6182981", "revid": "120807247", "url": "https://it.wikipedia.org/wiki?curid=6182981", "title": "X (evento videoludico)", "text": "X \u00e8 stato un evento annuale organizzato da Microsoft dal 2001 al 2006 e, di nuovo, nel 2018 e 2019, incentrato sulla presentazione alla stampa di hardware e software esclusivi di Xbox e Windows."}
{"id": "6182983", "revid": "785863", "url": "https://it.wikipedia.org/wiki?curid=6182983", "title": "Na Tale e quale show", "text": ""}
{"id": "6182995", "revid": "287204", "url": "https://it.wikipedia.org/wiki?curid=6182995", "title": "Casa canonicale di Francesco Petrarca", "text": "La casa canonicale di Francesco Petrarca \u00e8 un edificio dove visse Francesco Petrarca, sito in via Dietro Duomo 26/28 a Padova, citt\u00e0 dove il poeta si trattenne su invito di Francesco I da Carrara, signore di Padova. \u00c8 stata tappa di numerosi personaggi storici, quali i principi carraresi e Giovanni Boccaccio. La casa canonicale fu sede degli uffici del Museo diocesano ed \u00e8 chiusa ai visitatori.\nStoria.\nLa casa canonicale fu la prima abitazione di Francesco Petrarca, dal 1348 dopo due anni dal suo arrivo nella citt\u00e0 di Padova. Petrarca si trasfer\u00ec nella casa in seguito al conferimento del canonicato in duomo di Padova nel 1349 e rest\u00f2 di sua propriet\u00e0 fino al 1374, come emerge dalla ricerca dello storico monsignore Claudio Bellinati. Dalla ricerca d'archivio sul notaio capitolare Francesco Caldiera, lo storico Bellinati s'imbatt\u00e9 nel 1972, in un documento del 1502 che forniva precise indicazioni sulla ubicazione della casa canonicale del poeta aretino. \"Non a nord, ma a sud della cattedrale sorgeva la dimora canonicale del Petrarca; non solo, ma anche che parte di quella casa \u00e8 tuttora in piedi, ai numeri 26/28 di via Dietro Duomo\".\nUna volta separati i canonici dalla vita in comune, si dividevano la canonica in altre case distinte che venivano date ai pi\u00f9 anziani e ricchi operatori della Chiesa (architettura) o investitori concessi dalla Chiesa (architettura). \u00c8 quindi importante sottolineare che per canonica padovana si intende tutte le case canonicali che la circondavano e non solamente il nord della cattedrale stessa, come dimostrano gli antichi inventari della Canipa e della Sacristia. Veniva inoltre tassativamente proibito l'acquisto di pi\u00f9 di una di queste case della chiesa facendo esplicita ingiunzione di cedere entro tre mesi l'una o l'altra delle suddette case, pena l'avocazione di una. Francesco Petrarca ricevette il canonicato \"per manus domini Legati\" con il patrocinio del vescovo padovano. La cerimonia di possesso avvenne di sabato, il 18 aprile 1349 all'alba. Iacopo II da Carrara persuase un giovane a cedere il canonicato in cambio di altri beni e in seguito a una celebrazione \"immisi in possesso\" o \"institutio\", tramite il Cardinale Guy de Boulogne, viene assegnata a Francesco Petrarca che, in seguito alle tradizioni cerimoniali della Chiesa, tra cui il bacio e l'abbraccio di pace ai canonici presenti, dichiara la sua acceptatio. Succedevano una somma di denaro al notaio capitolare come compenso per la stesura del verbale del capitolo (cristianesimo), per la copia della bolla pontificia e l'offerta entro trenta giorni di sei ducati. Il Petrarca ebbe subito la casa canonicale a Padova che serviva, come riportato in una lettera Luca Cristiano il 19 maggio 1349, a ospitare gli amici di Avignone (Mainardo, Socrate e lo stesso Luca). La casa serviva da abitazione ai quattro amici, ai domestici del poeta e ai suoi amanuensi.\nAlla morte del poeta, nel 1374 la casa torn\u00f2 giuridicamente di propriet\u00e0 del capitolo (cristianesimo), era una prassi che non aveva eccezioni. Dai documenti ricevuti sappiamo che la casa non fu venduta a un altro canonico dopo la sua morte ma passarono quattordici anni prima che venisse acquistata \"ad vitam\" dal canonico pi\u00f9 anziano Giovanni Enzegnerati, divenuto arciprete della cattedrale. I motivi per i quali la casa \u00e8 stata disabitata per cos\u00ec tanti anni si rifanno a una certa opposizione dei Carraresi, in particolare di Francesco I da Carrara e il mancato versamento dei duecento ducati d'oro da parte di Francescuolo da Brossano alla sagrestia dei canonici, versamento deciso da Petrarca nel suo testamento del 4 dicembre del 13704.\nIl successore Giovanni Enzegnerati era un padovano gi\u00e0 custode della cattedrale dal 1372 e poi canonico sacrista dal 1374. Abitava nella canonica a nord della cattedrale dal 1380. L'occasione di avere una canonica tutta sua e ad vitam avvenne quando Francesco I da Carrara rinunci\u00f2 alla signoria di Padova nel 1388. Prima della sua morte avvenuta nel 1397, Enzegnerati vers\u00f2 una quota cospicua prevista per la celebrazione personale a ogni anniversario della sua morte, per il quale si spendessero dalla canapa lire dieci.\nSecondo alcune fonti documentali, sembra che nel 1397, l'arciprete Francesco Zabarella prese il posto dell'Enzegnerati, in seguito alla sua morte, compravendendo dal capitolo (cristianesimo) la casa del Petrarca \"ad vitam\" nella quale abit\u00f2 sicuramente fino al 1410. La casa del Petrarca, detta anche \"iuta ecclesiam (maiorem)\" risulta, da alcuni documenti del 1396 e 1407, essere nominata \"casa dell'arciprete\". Nel 1411, la dimora del Petrarca fu comprata con la stessa modalit\u00e0 \"ad vitam\" dal canonico veneziano Michele Condulmer; non si sa con la stessa certezza, invece, per quanto tempo egli vi abit\u00f2. Da alcuni documenti emersi, sembra che Condulmer visse nella casa dal 1408 al 1411 e che, dal 1412, divenne di propriet\u00e0 del canonico Franceschino Della Sega che, la tramand\u00f2 successivamente ai nipoti Giovanni e Francesco, entrambi canonici, tra i primi decenni del Quattrocento alla fine del secolo. Sembra che nessuno dei tre \"Della Sega\" pag\u00f2 davvero tasse o imposte per la successione della casa ma si trasmisero la casa l'un l'altro, approfittandone del diritto di successione.\nDa un documento risalente all'agosto del 1500, risulta che il primo possessore della casa che successe i Della Sega fu il canonico Giorgio Buzzaccarini che, dopo aver dato la casa in affitto per un anno, l'aveva lasciata libera e a disposizione del capitolo.\nNel Cinquecento furono demoliti la facciata della casa canonicale e lo studio per costruire la strada. Nel 1551, infatti, iniziarono i lavori per la costruzione del nuovo coro del Duomo di Padova, progetto approvato dai canonici su proposta del vescovo Francesco Pisani. Nello stesso anno, la demolizione delle pareti del vecchio coro danneggi\u00f2 la casa e il canonico Gabriele Bold\u00f9, a cui apparteneva dopo averla acquistata dal Capitolo, ne ottenne la ristrutturazione a carico della sagrestia maggiore. Nel 1553, nel prosieguo dei lavori per la costruzione della grande opera, parte della casa canonicale fu ulteriormente danneggiata. Verso la met\u00e0 dello stesso secolo, si ha testimonianza di un affresco raffigurante il poeta all'interno della sua abitazione canonicale, in preghiera davanti a una raffigurazione della Madonna, poco prima della sua demolizione.\nLa lapide posta all'esterno della casa canonicale cita \u201cHIC PROXIME/ FRANCISCI PETRARCHAE/ DOMVUS CANONICA FVIT/ ANTENOREI LARES MCMXXVII \u2013 ANNO V\u201d (Qui vicino sorgeva la casa canonicale di Francesco Petrarca). In realt\u00e0, dagli studi del Mons. Bellinati, la casa non fu demolita nel Seicento per la costruzione del transetto del Duomo, perch\u00e9 essa era collocata a sud della Cattedrale, non a nord come si credeva.\nFrancesco Petrarca a Padova.\nPadova \u00e8 una citt\u00e0 ricca di statue e affreschi dedicati all'illustre poeta Francesco Petrarca. \nDescrizione.\nLa casa canonicale di Petrarca non \u00e8 purtroppo resa pubblica ai visitatori ma, dall'esterno, si individua facilmente grazie a un'opera di Kenny Random, collocata sulla parete esterna della casa a fianco. La casa canonicale \u00e8 di epoca medioevale, con impianto duecentesco (XII o XIII secolo) e pianta rettangolare. La casa, nonostante le ristrutturazioni, conserva in gran parte la sua originalit\u00e0: tuttora decorata da affreschi, disponeva al suo interno di un orto e un pozzo d'acqua. La casa si sviluppa su due piani: il piano di sotto comprendeva due camere, una stalla, e una corte che sembrava fosse adibita per le galline; al piano di sopra, invece, si sviluppavano altre camere, tra cui lo studiolo di Petrarca che, oggi, non esiste pi\u00f9 poich\u00e9 fu demolito nel '500. All'interno di quest'ultimo fu trovato una raffigurazione del Petrarca con l'effigie e l'immagine dell Vergine, che purtroppo venne asportato insieme al resto del muro e trasferito altrove.\nLa casa si caratterizza per una molteplicit\u00e0 di stratificazioni: nove modificazioni in 8 secoli di esistenza della casa canonicale. Le prime modifiche dell\u2019edificio risalgono al XIII secolo o inizio del XIV secolo. In adiacenza all'impianto rettangolare fu inserita l\u2019apertura di un portone per la costruzione di un nuovo corpo di fabbrica a ovest (loggetta), poi demolito nel 1500. Nel XVI secolo fu arricchito il salone rettangolare al primo piano di affreschi, camino e bifore. Tra il 1400 e l\u2019inizio del 1500 viene inserita la scala a pietra, vengono intonacati i prospetti esterni, fu chiuso il portone e venne costruita una piccola rimessa, di oggi sono ancora visibili le tracce. Le modificazioni pi\u00f9 importanti risalgono a dopo il 1551, quando venne approvato il progetto di rifacimento del coro del Duomo di Padova. \u00c8 in questo periodo che la casa viene significativamente danneggiata e viene abbattuta la loggetta. Nel 1626 la casa fu divisa in due da Benedetto Selvatico mentre, durante i lavori per la costruzione della cappella del Santissimo del Duomo, la casa canonicale sub\u00ec ulteriori modifiche per far posto alla strada e consentire il passaggio di due carrozze affiancate. Nel periodo compreso tra l\u2019inizio dell\u2019Ottocento il 1950 viene intonacata la facciata e la situazione della casa \u00e8 simile a quella di oggi. All'interno della sala rettangolare sono visibili alcuni affreschi, con motivi diversi. Sulla parete nord della sala troviamo una decorazione che rappresenta un fregio con una foglia di palma alternata a uno stelo grigio. Sul livello superiore troviamo una cinta muraria con tre torri che incorniciano le finestre. Sulla parete est il motivo \u00e8 lo stesso, seppur con i colori invertiti e l\u2019aggiunta della mezza ruota. Sono visibili anche una coppia di cavalli e alcuni motivi geometrici in prossimit\u00e0 di alcune nicchie presenti nei muri."}
{"id": "6183011", "revid": "780783", "url": "https://it.wikipedia.org/wiki?curid=6183011", "title": "M\u00fcnsterland Giro 2016", "text": "Il M\u00fcnsterland Giro 2016, ufficialmente \"Sparkassen M\u00fcnsterland Giro\" per motivi di sponsorizzazione, undicesima edizione della corsa e valevole come evento dell'UCI Europe Tour 2016 categoria 1.HC, si svolse il 3 ottobre 2016 su un percorso di 208\u00a0km, con partenza da Gronau e arrivo a M\u00fcnster, in Germania. La vittoria fu appannaggio del tedesco John Degenkolb, il quale giunse al traguardo con il tempo di 4h50'52\", alla media di 42,906\u00a0km/h, precedendo il belga Roy Jans e il connazionale Pascal Ackermann.\nSul traguardo di M\u00fcnster 117 ciclisti, su 163 partiti da Gronau, portarono a termine la competizione."}
{"id": "6183020", "revid": "18323", "url": "https://it.wikipedia.org/wiki?curid=6183020", "title": "Universiteit Twente", "text": ""}
{"id": "6183030", "revid": "606039", "url": "https://it.wikipedia.org/wiki?curid=6183030", "title": "Rhizana", "text": ""}
{"id": "6183031", "revid": "606039", "url": "https://it.wikipedia.org/wiki?curid=6183031", "title": "Tinosoma", "text": ""}
{"id": "6183045", "revid": "1592097", "url": "https://it.wikipedia.org/wiki?curid=6183045", "title": "Q*Bert", "text": ""}
{"id": "6183059", "revid": "124123", "url": "https://it.wikipedia.org/wiki?curid=6183059", "title": "Carlos Rojas Guti\u00e9rrez", "text": ""}
{"id": "6183074", "revid": "155634", "url": "https://it.wikipedia.org/wiki?curid=6183074", "title": "Basketball-Bundesliga 1974-1975", "text": "La Basketball-Bundesliga 1974-1975 \u00e8 stata la 9\u00aa edizione del massimo campionato tedesco occidentale di pallacanestro maschile. La vittoria finale \u00e8 stata ad appannaggio del MTV Gie\u00dfen."}
{"id": "6183084", "revid": "1543377", "url": "https://it.wikipedia.org/wiki?curid=6183084", "title": "Tour de Vend\u00e9e 2016", "text": "Il Tour de Vend\u00e9e 2016, quarantacinquesima edizione della corsa e valevole come evento dell'UCI Europe Tour 2016 categoria 1.1, si svolse il 2 ottobre 2016 su un percorso di 203,8\u00a0km. La vittoria fu appannaggio del francese Nacer Bouhanni che termin\u00f2 la gara con il tempo di 4h57'26\", alla media di 41,112\u00a0km/h, precedendo i connazionali Samuel Dumoulin e Bryan Coquard.\nSul traguardo di La Roche-sur-Yon 89 ciclisti, su 114 partenti, portarono a termine la competizione."}
{"id": "6183093", "revid": "709406", "url": "https://it.wikipedia.org/wiki?curid=6183093", "title": "Verruche", "text": ""}
{"id": "6183095", "revid": "124123", "url": "https://it.wikipedia.org/wiki?curid=6183095", "title": "Dan Fesperman", "text": "Biografia.\nNato nel 1955 a Charlotte, Carolina del Nord, vive e lavora a Baltimora.\nLaureatosi alla University of North Carolina nel 1977, ha lavorato come giornalista spesso inviato in aree di guerra quali Bosnia, Afghanistan, Pakistan e Medio Oriente; esperienza che gli ha fornito il materiale per la futura carriera di scrittore.\nA partire dal suo esordio nel 1999 con \"Il poliziotto di Sarajevo\", ha pubblicato altri 11 romanzi gialli che gli hanno valso numerosi riconoscimenti tra i quali l'Hammett Prize nel 2007 grazie a \"The Prisoner of Guantanamo\"."}
{"id": "6183121", "revid": "599013", "url": "https://it.wikipedia.org/wiki?curid=6183121", "title": "Oscar Capocci", "text": "Biografia.\nFiglio di Ernesto Capocci, illustre matematico ed astronomo, fu genero di Friedrich Dehnhardt e nonno paterno della Medaglia d'Oro Teodoro Capocci. Fu allievo di Errico Alvino all'Accademia di Belle Arti di Napoli e nel 1848 prese parte alla spedizione Belgioioso per la Lombardia dove combatt\u00e9 per la prima guerra d'indipendenza con i fratelli Stenore, Dermino e Teucro, ricordo che ispir\u00f2 durante la prima guerra mondiale il nipote Teodoro e il di lui fratello Arturo, morto a Napoli nel 1920 per una malattia contratta al fronte. Nel 1859 si diplom\u00f2 all'Accademia e l'anno successivo prese parte alla proclamazione del governo provvisorio a Sora. Nel 1862 divenne insegnante supplente presso l'Accademia, due anni dopo fu incaricato di insegnare Architettura presso la scuola di applicazione d'Ingegneria divenendo professore straordinario dieci anni dopo.\nNel 1871 prese parte alla commissione del piano ordinatore della Citt\u00e0 di Napoli insieme ad Errico Alvino, Enrico Albarella e Cafaro. Il governo lo scelse, nel 1876, come insegnante di architettura a Tokio e fu nominato presidente della prima commissione di Architettura civile e arti decorative del Collegio Ingegneri e Architetti di Napoli. Nel 1880 \u00e8 professore di Disegno di Architettura presso la Facolt\u00e0 di Scienze Matematiche dell'Universit\u00e0 di Napoli, a seguire divenne socio onorario di diverse Accademie prestigiose: Milano nel 1880, Venezia nel 1883 e Firenze 1884. Nominato professore ordinario nell'ateneo napoletano nel 1885, sette anni dopo \u00e8 socio onorario dell'Accademia Pontiniana e nel 1901 socio dell'Accademia reale di Napoli."}
{"id": "6183128", "revid": "767487", "url": "https://it.wikipedia.org/wiki?curid=6183128", "title": "Sasha Argov", "text": "Vita e carriera.\nArgov inizi\u00f2 gi\u00e0 a comporre all'et\u00e0 di cinque anni; un anno dopo cominci\u00f2 la sua formazione musicale.\nNel 1934 \u00e8 emigrato con i suoi genitori dalla Russia in Palestina, dove lavor\u00f2 in una banca.\nHa composto centinaia di canzoni molto diffuse, tra cui canzoni per le Forze di difesa israeliane (ed altre per la Truppa-Nahal), per il cinema ed il teatro.\nIn seguito scrisse testi per feste private e compose per la Palmach e le Forze di difesa israeliane, tra cui una delle sue canzoni pi\u00f9 famose, \"Chawerut\" (\u05d7\u05b2\u05d1\u05b5\u05e8\u05d5\u05bc\u05ea; in tedesco \"Freundschaft\", in italiano \"Amicizia\"). Ha scritto per diversi gruppi vocali popolari e composto molti testi musicali. Tra le altre cose, mise in musica poesie di Lea Goldberg und Jehuda Amichai.\nLa musica di Argov fu influenzata da quella russa e, in misura minore, dalla musica francese. Comunque la sua musica fu dominata dal ritmo e dall'armonia della musica ebraica. Lavor\u00f2 con Chaim Hefer e Matti Caspi. Due dei loro album contengono solo testi che erano stati scritti da Argov.\nNel 1988 gli \u00e8 stato conferito il Premio Israele per la categoria \u201e\"Hebr\u00e4isches Lied\"\u201c (\"Canzone ebraica\")."}
{"id": "6183129", "revid": "767487", "url": "https://it.wikipedia.org/wiki?curid=6183129", "title": "Basketball-Bundesliga 1975-1976", "text": "La Basketball-Bundesliga 1975-1976 \u00e8 stata la 10\u00aa edizione del massimo campionato tedesco occidentale di pallacanestro maschile. La vittoria finale \u00e8 stata ad appannaggio del TuS 04 Leverkusen."}
{"id": "6183130", "revid": "287204", "url": "https://it.wikipedia.org/wiki?curid=6183130", "title": "Grand Prix de Fourmies 2015", "text": "Il Grand Prix de Fourmies 2015, ottantatreesima edizione della corsa e valevole come evento dell'UCI Europe Tour 2015 categoria 1.HC, si svolse il 6 settembre 2015 su un percorso di 205\u00a0km. La vittoria fu appannaggio dell'italiano Fabio Felline, il quale termin\u00f2 la gara in 4h43'59\", alla media di 43,312\u00a0km/h, precedendo il belga Tom Boonen e il francese Nacer Bouhanni.\nSul traguardo di Fourmies 162 ciclisti, su 174 partenti, portarono a termine la competizione."}
{"id": "6183135", "revid": "709406", "url": "https://it.wikipedia.org/wiki?curid=6183135", "title": "Ipersensibilit\u00e0", "text": ""}
{"id": "6183136", "revid": "486946", "url": "https://it.wikipedia.org/wiki?curid=6183136", "title": "Alexander Argow", "text": ""}
{"id": "6183138", "revid": "709406", "url": "https://it.wikipedia.org/wiki?curid=6183138", "title": "Persona altamente sensibile", "text": ""}
{"id": "6183145", "revid": "287204", "url": "https://it.wikipedia.org/wiki?curid=6183145", "title": "Ferdinando Buonamici", "text": "Biografia.\nDopo gli studi all'Accademia di belle arti di Firenze, nel 1952 \u00e8 tra i primi artisti a frequentare il Caff\u00e8 Michelangiolo a Firenze, luogo di ritrovo degli artisti appartenenti alla corrente artistica dei macchiaioli, dove stringe amicizia con Giovanni Fattori e affresca una parete con una scena tratta da un episodio de \"I promessi sposi\". \nNel 1855 espone alla Promotrice Fiorentina pitture di genere e scene tratte dal capolavoro manzoniano (\"In questa guisa giunse Renzo\", \"Padre Cristoforo entra in casa di Agnese\"), mentre l'anno successivo presenta \"Lucia dinanzi a Padre Cristoforo\" e \"Gli orfani\".\nNel 1856 dipinge \"Gli orfani\", quadro ispirato al vero e che rappresenta due bambini - in un paesaggio disadorno e mesto, realizzato a tinte sommesse - che piangono davanti a una tomba, nel 1857 espone alla Promotrice Fiorentina \"Una scena domestica\". \nNel 1858 e nel 1859 dipinge due tele delicatamente intimiste: \"Le gioie di una madre\", medaglia di bronzo alla Promotrice Fiorentina del 1858 e \"Un bacio furtivo\".\nNello stesso anno si arruola come volontario in un gruppo di giovani toscani, tra cui Telemaco Signorini, Adriano Cecioni e Diego Martelli per la Seconda guerra d'Indipendenza; il suo impegno artistico in questo periodo \u00e8 testimoniato dal dipinto \"Autoritratto in divisa di volontario toscano\" e dal suo dipinto pi\u00f9 noto \"Caserma di Modena con i volontari della Quinta Batteria toscana\", esposto con successo alla Promotrice Fiorentina del 1862, in cui si riconoscono pittori e avventori del Caff\u00e8 Michelangiolo ritratti in un ambiente austero e triste, nelle loro quotidiane occupazioni nelle vesti di militari.\nInsieme a Telemaco Signorini realizza un gruppo di bozzetti di paese a Pozzolengo, mentre nel 1865 partecipa alla mostra per il centenario dantesco con \"Benvenuto Cellini convalescente\".\nIn questo periodo si accosta alla poetica della \"Scuola di Pergentina (o Piagentina)\", raggruppamento di artisti dediti alla pittura dal vero nella campagna fiorentina rappresentata dallo stesso Signorini, da Silvestro Lega, che esercita una notevole influenza artistica su Buonamici, Odoardo Borrani, Giuseppe Abbati e Raffaello Sernesi, tutti esponenti di spicco della corrente macchiaiola.\nSono degni di nota i dipinti \"Interno di cucina di campagna\", e \"Veduta del colle di Fiesole\".\nTrascorre pi\u00f9 di un anno in una casa di campagna a Castel San Pietro Terme, nel bolognese, di propriet\u00e0 di parenti della moglie. Dipinge qui bambini attenti allo studio (\"Lo studio della geografia\", \"La lezione\", \"Una domanda curiosa\"), quadri di contenute dimensioni, veri bozzetti di vita familiare (\"Una scena domestica\", \"Gelosia infantile\"). Dopo il 1876 la sua attivit\u00e0 pittorica si dirada notevolmente, fino a esaurirsi.\nMuore a Firenze il 2 marzo del 1892."}
{"id": "6183149", "revid": "767487", "url": "https://it.wikipedia.org/wiki?curid=6183149", "title": "Globulizzazione", "text": "La globulizzazione, in metallurgia, \u00e8 un fenomeno di coalescenza della massa cristallina di una lega che favorisce la formazione di ammassi globulari in seno alla matrice metallica. Il processo di globulizzazione, che migliora le propriet\u00e0 meccaniche in quanto riduce la fragilit\u00e0 del materiale, si effettua con particolari trattamenti termici sia nelle ghise (ghisa sferoidale o nodulare) sia negli acciai; per quanto riguarda questi ultimi, il trattamento \u00e8 detto anche \"sferoidizzazione\" o \"ricottura di coalescenza\"."}
{"id": "6183150", "revid": "1573940", "url": "https://it.wikipedia.org/wiki?curid=6183150", "title": "Chiesa dei Santi Vito, Modesto e Crescenzia (Bardi)", "text": "La chiesa dei Santi Vito, Modesto e Crescenzia, nota anche come pieve di Gravago, \u00e8 un luogo di culto cattolico dalle forme neoclassiche e neobarocche situato in localit\u00e0 Pieve di Gravago, frazione del comune di Bardi, in provincia di Parma e diocesi di Piacenza-Bobbio.\nStoria.\nLa pieve originaria fu edificata nel X secolo.\nL'antico luogo di culto fu completamente ricostruito tra il 1860 e il 1863 in stile neoclassico, con alcuni elementi neobarocchi e, limitatamente alla facciata, neogotici.\nNel 1878 fu innalzata la torre campanaria.\nNel corso del XX secolo l'interno della chiesa fu completamente restaurato.\nDescrizione.\nLa chiesa sorge isolata su un promontorio a mezza costa, sviluppandosi su un impianto a navata unica affiancata da sei cappelle laterali.\nLa simmetrica facciata, completamente intonacata, \u00e8 scandita verticalmente in tre parti da quattro alte lesene coronate da capitelli dorici, a sostegno della trabeazione, curvilinea nella porzione centrale; nel mezzo \u00e8 collocato l'ampio portale d'ingresso, delimitato da cornice modanata e sormontato da frontone triangolare; pi\u00f9 in alto si apre una finestra a lunetta, incorniciata in pietra. Nella parte superiore le lesene, sovrastate da piccoli vasi in pietra, suddividono in tre porzioni l'alto frontone mistilineo; al corpo centrale convesso, caratterizzato dalla presenza di tre profonde nicchie ad arco ogivale sormontate da una nicchia a croce greca, si affiancano le ali con rampanti concavi.\nI fianchi, rivestiti in laterizio, sono scanditi in quattro parti da alte lesene, che inquadrano superiormente altrettante finestre a lunetta.\nIl campanile in pietra si innalza isolato a est della facciata su quattro ordini, scanditi da fasce marcapiano modanate; gli spigoli sono decorati con lesene; la cella campanaria si affaccia sui quattro lati attraverso ampie aperture ad arco a tutto sesto, delimitate da piedritti coronati da capitelli dorici. In sommit\u00e0, oltre la cornice modanata in aggetto, si eleva la lanterna a pianta ottagonale; quattro fianchi, delimitati da lesene, presentano centralmente alte monofore ad arco ogivale; a coronamento si staglia la piccola cupola in rame.\nAll'interno la navata, scandita in tre campate, \u00e8 coperta da volta a botte lunettata decorata con affreschi tardo-novecenteschi, tutti realizzati dal pittore pontremolese Tiziano Triani; al centro \u00e8 raffigurata \"Sant'Anna con Maria Bambina\", mentre tra le lunette compaiono i \"Quattro Evangelisti\" e gli stemmi del cardinale Antonio Samor\u00e8 e del vescovo di Piacenza Antonio Mazza. Ai fianchi alti pilastri rivestiti in marmo grigio e coronati da capitelli corinzi in stucco, a sostegno della trabeazione in aggetto perimetrale, sorreggono le arcate a tutto sesto dell'aula e delle poco profonde cappelle laterali, coperte anch'esse da volte a botte.\nIl presbiterio, leggermente sopraelevato, \u00e8 sormontato da una volta a vela affrescata; i lati e l'abside sono scanditi verticalmente da una serie di lesene coronate da capitelli corinzi. Al centro si innalza l'imponente altare maggiore, con ancona affiancata da colonne in marmo grigio a sostegno del frontone circolare spezzato; la struttura, risalente al 1656, inquadra nel mezzo una lunetta ad arco a tutto sesto contenente una statua raffigurante la \"Madonna col Bambino\"."}
{"id": "6183152", "revid": "74801", "url": "https://it.wikipedia.org/wiki?curid=6183152", "title": "Scott Pruitt", "text": " Dal febbraio 2017 al luglio 2018 ha diretto l'Agenzia per la protezione dell'ambiente degli Stati Uniti d'America nella presidenza Trump. \u00c8 noto per le sue convinzioni negazioniste del contributo dei gas serra al riscaldamento globale, per la contrariet\u00e0 all'accordo di Parigi del 2015, e per i legami con l'industria petrolifera americana.\nBiografia.\nPruitt ha ricoperto la carica di senatore di stato dal 1998 fino al 2006. Nel 2000 si candid\u00f2 per le presidenziali americane senza riscuotere successo. Nel 2002 fu rieletto senatore di stato senza alcuna opposizione da parte dei membri del suo partito. Dopo le ri-elezioni del 2006, Pruitt lanci\u00f2, senza successo, una campagna per ricevere la nomina repubblicana a governatore dell'Oklahoma. Nel 2010 fu eletto Procuratore Generale dell'Oklahoma, carica da lui mantenuta fino al 2017 quando pass\u00f2 a dirigere l'Agenzia per la protezione dell'ambiente in seguito alla ratifica, da parte del Senato americano, della nomina proposta dal presidente Donald Trump.\nL'incarico affidatogli fece molto discutere in quanto Pruitt, che in passato ha ricevuto molti finanziamenti da industrie petrolifere, \u00e8 portatore di idee particolari riguardo al problema del riscaldamento globale, nella genesi del quale egli afferma l'irrilevanza delle emissioni di CO2 in atmosfera per effetto dell'attivit\u00e0 antropica. Ha anche espresso la sua contrariet\u00e0 all'accordo di Parigi negoziato durante la XXI Conferenza delle Parti dell'UNFCCC nel 2015. Nell'agosto 2018, non pi\u00f9 sotto la sua amministrazione, l'Epa rende di nuovo legale l\u2019utilizzo dell\u2019amianto nei materiali per l\u2019edilizia.\nCoinvolto in una serie di scandali, dalle questioni etiche alle spese gonfiate sino ad aver usato la sua posizione ufficiale presso l'EPA per chiedere favori speciali e opportunit\u00e0 commerciali per la moglie e la figlia, nell'aprile 2018 trentanove membri del Senato e pi\u00f9 di 130 membri della Camera dei rappresentanti hanno chiesto le sue dimissioni. Il 5 luglio 2018 Pruitt ha annunciato che avrebbe rassegnato le dimissioni il giorno dopo, lasciando Andrew R. Wheeler a capo dell'agenzia.\nDopo le dimissioni dall'EPA, Pruitt ha cercato di avviare un'attivit\u00e0 di consulenza energetica. Ha promosso le vendite all'estero di carbone per il \"barone del carbone\" Joseph Craft III. Il \"Washington Post\" ha riferito che Pruitt ha avuto incontri con funzionari delle stesse industrie che ha regolato mentre era a capo dell'EPA. L'avvocato di Pruitt ha affermato che il suo assistito non aveva e non avrebbe violato il divieto quinquennale di esercitare pressioni sull'EPA. Il 18 aprile 2019 Pruitt si \u00e8 registrato come lobbista compensato presso l'Indiana Lobby Registration Commission specificando che i suoi sforzi di lobbying avrebbero riguardato l'energia e le risorse naturali. Il suo unico cliente elencato \u00e8 collegato a Sunrise Coal, che gestisce quattro miniere di carbone nello stato."}
{"id": "6183159", "revid": "922800", "url": "https://it.wikipedia.org/wiki?curid=6183159", "title": "Do What Thou Wilt.", "text": "Do What Thou Wilt. \u00e8 il quarto album in studio del rapper statunitense Ab-Soul, pubblicato nel 2016."}
{"id": "6183160", "revid": "322321", "url": "https://it.wikipedia.org/wiki?curid=6183160", "title": "Chiesa dei Santi Vito, Modesto e Crescenzia", "text": ""}
{"id": "6183161", "revid": "424673", "url": "https://it.wikipedia.org/wiki?curid=6183161", "title": "Alberto Valentim do Carmo Neto", "text": ""}
{"id": "6183162", "revid": "465169", "url": "https://it.wikipedia.org/wiki?curid=6183162", "title": "4 Your Eyez Only", "text": "4 Your Eyez Only \u00e8 il quarto album in studio del rapper statunitense J. Cole, pubblicato nel 2016."}
{"id": "6183168", "revid": "486946", "url": "https://it.wikipedia.org/wiki?curid=6183168", "title": "Mega Leks", "text": ""}
{"id": "6183194", "revid": "466539", "url": "https://it.wikipedia.org/wiki?curid=6183194", "title": "Laura Harrier", "text": "Carriera.\nLaura Harrier inizia la sua carriera come modella, lavorando in campagne pubblicitarie per American Eagle, L'Or\u00e9al, Target, Macy's e Garnier, e apparendo in riviste come \"Cosmopolitan\", \"Elle\" e \"Glamour\". Nel 2013 entra nel cast della soap opera statunitense \"Una vita da vivere\", dove ha interpretato il personaggio di Destiny Evans, sostituendo l'attrice Shenell Edmonds che aveva interpretato il personaggio tra il 2009 e il 2012.\nNel 2016 viene scelta come interprete dell'avvenente Liz, l'interesse amoroso di Peter Parker nel film \"\", uscito nelle sale l'anno seguente. Nel 2018 \u00e8 Patrice Dumas, la ragazza a capo del movimento studentesco nero di Colorado Springs, di cui si innamora il protagonista Ron Stallworth (interpretato da John David Washington), in \"BlacKkKlansman\" di \"Spike Lee\". Nel 2020 interpreta Camille Washington nella serie originale Netflix \"Hollywood\".\nDoppiatrici italiane.\nNelle versioni in italiano dei suoi film, Laura Harrier \u00e8 stata doppiata da:"}
{"id": "6183195", "revid": "755885", "url": "https://it.wikipedia.org/wiki?curid=6183195", "title": "Lost on You (album LP)", "text": "Lost on You \u00e8 il quarto album in studio della cantautrice statunitense LP, pubblicato il 9 dicembre 2016.\nDescrizione.\nIl disco \u00e8 composto da dieci tracce, cinque delle quali gi\u00e0 presenti nell'EP \"Death Valley\", uscito nel giugno 2016."}
{"id": "6183199", "revid": "253269", "url": "https://it.wikipedia.org/wiki?curid=6183199", "title": "Helen Walker", "text": "Biografia.\nHelen Walker arriv\u00f2 al grande schermo dopo aver interpretato nel 1942 a Broadway il ruolo di Lisa Otis in \"Jason\", del commediografo Samson Raphaelson. La sua performance le consent\u00ec nello stesso anno di venire scritturata per il film \"Il disertore\" di Frank Tuttle, nel quale recit\u00f2 accanto ad Alan Ladd. Il successo non tard\u00f2 ad arrivare, cos\u00ec come le opportunit\u00e0 e i ruoli da protagonista: nel 1945 prese parte a quattro film, \"The Man in Half Moon Street\" di Ralph Murphy e le commedie \"Milioni in pericolo\" di Allan Dwan, \"Murder, He Says\" di George Marshall e \"Duffy's Tavern\" di Hal Walker.\nRaggiunta la notoriet\u00e0, nel 1946 ottenne il ruolo da protagonista nel western \"Solo il cielo lo sa\" di Albert S. Rogell, quando la sua carriera sub\u00ec un duro colpo. Il 31 dicembre, dopo aver dato un passaggio a tre militari, rimase vittima di un incidente automobilistico nei pressi di Redlands in California. L'auto che guidava colp\u00ec un'isola spartitraffico capovolgendosi diverse volte e uno dei militari rimase ucciso, mentre l'attrice riport\u00f2 la frattura del bacino e dovette abbandonare la lavorazione del film, nel quale fu rimpiazzata da Marjorie Reynolds. In seguito gli altri due sopravvissuti all'incidente accusarono l'attrice di ubriachezza e guida pericolosa, accusa che non ebbe alcun seguito ma che segn\u00f2 profondamente la sua carriera.\nMolti fan le voltarono le spalle e le major iniziarono a scritturarla con meno frequenza. La Walker cerc\u00f2 comunque di adattarsi alla situazione, ritraendo donne spietate e manipolatrici in film noir come \"La fiera delle illusioni\" (1947) di Edmund Goulding, \"Chiamate Nord 777\" (1948) di Henry Hathaway, e \"Ho ritrovato la vita\" (1949) di Arthur Lubin.\nDagli anni cinquanta le occasioni professionali si ridussero ad alcuni film a basso costo che ricevettero poca attenzione. Dopo aver ottenuto una piccola parte in \"La polizia bussa alla porta\" (1955), la sua carriera cinematografica si concluse e in seguito comparve in alcune serie televisive. Nonostante l'aiuto di alcuni amici e colleghi, si ritir\u00f2 dalle scene e negli anni sessanta dovette affrontare ulteriori problemi di salute.\nHelen Walker mor\u00ec a causa di un cancro nel 1968, all'et\u00e0 di 47 anni. \u00c8 sepolta nell'Oak Hill Cemetery di Sterling (Massachusetts).\nVita privata.\nFu sposata dal 1942 al 1946 con il produttore Robert Fulton Blumofe, e dal 1950 al 1952 con il dirigente Edward Nicholas du Domaine. Entrambi i matrimoni si conclusero con il divorzio.\nDoppiatrici italiane.\nNelle versioni in italiano dei suoi film, Helen Walker \u00e8 stata doppiata da: "}
{"id": "6183203", "revid": "1276819", "url": "https://it.wikipedia.org/wiki?curid=6183203", "title": "FoxDie", "text": ""}
{"id": "6183214", "revid": "309289", "url": "https://it.wikipedia.org/wiki?curid=6183214", "title": "Figh\u00e8r Grande", "text": ""}
{"id": "6183220", "revid": "809415", "url": "https://it.wikipedia.org/wiki?curid=6183220", "title": "Hannibal Buress", "text": "Biografia.\nBuress \u00e8 nativo di Chicago, Illinois, figlio di Margaret, insegnante, e John Burress, che lavor\u00f2 per la Union Pacific Railroad. Il suo nome deriva dal condottiero e politico cartaginese Annibale Barca. Dopo aver frequentato la Steinmetz College Prep, frequent\u00f2 per breve tempo la Southern Illinois University Carbondale, dove divenne amico dell'artista hip hop Open Mike Eagle, il suo attuale consulente. Vive a New York.\nDoppiatori italiani.\nCome doppiatore, \u00e8 sostituito da:"}
{"id": "6183221", "revid": "111999497", "url": "https://it.wikipedia.org/wiki?curid=6183221", "title": "Roma Creative Contest - Short Film Festival", "text": "Il Roma Creative Contest \u00e8 il \"Festival internazionale dei cortometraggi e della creativit\u00e0 di Roma\", con la presidenza onoraria di Giuseppe Tornatore. Il Festival, giunto alla sua settima edizione - dal 2011 - premia i migliori giovani cineasti italiani e internazionali, consegnando ogni anno \"premi in denaro\" e \"incentivi di produzione\" per un valore di 50.000 euro. Dopo la presidenza di giuria del Premio Oscar \"Nicola Giuliano\" nel 2015, il regista e produttore Gabriele Mainetti \u00e8 stato Presidente di giuria per l\u2019edizione 2016. Il Festival ha lanciato decine di registi emergenti italiani e attraverso i premi del contest sono stati prodotti ad oggi 5 nuovi short film tra cui \u201cThriller\u201d di Giuseppe Marco Albano, vincitore del David di Donatello 2015. Negli anni ha promosso diverse attivit\u00e0 formativi - workshop, conferenze e incontri - in collaborazione con partner come Sky Arte, Canon, Rai Cinema e affermati professionisti del settore.\nIl Roma Creative Contest \u00e8 organizzato da Image Hunters e si svolge nel mese di settembre nelle location del Teatro Vittoria e del MAXXI - Museo delle arti del XXI secolo."}
{"id": "6183224", "revid": "88740", "url": "https://it.wikipedia.org/wiki?curid=6183224", "title": "Giovanni Strambio", "text": "Biografia.\nIstruzione.\nFiglio di Gaetano Strambio, celebre medico del milanese, e Caterina Rimoldi, Giovanni Strambio fu presto avviato agli studi letterari a Milano. In seguito, seguendo l'esempio del padre e del nonno, cominci\u00f2 gli studi di Medicina all'Universit\u00e0 degli Studi di Pavia, da convittore del rinomato Collegio Ghislieri.\nOttenuto il dottorato nel 1801, torn\u00f2 a Milano e inizi\u00f2 il tirocinio presso l'Ospedale Maggiore seguito dal padre, al tempo medico primario.\nL'esperienza napoleonica.\nNon sentendosi pienamente soddisfatto e desideroso di immergersi nella vivace realt\u00e0 civile del tempo, nel 1810 riusc\u00ec ad ottenere la nomina di medico militare; tale grado gli consent\u00ec di operare dapprima presso l'Ospedale Militare di Mantova, poi nell'Ospedale di Sant'Ambrogio a Milano; quindi fu nominato medico d'ambulanza della Guardia Reale, seguendo la Grande Armata nella Campagna di Russia. Nonostante un viaggio tanto lungo e pericoloso lo costringesse ad abbandonare il padre ormai anziano e sua moglie Carolina de Castilla (sorella del Senatore del Regno Gaetano De Castillia), l'ardore di partecipare a una cos\u00ec importante impresa e la curiosit\u00e0 di approfondire le sue conoscenze mediche lo spronavano alla partenza. Nel 1813, non lontano da Smolensko, durante la ritirata cadde nelle mani dei Cosacchi e fu condotto come prigioniero a Saratov. Tuttavia il governatore, venuto a conoscenza della sua professione e delle sue abilit\u00e0 mediche, lo incaric\u00f2 non solo di assistere i suoi compagni infermi, ma anche della direzione di due ospedali in cui dilagava il tifo esantematico.\nL'anno successivo, curioso di conoscere ed affrontare la peste bubbonica che si stava diffondendo in Oriente, chiese di essere mandato ad Odessa che ne era assalita; il suo desiderio, per\u00f2, non fu esaudito. Grazie all'interposizione del Conte Giulio Litta, suo concittadino e vice-ammiraglio dello Zar, fu trasferito a Pietroburgo dove continu\u00f2 la sua professione di medico e, una volta stipulata la pace, ritorn\u00f2 a Milano.\nLa carriera editoriale e gli ultimi anni.\nRientrato in patria, stimolato dall'ardente desiderio di adoperarsi per l'umanit\u00e0, cominci\u00f2 a lavorare con lo scopo di riordinare il sapere medico. Infatti egli aveva notato che nell'Italia settentrionale coesistevano molte dottrine mediche che determinavano confusione nei malati e negli stessi medici; alcuni seguivano le teorie di John Brown, altri quella del controstimolo, altri ancora la Nuova dottrina Medica Italiana.\nGiovanni Strambio decise, quindi, di redigere un giornale medico, con il quale si propose di mostrare che solo discipline come la fisiologia, la patologia e l'anatomia potevano offrire i principi indiscutibili alla base della scienza e della pratica medica. La strada per questo lavoro era gi\u00e0 stata tracciata da Marcello Malpighi, ma a differenza del medico emiliano, Strambio non si sarebbe limitato a studiare strenuamente queste materie, ma le avrebbe arricchite con la dottrina del francese Fran\u00e7ois Broussais, medico presso l'ospedale militare di Val-de-Gr\u00e2ce che Strambio preferiva alle altre. Cos\u00ec, dal gennaio del 1824 si apprest\u00f2 alla compilazione degli \"Annali della Medicina Fisiologico-Patologica.\" Tuttavia l\u2019opera, a causa della difficolt\u00e0 del lavoro e delle opposizioni della classe medica italiana che mal tollerava la dottrina del medico francese, non ottenne il successo desiderato. Di animo caparbio, Strambio non si arrese ma prefer\u00ec cambiare indirizzo al giornale: nel 1826, esso fu pubblicato col nome di \"Giornale Critico di Medicina Analitica\". La sostanziale differenza con gli \"Annali\" precedenti risiede nel fatto che Strambio decise di accantonare le teorie di Broussais e seguire la strada delle analisi dirette da lui svolte sui casi osservati e studiati. Grazie a questa nuova impostazione, il giornale riscosse una discreta fortuna.\nMaturata la convinzione che con le conoscenze dell\u2019epoca fosse difficile dare un fondamento scientifico all'intero sapere medico, Strambio volse la sua analisi allo \"specifismo,\" cio\u00e8 all'analisi della vera natura delle malattie e alle adatte cure riservate ad esse. Cos\u00ec il giornale cambi\u00f2 nuovamente nome in \"Giornale Analitico di Medicina, ossia Guida al medico nella pratica\", titolo che mantenne fino al 1831 quando le pubblicazioni cessarono, in seguito alla nomina di Strambio come medico municipale e alla scomparsa del padre Gaetano.\nCon la sua opera Strambio fu enormemente utile al suo paese: combatt\u00e9 i seguaci della teoria del controstimolo, concorse a diffondere gli innovativi precetti di Broussais sulla \"localizzazione\" dei morbi, e a informare delle frequenti malattie della digestione e dei danni causati da medicine purgative.\nIl termine della pubblicazione del \"Giornale\" non allontan\u00f2 Strambio dall\u2019editoria; assistette Paolo Sangiorgio nel compilare la sua opera sui \"Medici Milanesi\", Marco Aurelio Marchi nel \"Dizionario etimologico\", e insieme al dottore Giacomo Ambrosoli stese un articolo sull\u2019igiene nell\u2019opera \"Milano e il suo territorio\"; infine inser\u00ec nel Politecnico e nella Gazzetta Medica di Milano alcuni articoli, rispettivamente, sul vaiolo e sulla cosiddetta \"migliare\". Quest\u2019ultima tematica lo colp\u00ec cos\u00ec tanto, sia perch\u00e9 il morbo si stava silenziosamente insidiando nella citt\u00e0 di Milano, sia perch\u00e9 le conoscenze che i suoi colleghi ne avevano erano incomplete, che decise di stendere autonomamente un\u2019opera \"Sulla migliare\", che rimase tuttavia incompiuta a causa delle sue molteplici occupazioni.\nComplet\u00f2, invece, l\u2019opera \"La grippe la tosse ferina, le febbri esantematiche tifoidee miliari e petecchiali ed altri morbi epidemici la cui natura contagiosa e tuttora controversa, investigati analiticamente nelle cause, nella natura ed essanza\", in cui si propose di illustrare come tali malattie contagiose si presentarono pi\u00f9 volte nelle epoche e come rimediarvi, e confut\u00f2 il premiato \"Trait\u00e9 de la coqueluche, d'apr\u00e8s les principes de la doctrine physiologique\" di Henri Marie Joseph Desruelles, svelandone gli errori e correggendoli.\nLa pubblicazione di tutte le suddette opere determin\u00f2 non solo la crescita della medicina italiana, ma la maturazione dell'autore stesso che, alternando lo studio dei libri all\u2019esame diretto dei malati, si confront\u00f2 pi\u00f9 volte con le sue stesse idee, giungendo a lodare ci\u00f2 che inizialmente biasimava e ad accantonare dottrine che primariamente aveva difeso; si spense in lui l\u2019ammirazione per Fran\u00e7ois Broussais e coltiv\u00f2 con interesse gli studi di Giorgio Baglivi, Thomas Sydenham, Giovanni Battista Morgagni e Giambattista Borsieri. Infine, consapevole dell'insufficienza di un sistema medico isolato, ripieg\u00f2 sulla medicina ippocratica.\nDal 1831, e fino al termine della sua vita, ricopr\u00ec la carica di medico municipale di Milano. In questo lasso di tempo instaur\u00f2 delle misure cautelative per proteggere la salute pubblica dalla peste che travolse Milano per ben quattro volte (negli anni 1836, 1849, 1854, 1855).\nMor\u00ec improvvisamente l\u201911 gennaio 1862, all\u2019et\u00e0 di 82 anni."}
{"id": "6183234", "revid": "290351", "url": "https://it.wikipedia.org/wiki?curid=6183234", "title": "Josie Totah", "text": "Vita privata.\nFa coming-out come transgender nell'agosto del 2018.\nPremi.\nDorian TV Awards 2021 Categoria Animazione (Big Mouth)"}
{"id": "6183237", "revid": "767487", "url": "https://it.wikipedia.org/wiki?curid=6183237", "title": "Arazzo Millefiori", "text": "L'arazzo Millefiori, o dell'Adorazione, \u00e8 un prodotto dell'arazzeria fiamminga del XVI secolo. Realizzato nelle Fiandre, in stile millefleur, fa parte del patrimonio della Cattedrale di Pistoia. In passato conservato in Duomo, dal 2016 \u00e8 ospitato dal museo di Palazzo dei Vescovi, in cui gli \u00e8 dedicata una sala.\nL'opera, le cui dimensioni sono 790\u00d7270 cm, raffigura una scena dalla natura, con la presenza di animali e di una grande quantit\u00e0 di piante e fiori, da cui il nome."}
{"id": "6183238", "revid": "109458600", "url": "https://it.wikipedia.org/wiki?curid=6183238", "title": "Bandera Falls", "text": "Bandera Falls \u00e8 una comunit\u00e0 non incorporata degli Stati Uniti d'America della contea di Bandera nello Stato del Texas. Fa parte dell'area metropolitana di San Antonio.\nGeografia fisica.\nBandera Falls si trova sulla Farm Road 1283, cinque miglia a sud di Pipe Creek, nella parte orientale della contea di Bandera."}
{"id": "6183242", "revid": "212348", "url": "https://it.wikipedia.org/wiki?curid=6183242", "title": "Gli Stati", "text": "Gli Stati (francese: \"\u00c9tats\", tedesco: \"Landst\u00e4nde\", olandese \"Staten\") era un'assemblea dei rappresentanti degli Stati del reame, chiamati insieme per scopi di deliberazione, legislazione o tassazione. Nei Paesi di lingua tedesca erano conosciuti anche con il nome di \"Landtag\".\nIn molti Paesi, il primo degli Stati comprendeva il clero, il secondo la nobilt\u00e0 e il terzo raggruppava in s\u00e9 borghesi, contadini e operai. La rappresentazione di queste realt\u00e0 in assemblea poteva variare da Paese a Paese. In Svezia e Finlandia borghesia, contadini e gente non appartenente a nessuno Stato dalla nascita erano stati separati fino al 1905."}
{"id": "6183244", "revid": "729019", "url": "https://it.wikipedia.org/wiki?curid=6183244", "title": "Giuseppe Lombardi", "text": "Biografia.\nNato a Dronero, in provincia di Cuneo, nel 1886, da Felice e Marianna Revelli, Lombardi entr\u00f2 nell'Accademia Navale di Livorno nel 1905, uscendone tre anni dopo con il grado di guardiamarina. Con il grado di sottotenente di vascello, prese parte alla guerra italo-turca, distinguendosi a Tripoli, dove combatt\u00e9 nella compagnia da sbarco della corazzata \"Sicilia\", e ricevendo una Medaglia d'Argento al Valor Militare. Fratello maggiore dei generali Giacomo Lombardi (alpini) e Carlo Lombardi (cavalleria), famoso il primo per aver comandato la div. di fanteria \"Bresca\" nel 1942, in Cirenaica e il secondo la fanteria della 3\u00aa divisione celere in Russia nel 1941/1942.\nDurante la prima guerra mondiale Lombardi, con il grado di tenente di vascello, fu comandante in seconda del cacciatorpediniere \"Francesco Stocco\"; durante il conflitto ricevette una Croce di Guerra al Valor Militare. Nel 1923, divenuto capitano di corvetta, partecip\u00f2 allo sbarco a Corf\u00f9 durante la crisi tra Italia e Grecia. Successivamente, promosso a capitano di fregata, fu comandante dell'esploratore \"Luca Tarigo\" e poi, dal 1932 al 1935, addetto navale in Spagna e Portogallo.\nDopo la promozione a capitano di vascello, Lombardi divenne comandante dell'esploratore \"Quarto\" e del Comando Superiore Navale Estremo Oriente. Comand\u00f2 poi l'incrociatore \"Bari\" in Mar Rosso ed in seguito, tra il 1935 ed il 1937, l'incrociatore pesante \"Bolzano\" e l'incrociatore leggero \"Emanuele Filiberto Duca d'Aosta\". Nel 1938 fu promosso a contrammiraglio e nominato comandante dell'Arsenale Militare Marittimo della Spezia; in seguito divenne comandante militare marittimo del Dodecaneso, con sede a Rodi.\nRimpatriato nel 1940, fu promosso ad ammiraglio di divisione quando l'Italia era gi\u00e0 entrata nella seconda guerra mondiale. Per circa un anno fu a capo del servizio informazioni della Regia Marina (Servizio Informazioni Segrete, SIS); poi fu posto al comando dell'VIII Divisione Navale, partecipando a diverse missioni di guerra. Nel novembre 1941 la sua nave ammiraglia, l'incrociatore leggero \"Luigi di Savoia Duca degli Abruzzi\", venne gravemente danneggiata da aerosiluranti durante una missione di scorta a convogli diretti in Libia.\nNel 1942 Lombardi venne nominato Comandante Superiore della Marina in Libia, con sede a Tobruk. In tale ruolo, tra il 13 ed il 14 settembre 1942, diresse la resistenza italo-tedesca ad un colpo di mano britannico volto ad occupare temporaneamente Tobruk, noto come Operazione Agreement; le forze sotto il suo comando respinsero tutti gli attacchi da terra e dal mare, decretando il completo fallimento di \"Agreement\" ed infliggendo agli attaccanti quasi 1400 perdite, al costo di 66 tra morti e feriti. Per questa vittoria, Lombardi fu decorato con la croce di cavaliere dell'Ordine Militare di Savoia.\nNell'agosto 1943 gli fu affidato il Comando Militare Marittimo della Grecia Occidentale (Marimorea), con sede a Patrasso. Dopo l'armistizio dell\u20198 settembre 1943, mentre le forze tedesche muovevano per occupare Patrasso e la zona circostante, Lombardi ordin\u00f2 la partenza di tutte le navi presenti nei porti di sua giurisdizione, che poterono raggiungere quasi tutte l'Italia; successivamente, posto di fronte alla scelta di collaborare con i tedeschi ed aderire alla Repubblica di Sal\u00f2, rifiut\u00f2 ogni collaborazione, insieme a tutto il personale dipendente. Fu quindi dichiarato prigioniero di guerra ed inviato nel campo di prigionia di Schokken, in Polonia. Vi rimase fino al gennaio 1945, quando fu liberato dall'Armata Rossa; venne rimpatriato nel 1946.\nNello stesso anno, Lombardi fu posto in ausiliaria, venendo promosso ad ammiraglio di squadra nel 1952. Si trasfer\u00ec poi in Argentina, dove svolse l'incarico di console d'Italia a Tucuman; torn\u00f2 in Italia nel 1957. Mor\u00ec a Roma nel 1978."}
{"id": "6183248", "revid": "767487", "url": "https://it.wikipedia.org/wiki?curid=6183248", "title": "Come salvare un matrimonio e rovinare la propria vita", "text": "Come salvare un matrimonio e rovinare la propria vita (\"How to Save a Marriage and Ruin Your Life\") \u00e8 un film commedia del 1968 diretto da Fielder Cook.\nTrama.\nStati Uniti, anni sessanta. Henry, uomo di mezza et\u00e0, \u00e8 in forte crisi matrimoniale. L'amico David indaga, e scopre, erroneamente, che la causa della crisi \u00e8 una relazione di Henry con Carol. Nel tentativo di salvare il matrimonio dell'amico, inizia a corteggiare la stessa Carol, sperando che costei, innamorandosi di lui, lasci Henry. Nel frattempo anche David si innamora di Carol, ma a un certo punto si rende conto che non \u00e8 lei l'amante di Henry, per cui la abbandona a malincuore per dedicarsi a quella giusta. Tuttavia, il divorzio di Henry \u00e8 ormai cosa fatta, e David pu\u00f2 cos\u00ec tornare a rivolgere ogni sua sincera attenzione a Carol."}
{"id": "6183258", "revid": "84701102", "url": "https://it.wikipedia.org/wiki?curid=6183258", "title": "Claudia Lagona", "text": ""}
{"id": "6183300", "revid": "1543377", "url": "https://it.wikipedia.org/wiki?curid=6183300", "title": "L'amore e la violenza", "text": "L'amore e la violenza \u00e8 il settimo album in studio del gruppo musicale italiano Baustelle, pubblicato il 13 gennaio 2017.\nDescrizione.\nNell'ottobre 2016 i Baustelle hanno pubblicato la canzone inedita \"Lili Marleen\", ispirato all'omonimo brano contro la guerra, a sua volta derivato dalla poesia \"La canzone di una giovane sentinella\" del tedesco Hans Leip. Il brano \u00e8 stato diffuso in download gratuito e in maniera indipendente dai Baustelle, che hanno contestualmente annunciato che non fa parte della lista di tracce del nuovo disco.\nLa data di pubblicazione del disco, ossia 13 gennaio 2017, il titolo \"L'amore e la violenza\" e le prime date ufficiali del tour del gruppo vengono comunicate il 28 novembre 2016. Il disco \u00e8 composto da 12 tracce, \u00e8 stato prodotto artisticamente da Francesco Bianconi e mixato da Pino \"Pinaxa\" Pischetola, stesso collaboratore di Franco Battiato. Nel disco \u00e8 presente il brano \"Eurofestival\" il quale presenta diverse similitudini con la versione di \"Let's Stick Together\" interpretata da Bryan Ferry soprattutto nella parte ritmica e nella linea di basso.\nLa copertina e la tracklist ufficiale vengono diffuse il 5 dicembre 2016.\nIl 23 dicembre 2016 viene annunciata la pubblicazione di \"Amanda Lear\" quale primo singolo estratto dall'album, un brano elettronico in diffusione dal 30 dicembre seguente.\nIl disco pubblicato in formato vinile 33\u2153 giri/min dal peso di 180g, \u00e8 disponibile in edizioni limitata con tiratura di 2500 copie numerate.\nStile.\n\"L'amore e la violenza\" \u00e8 stato definito da Francesco Bianconi un disco \"oscenamente pop\" e \"colorato\", ossia nato con l'intento di \"mettere in collisione materiali e ispirazioni musicali di matrice diversa\" e composto da \"canzoni pop che per una volta non temono di rivelare una propria eccitante complessit\u00e0\".\nPer la realizzazione dell'album non \u00e8 stata utilizzata la batteria, sostituita da campionamenti di tamburi suonati da Sebastiano De Gennaro e microsamples tratti da vinili pubblicati tra il 1975 ed il 1982. La volont\u00e0 di utilizzare un timbro analogico viene ulteriormente accentuata dall'assenza di un'orchestra, presente in maniera massiccia nel precedente album \"Fantasma\". Al posto dell'orchestra il gruppo ha preferito utilizzare sintetizzatori, minimoog, un mellotron e un organo Vox Continental, affiancati da strumenti pi\u00f9 tradizionali quali pianoforte, chitarre elettriche e marimba.\nCopertina.\nLa copertina del disco, realizzata da Gianluca Moro, \u00e8 ispirata al film del 1968 \"Se...\", interpretato da Malcolm McDowell.\nVendite.\nIl disco ha debuttato alla seconda posizione nella classifica degli album pi\u00f9 venduti in Italia stilata dalla FIMI, mentre ha esordito direttamente in vetta nella classifica relativa ai vinili."}
{"id": "6183302", "revid": "1266208", "url": "https://it.wikipedia.org/wiki?curid=6183302", "title": "Associazione Del Calcio Di Vicenza 1926-1927", "text": "Stagione.\nIn questa stagione il Vicenza si piazz\u00f2 al terzo posto, con ventidue punti, non facendo compiere alla squadra biancorossa il salto di categoria."}
{"id": "6183304", "revid": "271907", "url": "https://it.wikipedia.org/wiki?curid=6183304", "title": "Statuto del PCUS", "text": ""}
{"id": "6183305", "revid": "1001701", "url": "https://it.wikipedia.org/wiki?curid=6183305", "title": "Peace Trail", "text": "Peace Trail \u00e8 un album in studio del cantautore canadese Neil Young, pubblicato nel 2016."}
{"id": "6183307", "revid": "1086846", "url": "https://it.wikipedia.org/wiki?curid=6183307", "title": "Cuoiopelli Cappiano Romaiano 2004-2005", "text": "Questa voce raccoglie le informazioni riguardanti il Cuoiopelli Cappiano Romaiano nelle competizioni ufficiali della stagione 2004-2005."}
{"id": "6183308", "revid": "1412427", "url": "https://it.wikipedia.org/wiki?curid=6183308", "title": "Abies durangensis", "text": "Abies durangensis () \u00e8 una specie di abete originaria del Messico.\nEtimologia.\nIl nome generico \"Abies\", utilizzato gi\u00e0 dai latini, potrebbe, secondo un'interpretazione etimologica, derivare dalla parola greca \"\u1f04\u03b2\u03b9\u03bf\u03c2\" = longevo. Il nome specifico \"durangensis\" fa riferimento al Durango, uno degli Stati federati del Messico.\nDescrizione.\nAlbero alto fino a 40\u00a0m, con tronco che pu\u00f2 raggiungere 1,5\u00a0m di diametro, a portamento conico. La corteccia, di colore grigio-marrone e liscia nei giovani alberi, diviene color marrone scuro e profondamente fessurata longitudinalmente con l'et\u00e0. I rami secondari sono di colore rosso purpureo o rosso marrone, glabri o lievemente pubescenti. Le gemme sono di forma ovoidale, lunghe 4-5\u00a0mm, con resina giallo rosa.\nLe foglie sono aghiformi, lucide, di colore verde, lunghe fino a 3,5 cm, con apice ottuso.\nGli strobili femminili, ocracei da immaturi, marrone chiaro a maturazione, sono cilindrici con apice ottuso, lunghi 5,5-10 cm e larghi fino a 4,5 cm, con corto peduncolo; le scaglie sono di forma cuneata-flabellata, lunghe 2 cm, larghe 2,8 cm, pubescenti nelle parti esposte. Gli strobili maschili sono lunghi 1-2 cm, con microsporofilli rossi. I semi, di colore marrone giallastro, sono lunghi circa 7-8\u00a0mm, di forma oblunga-cuneata, con ali giallastre di 1 cm, cuneate.\nDistribuzione e habitat.\nSpecie endemica della Sierra Madre Occidentale in Messico (Chihuahua, Coahuila, Durango, Jalisco e Sinaloa), predilige i pendii rivolti a ovest delle alte quote montane comprese tra i 1.600 e i 3.000\u00a0m, generalmente su suoli ben drenati. Si ritrova spesso in associazione con \"Pseudotsuga menziesii\", \"Pinus strobiformis\", \"Pinus leiophylla\", \"Cupressus lusitanica\", \"Cupressus arizonica\", \"Picea chihuahuana\", \"Pinus durangensis\", \"Quercus castanea\", \"Quercus rugosa\" e \"Prunus serotina\".\nTassonomia.\n\u00c8 accettata la seguente variet\u00e0:\nUsi.\nNon di utilizzo comune, rispetto ad altre conifere. Anche la coltivazione per utilizzo ornamentale \u00e8 poco praticata, a causa della sua lenta crescita.\nConservazione.\nCon un areale molto vasto (circa 150.000\u00a0km\u00b2), e una presenza molto comune, \"A. durangensis\" non \u00e8 classificato tra le specie a rischio di estinzione nella Lista rossa IUCN."}
{"id": "6183310", "revid": "1412427", "url": "https://it.wikipedia.org/wiki?curid=6183310", "title": "Abete del Durango", "text": ""}
{"id": "6183315", "revid": "199745", "url": "https://it.wikipedia.org/wiki?curid=6183315", "title": "Platycodon grandiflorus", "text": "Platycodon grandiflorus \u00e8 una pianta erbacea perenne della famiglia delle Campanulaceae, ed \u00e8 l'unica specie del genere Platycodon (il cui nome deriva dal greco antico \u03c0\u03bb\u03b1\u03c4\u03cd\u03c2 \"ampio\" \u03ba\u03ce\u03b4\u03c9\u03bd \"campana\"). Essa \u00e8 originaria dell'Estremo Oriente (Cina, Corea, Giappone e dell'Estremo Oriente russo).\nDescrizione.\nCresce fino a 60\u00a0centimetri in altezza e 12 in larghezza, ha foglie verde scuro e fiori azzurri nella tarda estate. Una caratteristica degna di nota di questa pianta \u00e8 che il bocciolo del suo fiore si gonfia come un palloncino prima della sua completa apertura. \nI cinque petali sono raggruppati insieme a forma di campana, come la \"parente\" campanula. Ve ne sono variet\u00e0 coltivate di color bianco, rosa e purpureo. In Corea i fiori bianchi sono pi\u00f9 comuni. Questa pianta con i suoi \"cultivar\" del gruppo Apoyama e \"Mariesii\" hanno ottenuto il Premio di Merito del Giardino della Royal Horticultural Society.\nUsi.\nIn Corea la pianta \u00e8 conosciuta come \"doraji\" (coreano \ub3c4\ub77c\uc9c0) e la sua radice, fresca o seccata, \u00e8 un popolare ingrediente nelle insalate della cucina coreana tradizionale. La campanula cinese (chiamata in cinese \u6854\u6897) \u00e8 anche utilizzata nella medicina tradizionale cinese.\nPropriet\u00e0 medicinali.\nI composti estratti e purificati (saponine) dalle radici di \"Platycodon grandiflorum\" possono presentare propriet\u00e0 neuroprotettive, antimicrobiche, antinfiammatorie, antitumorali, antillergiche, miglior resistenza all'insulina e propriet\u00e0 riduttive del colesterolo. Le evidenze di questi effetti potenziali sono state principalmente osservate \"in vitro\", ad eccezione degli effetti di abbassamento del colesterolo, che sono stati documentati sia \"in vitro\" con esperimenti sui topi.\nLa mancanza di efficacia e i limiti di sicurezza per l'utilizzo sull'uomo richiedono comunque ulteriori ricerche. In Corea le radici sono comunemente utilizzate nel trattamento terapeutico di bronchiti, asma, tubercolosi, diabete ed altre malattie infiammatorie. In Cina sono utilizzate come sedativo per la tosse e come espettorante per comuni raffreddori, tosse, mal di gola e tonsillite.\nNella cultura di massa.\nIn Giappone.\nIl fiore \u00e8 chiamato \"kiky\u014d\" (\u6854\u6897) in Giapponese. Tradizionalmente \u00e8 uno dei \"sette fiori dell'autunno\". Inoltre il \"sigillo della campanula\" \u00e8 il cimiero \"Mon\" di alcuni clan.\nIn Corea.\nIn Corea la campanula bianca (\"doraji\") \u00e8 cantata nelle canzoni popolari tradizionali \"Doraji\"."}
{"id": "6183322", "revid": "767487", "url": "https://it.wikipedia.org/wiki?curid=6183322", "title": "Joachim Mununga", "text": "Carriera.\nGiocatore.\nClub.\nGiovanili e Tubize.\nDopo aver giocato nelle giovanili di RJ Wavre, , e , nel 2006 passa al , squadra con cui esordisce nel calcio il 23 agosto 2006, a 18 anni, nella vittoria per 3-0 sul campo del in Tweede klasse, seconda serie belga Segna la prima rete in carriera la stagione successiva, il 1\u00ba dicembre 2007 in campionato contro l', realizzando l'1-0 nella vittoria per 4-0. Nelle due stagioni giocate in giallorosso gioca 42 volte segnando 3 gol.\nMechelen.\nNell'estate 2008 va a giocare al in Pro League, prima divisione belga, debuttando il 23 agosto nella sconfitta esterna per 3-1 di campionato contro l'. Il 22 novembre segna il primo gol, quello del pareggio nella sconfitta per 2-1 in trasferta contro il in Pro League. In due stagioni e mezzo a Malines ottiene 92 presenze e 15 gol.\nGenclerbirligi.\nA met\u00e0 stagione 2010-2011 si trasferisce per la prima volta fuori dal Belgio, in Turchia al , in S\u00fcper Lig, massima serie turca. Gioca la sua prima partita il 16 gennaio 2011 in Coppa di Turchia contro lo vincendo per 2-0. Il 19 febbraio trova il primo gol, quello del momentaneo 1-0 nella sconfitta per 3-2 in casa contro il in campionato. Rimane ad Ankara anche la stagione successiva, chiudendo con 28 partite giocate e 2 gol in una stagione e mezza.\nBeerschot.\nRitorna in Belgio a luglio 2012, passando al , in massima serie. Fa il suo esordio il 28 luglio perdendo 4-2 in casa con il in campionato. Il 16 settembre realizza il primo gol, quello del 2-2 nella vittoria casalinga per 3-2 sullo in Pro League, Ottiene 25 apparizioni in campo, segnando 2 volte, retrocedendo in seconda serie.\nMons.\nLa stagione successiva rimane in Pro League trasferendosi al , con il quale debutta il 27 luglio 2013 nell'1-1 di campionato in casa contro il . Contro gli stessi avversari nel girone di ritorno, il 14 dicembre, realizza la prima rete, quella che accorcia nella sconfitta per 2-1. Gioca in biancorosso per 20 volte segnando 2 reti, non riuscendo per\u00f2 ad evitare la seconda retrocessione consecutiva in Tweede klasse.\nMaccabi Petah Tiqwa.\nNell'estate 2014 tenta la seconda esperienza all'estero, in Israele, al , squadra di Ligat ha'Al, massima divisione israeliana. Esordisce il 27 settembre nel 3-2 casalingo di campionato sull'. Segna il suo primo gol il 1\u00ba novembre nella vittoria per 1-0, sempre in casa, contro il in Ligat ha'Al. Resta a Petah Tiqwa due stagioni, ottenendo 65 presenze e 7 reti e vincendo la Coppa Toto al secondo anno.\nViterbese Castrense.\nDopo essere rimasto senza squadra per 5 mesi, il 30 novembre 2016 si accorda con la , squadra di Lega Pro nella quale era in prova da 20 giorni. Debutta l'8 dicembre 2016 nella sfida casalinga di campionato contro la , persa per 1-0, entrando al 65\u00ba. Dopo 4 presenze, il 31 gennaio 2017, ultimo giorno di calciomercato invernale, rescinde il contratto con i laziali, chiudendo l'esperienza italiana dopo soli due mesi.\nAllenatore.\nNel 2017 si ritira dal calcio giocato e diventa tecnico dell' Under-19.\nNazionale.\nTra 2009 e 2010 ha collezionato 10 presenze e 2 gol con l'Under-21 belga, esordendo il 27 marzo 2009 in amichevole contro la Svezia in casa a Sint-Niklaas, siglando la rete del pareggio per 1-1, nella sfida vinta in rimonta per 2-1. Il 4 settembre dello stesso anno gioca la prima ufficiale, nelle qualificazioni all'Europeo Under-21 2011, in trasferta a Ta' Qali contro Malta, venendo sostituito all'85\u00ba, vincendo per 1-0. Chiude segnando l'1-0 nel 2-2 a Velenje, sul campo della Slovenia, sempre nelle qualificazioni all'Europeo 2011 del 3 settembre 2010. Nel 2011 opta per la Nazionale maggiore congolese, con la quale gioca due amichevoli, entrambe nello stesso anno, il 9 febbraio a Mantes-la-Ville, in Francia, contro il Gabon, sfida persa per 2-0 nella quale viene sostituito, e il 10 agosto a Bakau, in Gambia, contro i padroni di casa, perdendo anche in questo caso, per 3-0.\nStatistiche.\nPresenze nei club.\n\"Statistiche aggiornate al 31 gennaio 2017\"."}
{"id": "6183325", "revid": "92723", "url": "https://it.wikipedia.org/wiki?curid=6183325", "title": "Linguaggi formali per basi di dati", "text": "I linguaggi formali per basi di dati sono linguaggi per descrivere le operazioni di accesso ai dati di un database;&lt;br&gt;\nI principali, con i quali si possono esprimere query, sono:\n Esempio di query in Algebra Relazionale e in TRC:\n \"Mostrare il nome degli studenti &lt;br&gt;che abbiano preso 28 all'esame di Basi di Dati.\"&lt;br&gt;Database: &lt;br&gt;STUDENTE (Matricola, Nome, DatadiNascita, Indirizzo);&lt;br&gt;ESAME (Matricola, CodiceCorso, Data, Voto);&lt;br&gt;CORSO (CodiceCorso, Titolo, Docente);&lt;br&gt;&lt;br&gt;Algebra Relazionale:&lt;br&gt;\u03a0 Nome \u03c3 Voto=28 \u2227 Titolo='BasidiDati'&lt;br&gt;(STUDENTE \u25b7\u25c1 ESAME \u25b7\u25c1 CORSO)&lt;br&gt;&lt;br&gt;TRC:&lt;br&gt;{ t | \u2203 t1 \u2208 STUDENTE,&lt;br&gt;\u2203 t2 \u2208 ESAME,&lt;br&gt;\u2203 t3 \u2208 CORSO&lt;br&gt;( t[Nome]=t1[Nome] \u2227&lt;br&gt;t1[Matricola]=t2[Matricola] \u2227&lt;br&gt;t2[CodiceCorso]=t3[CodiceCorso] \u2227&lt;br&gt;t2[Voto]=28 \u2227 t3[Titolo]='BasidiDati') }&lt;br&gt;&lt;br&gt;Datalog:&lt;br&gt;VOTO (Nome) :-Studente(M, Nome, _ _),&lt;br&gt;Esame(M, CCorso, _, V),&lt;br&gt;Corso(CCorso, T, _),&lt;br&gt;V=28, T='Basi di Dati'\nEspressioni algebriche in TRC.\nEssendo le query dell'algebra relazionale esprimibili tramite cinque funzioni fondamentali, per dimostrare che il suo potere espressivo \u00e8 compreso in quello del calcolo (ovvero che non esistono query esprimibili in algebra relazionale ma non in trc) \u00e8 sufficiente mostrare come queste cinque primitive siano esprimibili in trc.\nEspressioni TRC in Algebra Relazionale.\nSe, come visto precedentemente, tutte le operazioni dell'algebra relazionale possono essere tradotte con espressioni pi\u00f9 o meno complesse in TRC, non \u00e8 detto che questo possa avvenire anche al contrario. Infatti \u00e8 importante sottolineare che il potere espressivo dell'Algebra Relazionale e del TRC pu\u00f2 dirsi equivalente solo quando quest'ultimo linguaggio viene limitato alle espressioni definite \"safe\". \nUna formula safe in Calcolo, \u00e8 una formula indipendente dal dominio, ovvero che non deve dipendere dalla possibilit\u00e0 di variare di questo. \nQuery unsafe.\nUna formula \"unsafe\" \u00e8 una formula che dipende dal dominio.\nQuesta espressione ha per risultato infinite tuple (o per meglio dire tutte le tuple costruibili a partire dal dominio su cu t \u00e8 definita) e quindi non \u00e8 \u201cindipendente dal dominio\u201d. Questa query dunque non pu\u00f2 essere valutata in algebra.\nSuperiorit\u00e0 del Datalog.\nLe interrogazioni ricorsive non possono essere espresse n\u00e8 in algebra relazionale n\u00e8 in trc (un'interrogazione \u00e8 ricorsiva se \u00e8 espressa in termini di s\u00e9 stessa). \nForniamo di seguito un esempio di interrogazione non esprimibile in algebra senza fornire una dimostrazione di questo fatto. \nRicorsione in Datalog.\n Supervisore(IMP,MAN) :-Gerarchia(IMP,MAN)&lt;br&gt;Supervisore(IMP,MAN) :-Gerarchia(IMP,MED),Supervisore(MED,MAN)&lt;br&gt;?-Supervisore('Antonio',_)"}
{"id": "6183330", "revid": "38120", "url": "https://it.wikipedia.org/wiki?curid=6183330", "title": "Energia (disambigua)", "text": ""}
{"id": "6183332", "revid": "1924342", "url": "https://it.wikipedia.org/wiki?curid=6183332", "title": "Safari (J Balvin)", "text": "Safari \u00e8 un singolo del cantante colombiano J Balvin, pubblicato nel 2016 ed estratto dall'album \"Energia\". Il brano si avvale della collaborazione del cantante e produttore Pharrell Williams, della rapper Bia e del produttore Sky."}
{"id": "6183334", "revid": "767487", "url": "https://it.wikipedia.org/wiki?curid=6183334", "title": "La ragazza con la cappelliera", "text": "La ragazza con la cappelliera () \u00e8 un film muto del 1927 diretto dal regista sovietico Boris Vasil'evi\u010d Barnet.\nUna copia con intertitoli in francese della durata di 1 ora e 38 minuti \u00e8 conservata nel Museo del Cinema di Bruxelles.\nTrama.\nNatasha \u00e8 una giovane modista che vive con il nonno nella campagna vicino a Mosca, dove si reca tutti i giorni per consegnare a Madame Ir\u00e8ne i cappelli che confeziona. Un giorno incontra Ilya, giovane studente in cerca di sistemazione, e decide di aiutarlo. Ma per essere in regola con le disposizioni del Comitato Condominiale i due devono sposarsi.\nDistribuzione.\nIl film venne distribuito in Unione Sovietica a partire dal 19 aprile 1927.\nIn anni recenti \u00e8 stato proiettato al Telluride Film Festival (1985), al Bergamo Film Meeting (2008) in una sezione dedicata al cinema sovietico, e al Festival internazionale del cinema di Berlino (2010)."}
{"id": "6183359", "revid": "1889656", "url": "https://it.wikipedia.org/wiki?curid=6183359", "title": "Best of Soul (Mario Biondi)", "text": "Best of Soul \u00e8 l'undicesimo album in studio del cantante italiano Mario Biondi, pubblicato il 18 novembre 2016.\nSette dei ventidue brani che compongono il doppio disco sono inediti."}
{"id": "6183364", "revid": "1498232", "url": "https://it.wikipedia.org/wiki?curid=6183364", "title": "Sanremo Giovani 2001", "text": "La settima edizione televisiva del concorso Sanremo Giovani si \u00e8 svolta al Teatro Ariston di Sanremo il 14 novembre 2001, condotta da Vanessa Incontrada con la partecipazione di Pippo Baudo, conduttore e direttore artistico del Festival di Sanremo 2002.\nLa serata non prevedeva una gara ad eliminazioni o un televoto, ma fungeva da presentazione ufficiale al pubblico dei sedici finalisti gi\u00e0 selezionati dalla commissione artistica della Rai, che avrebbero gareggiato nella sezione \"Giovani\" dell'imminente Festival di Sanremo."}
{"id": "6183369", "revid": "1543377", "url": "https://it.wikipedia.org/wiki?curid=6183369", "title": "Pipe Creek", "text": "Pipe Creek \u00e8 una comunit\u00e0 non incorporata degli Stati Uniti d'America, situata nella contea di Bandera dello Stato del Texas. Secondo il censimento effettuato nel 1990 abitavano nella comunit\u00e0 66 persone. Fa parte della San Antonio Metropolitan Statistical Area.\nGeografia.\nLa comunit\u00e0 \u00e8 situata a , nella parte orientale della contea, 9 miglia ad est di Bandera. \u00c8 attraversata dalla State Highway 16.\nIstruzione.\nL'istruzione pubblica a Pipe Creek \u00e8 fornita dal Bandera Independent School District."}
{"id": "6183370", "revid": "104458", "url": "https://it.wikipedia.org/wiki?curid=6183370", "title": "Dipartimento del Loir-et-Cher", "text": ""}
{"id": "6183371", "revid": "666668", "url": "https://it.wikipedia.org/wiki?curid=6183371", "title": "Arzeni Barbosa Junior", "text": ""}
{"id": "6183374", "revid": "110157", "url": "https://it.wikipedia.org/wiki?curid=6183374", "title": "Ammasso dei Pesci", "text": "L'Ammasso dei Pesci \u00e8 un ammasso di galassie situato in direzione della omonima costellazione alla distanza di oltre 220 milioni di anni luce dalla Terra.\nInsieme all'Ammasso di Perseo costituisce il Superammasso di Perseo-Pesci (SCl 40). Quest'ultimo \u00e8 incluso nel Filamento di Perseo-Pegaso che, insieme ad altri grandi strutture, contribuisce a formare il Complesso di superammassi dei Pesci-Balena.\n\u00c8 costituito da vari gruppi di galassie tra cui il gruppo di NGC 507 e il gruppo di NGC 383. Alcune galassie del gruppo di NGC 383 fanno parte della cosiddetta Nube dei Pesci o Arp 331.\nGalassie componenti dell'Ammasso dei Pesci.\n(*) In alcuni database (SIMBAD) viene identificata come NGC 390 che, in realt\u00e0, corrisponde ad un sistema stellare triplo."}
{"id": "6183376", "revid": "104458", "url": "https://it.wikipedia.org/wiki?curid=6183376", "title": "Les Roches", "text": ""}
{"id": "6183380", "revid": "115443432", "url": "https://it.wikipedia.org/wiki?curid=6183380", "title": "Doodlebops", "text": "Doodlebops \u00e8 una serie televisiva statunitense-canadese prodotta dalla Cookie Jar Entertainment e Playhouse Disney Originals trasmessa per la prima volta nel 2005. In Italia \u00e8 stata trasmessa da Playhouse Disney. Ogni episodio mostra la famiglia Doodle composta da tre fratelli (Deedee, Rooney e Moe) che formano una band musicale. Dopo che avranno vissuto diverse avventure, Bob, l'autista del pullman, li accompagner\u00e0 al loro concerto."}
{"id": "6183383", "revid": "161273", "url": "https://it.wikipedia.org/wiki?curid=6183383", "title": "Famiglia Astraea", "text": ""}
{"id": "6183397", "revid": "767487", "url": "https://it.wikipedia.org/wiki?curid=6183397", "title": "Onore di fantino", "text": "Onore di fantino (\"Sweepstakes\") \u00e8 un film del 1931 diretto da Albert S. Rogell.\nProduzione.\nIl film, prodotto dalla RKO Path\u00e9 Pictures con il titolo di lavorazione \"The Whoop-te-doo Kid\", venne girato nei RKO-Path\u00e9 Studios al 9336 di Washington Blvd., a Culver City. Fu il primo film che Charles R. Rogers produsse per la RKO.\nDistribuzione.\nIl copyright del film, richiesto dalla RKO Path\u00e9 Distributing Corp., fu registrato il 10 luglio 1931 con il numero LP2344.\nDistribuito dalla RKO-Path\u00e9 Distributing Corp., il film usc\u00ec nelle sale cinematografiche USA il 10 luglio 1931 dopo essere stato presentato in prima a New York il 25 giugno. In Irlanda, il film fu distribuito il 6 novembre 1931."}
{"id": "6183419", "revid": "124123", "url": "https://it.wikipedia.org/wiki?curid=6183419", "title": "Nigel Phelps", "text": "Biografia.\nFormatosi presso la Slade School of Fine Art di Londra, Phelps intraprese la professione di scenografo lavorando per spot pubblicitari e video musicali. Fu nominato per tre volte come miglior scenografo agli MTV Video Music Awards: nel 1992 per \"November Rain\" dei Guns N' Roses; nel 1993 per \"Are You Gonna Go My Way\" di Lenny Kravitz; nel 2000 per \"Do Something\" di Macy Gray.\nEntr\u00f2 nel mondo del cinema collaborando con Anton Furst in film come \"In compagnia dei lupi\", \"Full Metal Jacket\" e \"Batman\". Il suo primo lavoro come unico scenografo fu \"Dredd - La legge sono io\" del 1995. Da allora, fu chiamato a occuparsi delle scenografie in pellicole come \"Alien - La clonazione\", \"Il collezionista di ossa\", \"Troy\" e \"Transformers - La vendetta del caduto\"."}
{"id": "6183422", "revid": "767487", "url": "https://it.wikipedia.org/wiki?curid=6183422", "title": "Giro di Lombardia 1945", "text": "Il Giro di Lombardia 1945, trentanovesima edizione della corsa, fu disputata il 21 ottobre 1945, su un percorso totale di 222\u00a0km. Fu vinta dall'italiano Mario Ricci, giunto al traguardo con il tempo di 6h08'11\" alla media di 36,177\u00a0km/h, precedendo i connazionali Aldo Bini e Gino Bartali.\nPresero il via da Milano 137 ciclisti e 41 di essi portarono a termine la gara."}
{"id": "6183424", "revid": "287204", "url": "https://it.wikipedia.org/wiki?curid=6183424", "title": "Esporte Clube Osasco", "text": "LEsporte Clube Osasco, noto anche semplicemente come ECO, \u00e8 una societ\u00e0 calcistica brasiliana con sede nella citt\u00e0 di Osasco, nello stato di San Paolo.\nStoria.\nIl club \u00e8 stato fondato il 21 febbraio 1984. Ha vinto il Campeonato Paulista S\u00e9rie B2 nel 2000, e il Campeonato Paulista Segunda Divis\u00e3o nel 2001."}
{"id": "6183430", "revid": "287204", "url": "https://it.wikipedia.org/wiki?curid=6183430", "title": "Episodi di Teen Titans (serie animata) (terza stagione)", "text": "La terza stagione della serie televisiva a cartoni animati \"Teen Titans\" negli Stati Uniti d'America e in Italia \u00e8 stata trasmessa da Cartoon Network tra il 2004 e il 2005.\n\"Doppio gioco\".\nCyborg viene inviato sotto copertura con il nome in codice di Roccia (grazie ad un proiettore olografico che cela il suo reale aspetto) ad indagare sul pi\u00f9 recente piano dell'Accademia Alveare. Cyborg scopre che un nuovo preside, Fratello Blood, \u00e8 ora responsabile dell'Accademia; questi svela il suo travestimento e gli offre di unirsi al suo gruppo criminale in cambio della restituzione del suo aspetto umano.\n\"Dietro la maschera il nulla\".\nI Titani indagano sull'irruzione di un intruso sconosciuto. A sorpresa del gruppo, il ladro \u00e8 Rosso X, l'identit\u00e0 criminale alter ego di Robin! Stavolta per\u00f2 dietro la maschera di Rosso X non c'\u00e8 Robin, il quale rivela ai compagni come la creazione di Rosso X sia stata un errore. Le cose prendono una piega inaspettata quando il Professor Chang, uno scienziato e trafficante d'armi, cattura i Teen Titans e si prepara a scatenare un'arma di distruzione sulla citt\u00e0, costringendo Robin e il nuovo Rosso X ad allearsi per fermarlo.\n\"La promessa sposa\".\nStella Rubia \u00e8 richiamata al suo pianeta natale di Tamaran per sposarsi su ordine del nuovo grande sovrano. Gli altri Titani decidono di accompagnarla, ma scoprono che sua sorella Stella Nera \u00e8 ora la regina di Tamaran, dopo essere fuggita di prigione ed aver messo in scena un colpo di Stato. Stella Nera vuole vendicarsi di sua sorella obbligandola a sposare un orribile alieno, Glrdsklechhh, oppure dovranno affrontare una forza di invasione planetaria. I Teen Titans scoprono per\u00f2 che la minaccia di invasione in caso di mancato matrimonio \u00e8 soltanto una frode.\n\"Viaggio allucinante\".\nBB vuole giocare ad un nuovo videogioco spaziale e cerca di farlo sui computer della Torre dei Titani, con scarso successo. Involontariamente tenta allora di utilizzare il sistema di Cyborg, ma accidentalmente fa il download di un virus alieno nel suo amico, che gli fa avere allucinazioni dandogli un appetito insaziabile. I Titani arruolano a malincuore Gizmo per aiutare Cyborg a sconfiggere il virus, ma il programma virale \u00e8 uno dei pi\u00f9 tenaci mai realizzati.\n\"Ossessione\".\nRobin \u00e8 ossessionato dal sospetto che Sladow sia ancora vivo e si nasconda da qualche parte pronto a vendicarsi. Quando poi Megablock evade di prigione, Robin scopre che Sladow era presente ed ne ha organizzato la fuga. Tuttavia, il problema \u00e8 che lui \u00e8 l'unico che riesce a vederlo.\n\"Magia nera\".\nCorvina si isola dai suoi compagni perch\u00e9 ha la sensazione che non la capiscano e che la considerino solo come un essere tenebroso. Un giorno, scopre l'antica anima di un mago adolescente di nome Malchior, che \u00e8 intrappolato all'interno di uno dei suoi libri di magia mistiche. Malchior sembra comprenderla e la incoraggia a non abbattersi soltanto perch\u00e9 lei \u00e8 diversa dagli altri. Corvina allora decide di spezzare la maledizione eccezionalmente forte e potente che lo lega al libro. Tuttavia, Malchior non \u00e8 ci\u00f2 che sembra.\n\"Imparare dalla storia\".\nDurante i festeggiamenti del 4 di luglio Mad Mod utilizza i suoi hypno-schermi per ipnotizzare tutti i cittadini americani e servirlo come un sovrano, trasformando l'infrastruttura delle citt\u00e0 in strane copie di costruzioni britanniche, sostenendo che adesso gli Stati Uniti appartengono nuovamente alla Gran Bretagna. Quando i Teen Titans tentano di fermarlo, Mad Mod ruba la giovent\u00f9 di Robin, trasformando il leader dei Titani in un vecchio uomo debole e flaccido.\n\"Maremoto\".\nAqualad arriva alla Torre dei Titani per avvertire i Teen Titans sull'ultima arma di Fratello Blood: un generatore sonico basato sui progetti rubati a Cyborg mentre si era infiltrato nell'Accademia Alveare, capace di creare un maremoto abbastanza potente da distruggere la citt\u00e0. Per fortuna, Bumblebee, un'altra giovane eroina, sta facendo il doppio gioco come agente segreto nell'Accademia Alveare, e aiuter\u00e0 Cyborg e gli altri a distruggere il generatore.\n\"La bestia\".\nDurante una battaglia contro il supercriminale conosciuto come Adonis, Beast Boy viene a contatto sostanze chimiche mutanti e imbevuto con la sostanza tossica. Poco dopo, il suo comportamento cambia drasticamente: non \u00e8 pi\u00f9 il giocherellone spensierato di sempre, ma sempre collerico e nervoso ed arriva addirittura ad aggredire i suoi compagni. Una notte Corvina viene catturata e resta gravemente ferita da una bestia con le sembianze di lupo mannaro. I Titans riescono a mettere in fuga la bestia, ma scoprono che si tratta proprio di Beast Boy che per\u00f2 non riesce a ricordare ci\u00f2 che gli \u00e8 accaduto. Si scoprir\u00e0 in seguito che c'\u00e8 una seconda bestia uguale a Beast Boy. Dopo un lungo scontro, una volta tornato come prima, si scopre che la seconda bestia era Adonis, anch'egli contaminato dalle sostanze chimiche mutanti come Beast Boy.\n\"Cucciolo\".\nDopo aver sconfitto Johnny il Rancido, i Titani tornano alla Torre solo per trovarla completamente devastata. Beast Boy ha infatti conservato uno dei bachi da seta di Killer Moth e lo tiene come un animale domestico chiamandolo \"Silkie\". Per impedire che gli altri scoprano l'esistenza di Silkie e che \u00e8 stato proprio lui a combinare un disastro in casa, B.B. chiede a Stella Rubia di accudirlo in sua assenza, e la ragazza aliena immediatamente si innamora dell'adorabile creatura. Tuttavia quando Stella lo nutre con del cibo alieno dal suo pianeta Tamaran, Silkie cresce notevolmente di dimensioni e diventa impossibile nasconderlo. Killer Moth riesce poi a recuperare la sua creatura perduta e trasformarlo nella larva di un insetto gigantesco.\n\"Il cappello del mago... Ovvero come far comparire un titananimale\".\nMentre combattono contro lo stupefacente Mago Mumbo Jumbo, i Teen Titans vengono risucchiati all'interno del suo cappello e Corvina \u00e8 separata dal resto del gruppo e trasformata in un coniglio. Poco dopo, Mumbo trasforma anche il resto dei Titani in animali: Robin in una scimmia, Stella Rubia in un gatto a strisce, Cyborg in un orso che indossa un tut\u00f9 e Beast Boy in una lampada, quando il mago capisce che trasformarlo in un animale \u00e8 del tutto inutile.\n\"Titan Est (prima parte)\".\nPer rintracciare Fratello Blood e sventare i prossimi piani criminali dell'Accademia Alveare viene fondato un nuovo ramo dei Titani con il nome di Titans Est, formato da Bumblebee, Speedy, Aqualad e i super veloci gemellini del Guatemala Mas e Menos. Su ordine di Robin, Cyborg aiuta a mettere insieme i Titans Est e a costruire la loro Torre, quando improvvisamente Fratello Blood fa la sua comparsa. Ne consegue una battaglia contro un esercito di robot, sulla base delle specifiche rubate a Cyborg. Fortunatamente, il nuovo team emerge vittorioso e Cyborg decide di restare come capo della nuova squadra.\n\"Titan Est (seconda parte)\".\nI Titans East si rivelano sotto il controllo mentale di Fratello Blood, che ora \u00e8 diventato per met\u00e0 robot, dopo aver usato la tecnologia di Cyborg su se stesso e con l'intenzione di ripetere la procedura anche su altre cavie, vale a dire i Titans East! Cyborg riesce a malapena a scappare e chiedere aiuto agli altri Titani Solo Cyborg pu\u00f2 per\u00f2 determinare l'esito di questa battaglia, sconfiggendo una volta per tutte Fratello Blood."}
{"id": "6183438", "revid": "124123", "url": "https://it.wikipedia.org/wiki?curid=6183438", "title": "George Cary Comstock", "text": "Si laure\u00f2 (\"Bachelor of Philosophy\") nel 1877 presso l\u2019Universit\u00e0 del Michigan dopo aver svolto studi di matematica e astronomia. Lavor\u00f2 per un paio di anni pressi enti governativi prima di impiegarsi presso l\u2019Osservatorio astronomico Washburn dell'Universit\u00e0 del Wisconsin-Madison come assistente al direttore nel 1879. Mentre svolgeva questo compito studi\u00f2 Legge presso la Wisconsin Law School laureandosi nel 1883 ma non esercit\u00f2 mai la professione di legale. Fu nominato professore presso l\u2019Universit\u00e0 statale dell\u2019Ohio nel 1887 dove insegn\u00f2 matematica e astronomia e divenne anche direttore dell\u2019Osservatorio Washburn. Contribu\u00ec alla costituzione della American Astronomical Society nel 1897 divenendone dapprima segretario e, successivamente, vice presidente e presidente dal 1925. Fece parte dal 1899 della Accademia nazione delle scienze degli Stati Uniti d'America, quindi, dal 1904, gli fu assegnata la carica di Presidente (\"First Chair\") della Scuola di Specializzazione post laurea (\"graduate school\") dell\u2019Universit\u00e0 del Wisconsin-Madison di cui ne divenne Preside (\"Dean\") fino al 1920 per ritirarsi in pensione nel 1922 con il titolo di Professore Emerito di Astronomia.\nContributi scientifici.\nI suoi contributi all'astronomia sono legati ad aspetti pratici e teorici. Ricav\u00f2 una formula per la costante di aberrazione. Studi\u00f2 gli effetti della rifrazione atmosferica nelle osservazioni astronomiche, tema a lui caro tanto che all'atto del suo ritiro dalla presidenza della American Astronomical Society tenne una prolusione dal titolo \"The atmospheric refraction\" proprio su tale tematica. Svolse numerose osservazioni su comete, pianeti minori, sul pianeta Marte ed altri oggetti astronomici. Particolare rilevanza durante tutta la sua carriera fu data all'osservazione delle stelle binarie. Scrisse alcuni manuali che furono di riferimento per gli studenti dei corsi di astronomia e di ingegneria.\nOnorificenze.\nA George Cary Comstock la UAI ha intitolato il cratere lunare Comstock.\nBibliografia.\nDurante la sua carriera pubblic\u00f2 numerosi testi e articoli scientifici tra cui:"}
{"id": "6183442", "revid": "1318658", "url": "https://it.wikipedia.org/wiki?curid=6183442", "title": "Pulizia criogenica", "text": "La pulizia criogenica, in inglese \"Dry ice-blasting\", \u00e8 in ambito industriale, un metodo di pulizia che utilizza l'anidride carbonica CO2, congelata a -78\u00b0 in pellet di 3\u00a0mm e che permette di rimuovere lo sporco da vari tipi di impianti tecnologici (un esempio \u00e8 il settore alimentare), riducendo la necessit\u00e0 di smontaggio dei macchinari.\nIn analogia alla tradizionale sabbiatura \u00e8 un metodo di pulizia abrasivo. Il vantaggio \u00e8 la sostituzione dei tradizionali materiali abrasivi come la sabbia, corindone, granuli in acciaio, ferro ed altri con l'anidride carbonica ghiacciata (il cosiddetto \"ghiaccio secco\") che \u00e8 meno aggressivo in termini di abrasivit\u00e0 e non lascia polveri residue come risultato del suo utilizzo.\nQuesto metodo non utilizza altri materiali potenzialmente pericolosi per la salute e la infiammabilit\u00e0 come diluenti, solventi, soda caustica.\nMetodo.\nIl ghiaccio secco viene proiettato mediante aria compressa sul manufatto da pulire a velocit\u00e0 estremamente elevata, prossima alla velocit\u00e0 del suono. Quando il ghiaccio secco colpisce la superficie da pulire passa dallo stato solido a quello gassoso. A seguito dell'impato con il manufatto, passa dallo stato solido a quello di vapore aumentando di volume circa 800 volte. L'effetto \u00e8 come un'esplosione delle incrostazioni dalla superficie da pulire. Tra l'abbassamento della temperatura e l'effetto batteriostatico dell\u2019anidride carbonica pu\u00f2 rallentare la proliferazione della flora microbiologica aiutando a mantenere condizioni ottimali anche sotto il profilo igienico.\nLo shock termico generato dalla bassa temperatura del ghiaccio secco rende l\u2019incrostazione friabile e separa la stessa dalla superficie da pulire in modo tale che sia facilmente asportabile.\nMacchinari.\nLa pulizia criogenica richiede l'utilizzo di macchinari specifici: la Crio Pulitrice (\"Dry Ice Blaster\"). Questa permette il controllo dell'aria compressa e la distribuzione calibrata del ghiaccio secco nel flusso d'aria.\nLa pulitrice \u00e8 costituita dalle valvole per il controllo dell'aria compressa, un sistema di distribuzione del ghiaccio secco e dalla tubazione munita di lancia per poter indirizzare il flusso d'aria con ghiaccio secco contro il manufatto. La lancia pu\u00f2 a sua volta essere allacciata alla pulitrice tramite un tubo singolo o due tubi separati uno per il trasporto dell'aria compressa ed uno per il trasporto del ghiaccio secco.\nLe pulitrici possono essere azionate tramite energia elettrica o semplicemente dall'energia meccanica fornita dall'aria compressa usata anche per la pulizia.\nPer la fornitura dell'aria compressa si possono utilizzare compressori stazionari elettrici come motocompressori carrati o carrabili per il trasporto presso i cantieri ove non esista un sistema di distribuzione aria compressa sufficienti per la pulizia criogenica. L'aria compressa se raffreddata ed essiccata migliora le prestazioni e riduce la formazione di ghiaccio all'interno della pulitrice con conseguente rischio di bloccaggi.\nUtilizzo.\nLa pulizia criogenica \u00e8 nata per risolvere i problemi di pulizia nel settore aeronautico, dove l'uso di tecniche di sabbiatura con abrasivi pi\u00f9 aggressivi non era compatibile con le leghe metalliche troppo tenere e con la necessit\u00e0 di proteggere i sistemi elettrici e meccanici che avrebbero potuto essere danneggiati dall'accumulo dei residui.\nLa pulizia criogenica si sta diffondendo in tutti i settori industriali o artigianali dove si richieda un elevato livello di pulizia, rapidit\u00e0 di esecuzione, minima preparazione dei macchinari alla pulizia, riducendo al minimo smontaggi.\nCampi di applicazione sono:\nSicurezza.\nL'anidride carbonica \u00e8 tossica per l'uomo a partire da concentrazioni superiori all'1% e pu\u00f2 ridurre la presenza di ossigeno con conseguente asfissia se non viene utilizzata in un'area sufficientemente ventilata. Inoltre, poich\u00e9 l'anidride carbonica \u00e8 pi\u00f9 pesante dell'aria, le bocchette di scarico devono essere a/o vicino al livello del terreno per rimuovere in modo efficace il gas.\nIl ghiaccio secco (l'anidride carbonica ghiacciata a -78\u00b0), deve essere manipolato con guanti isolati ed \u00e8 necessaria la protezione degli occhi e dell'udito. Rispetto ad altri metodi di pulizia, la pulizia criogenica produce una minore quantit\u00e0 di scorie, non richiede la pulizia finale del mezzo utilizzato e i prodotti di scarto possono essere spazzati, aspirati o lavati.\nNegli spazi confinati \u00e8 indispensabile valutare l'utilizzo di sistemi di estrazione dell'aria per il suo ricambio ed il mantenimento di condizioni idonee alla permanenza sicura dei lavoratori. E' indispensabile predisporre le misure per la gestione dell'emergenza (piano di emergenza) in questi cantieri considerando le condizioni che possono crearsi. Il piano di emergenza deve prevedere presidi quali Aparecchi di Protezione delle Vie Respiratorie, inclusi autorespiratori, barelle per il trasporto di un infortunato. Il piano di emergenza deve essere periodicamente testato per assicurare la sua efficacia e per l'eventuale correzione di eventuali carenze. Parte delle procedure di emergenza \u00e8 la gestione delle chiamate verso le squadre esterne, Vigili del Fuoco e Pronto Soccorso sanitario."}
{"id": "6183446", "revid": "1409269", "url": "https://it.wikipedia.org/wiki?curid=6183446", "title": "Sei gesegnet ohne Ende", "text": "Sie gesegnet ohne Ende (in tedesco: \"Si' benedetta all'infinito\"), \u00e8 stato l'inno della Prima repubblica austriaca dal 1929 al 1938. Il testo dell'inno fu scritto da Ottokar Kernstock nel 1920 sulle note del Kaiserhymne di Joseph Haydn. "}
{"id": "6183448", "revid": "709565", "url": "https://it.wikipedia.org/wiki?curid=6183448", "title": "Episodi di Teen Titans (serie animata) (quarta stagione)", "text": "La quarta stagione della serie televisiva a cartoni animati \"Teen Titans\" \u00e8 stata trasmessa da Cartoon Network negli Stati Uniti d'America nel 2005 e in Italia nel 2006. Sul canale Boing, in questa stagione, gli episodi 41 (Il sentiero e la montagna) e 43 (Cyborg il barbaro) sono trasmessi con ordine e numerazione invertita.\n\"Oltre lo schermo\".\nControl Freak fugge dal carcere e riesce a entrare nel mondo della televisione. I Teen Titans cercano di acchiapparlo, ma la vasta conoscenza del maniaco sul controllo della TV trasferisce i giovani eroi all'interno dei programmi. L'unica possibilit\u00e0 di riuscire a tornare nel mondo reale risiede in Beast Boy e i Teen Titans, furiosi, minacciano e sconfiggono il povero Control Freak, scacciandolo per sempre dal mondo televisivo.\n\"Il sentiero e la montagna\".\nDopo aver perso un combattimento di arti marziali contro il malvagio Katarou, Robin viaggia in Asia per trovare un insolitamente abile e potente maestro di arti marziali, noto come Chu-Hui, capace di addestrarlo. Nel frattempo, gli altri Titani tentano di riempire il vuoto lasciato da Robin in un modo piuttosto insolito.\n\"Il marchio di fuoco\".\nSladow fa un miracoloso ritorno dalla sua presunta \"morte\" e appare proprio il giorno del compleanno di Corvina. Mentre I Teen Titans provano a scoprire come sia sopravvissuto all'attacco di Terra e quale sia il mistero dietro i suoi nuovi poteri, Sladow utilizza le sue abilit\u00e0 uniche per attivare in un modo insolito i poteri latenti di Corvina tramite uno strano marchio infuocato che appare sulla sua pelle. Robin scopre per\u00f2 che Corvina ha un oscuro segreto legato al suo compleanno ed \u00e8 determinato a tenerla al sicuro da eventuali pericoli.\n\"Cyborg il barbaro\".\nCyborg viene trasportato accidentalmente cinquemila anni nel passato e viene in aiuto di una giovane donna di nome Sarasim, la cui trib\u00f9 di barbari \u00e8 sotto attacco da parte di un'orda di creature raccapriccianti. Tuttavia, Cyborg esaurisce in battaglia le sue batterie e non c'\u00e8 nessun posto dove egli possa ricaricarsi. Il suo arrivo suscita le gelosie di un guerriero barbaro, il quale si rivolge ad una perfida strega per operare un sortilegio che lo renda pi\u00f9 forte dell'uomo venuto dal futuro.\n\"Formaggio spaziale\".\nMentre i Teen Titans cercano di scoprire chi ci sia dietro ad una serie di incursioni di UFO negli allevamenti di mucche, Beast Boy vorrebbe avere un ciclomotore come i veicoli da battaglia di Robin e Cyborg, ma non ha denaro sufficiente per poterlo acquistare. L'unico modo per comprarne uno \u00e8 trovare al pi\u00f9 presto un lavoro, e cos\u00ec viene assunto come inserviente in un ristorante che vende solo carne. Beast Boy riesce a superare la sua avversione per la carne pur di ottenere questo lavoro, ma non immagina che il ristorante sia in realt\u00e0 una copertura per un essere alieno simile al formaggio che sta dietro gli attacchi di UFO alle mucche: lo scopo della creatura aliena \u00e8 eliminare tutti gli alimenti di carne del pianeta Terra.\n\"TROQ\".\nVal-Yor, un supereroe alieno, arruola i Teen Titans per combattere una potente e malvagia razza aliena detta Locrix. Val-Yor \u00e8 forte, intrepido e coraggioso e immediatamente i Titani si uniscono a lui nella missione spaziale. Tuttavia, Val-Yor mostra da subito un evidente disprezzo per Stella Rubia e il resto della sua specie, i Tamaraniani, chiamandola con il nomignolo di \"Troq\" che in lingua aliena significa incapace. Stella \u00e8 decisa a dimostrare ad ogni costo il suo valore.\n\"La profezia\".\nCorvina custodisce un oscuro segreto, ma il suo segreto sta mettendo i suoi compagni di squadra in serio pericolo. Sladow la sta cercando per far avverare la profezia secondo cui Corvina sarebbe \"Il Portale\". Per sfuggire al patto fatto alla sua nascita, la giovane maga compie un viaggio astrale e fa ritorno nel suo mondo, Azarath, dove incontra la madre.\n\"Dispersi\".\nQuando sono attaccati da un mostro alieno nello spazio esterno, i Teen Titans vengono divisi. Bloccati e separati in diverse aree di un inospitale pianeta alieno, i Titani cercano di ritrovarsi. B.B. deve aiutare Cyborg ad aggiustare le sue braccia; Corvina \u00e8 inseguita da piccole creature aliene; Robin e Stella Rubia devono invece confrontarsi seriamente sui sentimenti romantici che provano l'uno per l'altra.\n\"Impegni numerosi\".\nCyborg installa un nuovo chip di computer nei suoi circuiti, rafforzando in tal modo notevolmente la sua potenza e aumentando la velocit\u00e0 e l'efficienza otto volte sopra la media. Tuttavia, gli altri Titani si accorgono che, con il passare del tempo, il loro amico sta lentamente perdendo la sua \"umanit\u00e0\".\n\"Mamma posso\".\nConvocata attraverso una torta incantata portata accidentalmente nella Torre da Cyborg, la strega nota come \"Mamma Posso\" riesce ad indurre all'obbedienza le menti dei Teen Titans, regredendoli in obbedienti e dolci bambini che la considerano come la loro mamma. Quando Stella Rubia batte la testa durante una missione contro i Five H.I.V.E. si risveglia dal controllo mentale della strega e realizza la verit\u00e0 dietro Mamma Posso, cercando in tutti i modi di riportare alla normalit\u00e0 le menti dei suoi compagni.\n\"L'ultimo giorno (prima parte)\".\nCorvina scopre che \u00e8 giunto il giorno che lei ha temuto per tutta la vita: il giorno in cui a causa sua finir\u00e0 il mondo. La giovane maga tenta di rendere perfetto l'ultimo giorno di vita dei Teen Titans, ma quando Sladow appare annunciando che il suo padrone Trigon \u00e8 pronto a distruggere la Terra, Robin, Stella, B.B. e Cyborg si rifiutano di consegnargli Corvina (dal cui corpo potr\u00e0 liberarsi il padre Trigon) senza combattere.\n\"L'ultimo giorno (seconda parte)\".\nCorvina \u00e8 stata uccisa dal portale e Trigon ha conquistato la Terra eliminando tutti gli esseri viventi che la abitano. Solo i Titani sono scampati alla distruzione del mondo grazie ai poteri trasmessi loro da Corvina prima di morire. Tradito da Trigon, anche Sladow, profondamente amareggiato, \u00e8 riuscito a sopravvivere e decide di unirsi ai Teen Titans per fermare il suo ex padrone. Mentre Stella Rubia, Cyborg e Beast Boy affrontano Trigon e i suoi scagnozzi, Robin finisce per lavorare con Sladow per ritrovare Corvina grazie all'anello mistico di Azarath (donato da Trigon a Sladow) come loro unica difesa.\n\"L'ultimo giorno (terza parte)\".\nRobin ritrova Corvina, la quale \u00e8 stata privata sia dei suoi poteri che dei suoi ricordi ed \u00e8 stata trasformata in una bambina. Mentre tornano in superficie vengono attaccati fa dei demoni di fuoco. Dopo essersi riparati su uno spuntone di roccia, Robin chiede a Corvina se si ricorda di lui e dei Titani e lei risponde che vede tutto come un incubo, e dice che c'era una profezia che si \u00e8 avverata e ormai non c'\u00e8 pi\u00f9 nulla da fare e che tutto \u00e8 finito. Nelle profondit\u00e0 del regno di Trigon, Sladow combatte contro un'imponente guardia demoniaca per riconquistare la sua carne e il suo sangue. Nel frattempo Cyborg, Stella e Beast Boy lottano per la propria vita contro i sosia malvagi di se stessi, che riescono a sconfiggere solo dopo essersi scambiati gli avversari. Adesso per eliminare Trigon e salvare il mondo c'\u00e8 bisogno che Corvina riacquisti i suoi poteri. C'\u00e8 uno scontro inizialmente alla pari (in cui anche Sladow si allea con i Titans), ma dopo qualche minuto i Titani vengono sconfitti da Trigon, e Corvina sta per avere la stessa sorte ma quando lui cerca di colpirla uno scudo di magia bianca protegge la ragazzina. Trigon le dice che non \u00e8 mai morta perch\u00e9 lui l'ha resa immortale, che esiste solo per servirlo e che non ha speranze di sconfiggerlo. Corvina lo respinge dicendo che lui l'avr\u00e0 anche creata ma che non sar\u00e0 mai suo padre e con un incantesimo torna ad essere la ragazza che era prima di diventare il portale e quando i Titani si risvegliano dal loro stato di incoscienza lei sta facendo retrocedere Trigon verso la lava che prima era il mare di Jump City. Come ultimo addio al padre Corvina dice riferendosi ai suoi amici e alla terra: \"Questa \u00e8 la mia casa, loro sono i miei amici, e tu non sei il bevenuto qui\" i Titans le trasmettono dell'energia positiva e lei pronuncia il suo mantra (Azarath Metrion Zinthos) distruggendo Trigon e rigenerando la Terra con un'onda di magia bianca."}
{"id": "6183449", "revid": "729019", "url": "https://it.wikipedia.org/wiki?curid=6183449", "title": "Ecoencefalografia", "text": "L'ecoencefalografia \u00e8 un esame che impiega gli ultrasuoni per la diagnosi di patologie cerebali quali tumori e emorragia cerebrale. \u00c8 maggiormente utilizzato nel paziente pediatrico in quanto non ha ancora il cranio completamente formato e quindi, attraverso la fontanella bregmatica, \u00e8 possibile studiare il cervello."}
{"id": "6183450", "revid": "767487", "url": "https://it.wikipedia.org/wiki?curid=6183450", "title": "Shanghai Affairs", "text": "Shanghai Affairs (\"\u65b0\u5510\u5c71\u5927\u5144\")\u00e8 un film del 1998 diretto da Donnie Yen.\nPellicola di arti marziali, seconda regia per Donnie Yen.\nTrama.\nTong Shan \u00e8 un medico che torna dalla Gran Bretagna nella natia Shanghai dopo aver conseguito la laurea in medicina. Tong apre una clinica in un povero villaggio a Shanghai per aiutare le persone malate che non possono permettersi le cure mediche. Tuttavia, l'Axe Gang, guidato da Yue Lo-Chat, arriva e prevede di costruire in paese un casin\u00f2. Tong e il suo assistente, Bond, tentano in tutti i modi di proteggere il villaggio e tenere la banda di malviventi a distanza, facendo adirare Yue.\nUn giorno, Tong incontra la sorella minore di Yue, Yue Siu-sin, che \u00e8 muta a causa di una malattia. Tong cura Siu-sin e il loro rapporto si evolve, dapprima, in una tenera amicizia, e poi in amore, sentimento che Yue, (che oltre ad avere in antipatia Tong \u00e8 contrario alla medicina occidentale), ostacola in ogni modo.Pi\u00f9 tardi, alcuni bambini vengono rapiti e trovati senza vita e misteriosamente privati degli organi interni. Tong indaga e scopre che il suo mentore, Lui Mung, e Yue sono le menti diaboliche che si nascondono dietro questo efferato fatto. Di l\u00ec in poi, per Tong e la dolce Siu-sin, inizieranno i guai, con un drammatico epilogo."}
{"id": "6183453", "revid": "125833492", "url": "https://it.wikipedia.org/wiki?curid=6183453", "title": "Fast &amp; Furious 8", "text": "Fast &amp; Furious 8 (\"The Fate of the Furious\", noto anche come \"F8\"), \u00e8 un film del 2017 diretto da F. Gary Gray.\n\u00c8 l'ottavo film della serie \"Fast and Furious\" e sequel di \"Fast &amp; Furious 7\".\nTrama.\n\u00c8 passato un anno da quando Brian e Mia si sono ritirati a vita privata con il loro figlio Jack, mentre Deckard Shaw \u00e8 stato rinchiuso in un carcere di massima sicurezza. Dom e Letty si recano per la luna di miele a l'Avana, Cuba, dove Toretto sfida ad una corsa lo street Racer locale, Raldo, guadagnandone l'amicizia per avergli permesso di tenersi la sua auto dopo aver vinto, e regalando la propria al cugino Fernando. Mentre passeggia per la citt\u00e0 viene avvicinato da una donna, Cipher, che gli rivela di averlo spiato per tutto il suo viaggio e gli propone di lavorare con lei. Inizialmnete lui rifiuta ma Cipher gli mostra una foto e Toretto, vedendola, decide di collaborare.\nIntanto Hobbs viene informato del furto di una bomba EMP, che lui deve recuperare. Dopo aver riunito la squadra, il gruppo si reca a Berlino, dove riescono a prelevare l'ordigno, ma Dom manda fuori strada Hobbs e si impadronisce dell'oggetto, che consegna a Cipher.\nHobbs viene portato in carcere dove ad aspettarlo ci sar\u00e0 il Signor Nessuno, che gli propone di farlo scarcerare, ma lui rifiuta insinuando che non infranger\u00e0 mai la legge. In prigione Hobbs ritrova Shaw, con cui si lancia diverse minacce. Improvvisamente la cella di Hobbs si apre e irrompono le forze speciali, ma Deckard, sfruttando il manganello elettrico di una guardia a lui vicina, manda in corto il circuito delle celle, le quali si aprono scatenando il caos nella prigione. Shaw e Hobbs riescono a farsi largo fino all'uscita, dove ritrovano Nessuno ad attenderli.\nI due vengono prelevati e portati in una base segreta assieme alla squadra, alla quale Deckard \u00e8 costretto a unirsi per trovare Cipher, rivelando il proprio legame con la donna: in passato la geniale hacker aveva proposto a Deckard di lavorare con lei, ma questi aveva rifiutato, quindi lei aveva contattato suo fratello minore, Owen, che invece aveva accettato, scatenando gli eventi di due anni prima a Los Angeles. Ora che possono rintracciarla, Deckard vuole vendicarsi per quello che Cipher ha fatto alla sua famiglia. La donna infatti \u00e8 una cyber-terrorista che nessun governo riesce a catturare, da una parte a causa delle sue straordinarie doti di hacker, dall'altra perch\u00e9 essa si muove su un grosso aeroplano che riesce a volare mantenendo costantemente rotte non visualizzate dai satelliti.\nPrima che la squadra, a cui si aggiunge anche Eric Neisser, assistente di Nessuno, riesca a rintracciare l'aereo usando l'\"Occhio di Dio\", Cipher e Dom irrompono grazie a delle granate stordenti e rubano il programma. Letty chiede a Dom perch\u00e9 lo stia facendo e la risposta \u00e8 un bacio a Cipher, voluto da lei per distruggere Letty emotivamente. Tornati sull'aereo, la causa del tradimento di Dom \u00e8 rivelata: Cipher ha rapito Elena Neves assieme al figlio di quest'ultima e di Dom, concepito, prima del ritorno di Letty. Nonostante la rabbia, l'uomo non pu\u00f2 uccidere Cipher e i suoi uomini senza che essi facciano lo stesso ai due, quindi obbedisce.\nDom allora viene inviato a New York per recuperare un dispositivo nucleare, contenente i codici per dei missili balistici, e dopo aver temporaneamente fatto manutenzione sulla propria auto, restando per alcuni minuti non visibile agli occhi di Cipher, che lo tiene d'occhio con le telecamere della citt\u00e0, porta a termine il compito. Mentre si appresta a scappare, viene trovato dalla squadra di Hobbs e ne nasce un lungo inseguimento durante il quale, incontratolo in un vicolo, Dom spara a Deckard. Tuttavia, quando Connor Rhodes, braccio destro di Cipher ed ex alleato di Owen Shaw, cerca di uccidere Letty, Dom decide di salvare sua moglie, per cui Cipher, una volta tornati sull'aereo, lo punisce per il suo \"tradimento\" ordinando a Rhodes di uccidere Elena di fronte ai suoi occhi.\nViene poi inviato in Russia per recuperare un sottomarino armato di testate nucleari, delle quali Dom ha appena rubato i codici d'accesso, con cui Cipher intende ricattare le potenze mondiali. Utilizzando l'EMP montato sulla propria auto per disattivare le difese dell'ex-base russa in cui il sottomarino \u00e8 nascosto, lui e Rhodes fanno irruzione e permettono a Cipher di hackerarne i comandi. Seguendoli, anche la squadra raggiunge la base, ma non riesce a impedire che Cipher prenda il controllo del sottomarino, che si mette comunque in moto.\nIn quel momento, con un colpo di scena, sull'aereo fantasma di Cipher arrivano Deckard Shaw e suo fratello Owen, ripresosi dal coma ed evaso dalla prigione dov'era rinchiuso: in realt\u00e0, quando a New York Dom aveva dovuto fare manutenzione alla sua auto, aveva sfruttato l'aiuto dello street racer cubano Raldo per nascondersi dalla vista di Cipher e parlare con la temibile madre di Deckard e Owen, a cui aveva consegnato il ricevitore di una microspia nascosta in un rosario che l'uomo ha lasciato sull'aereo fantasma; quando poi Deckard era stato colpito a New York, in realt\u00e0 solo una morte apparente, era stato recuperato (da Leo e Santos) e rianimato dalla madre, a cui Dom aveva anche fornito l'accesso all'\"Occhio di Dio\", affinch\u00e9 rintracciassero Owen. Armati fino ai denti e desiderosi di vendetta, i due fratelli fanno irruzione nell'aereo fantasma, eliminano gran parte degli uomini di Cipher, prendono in ostaggio i piloti e recuperano il figlio di Elena e Dom.\nCon il figlio al sicuro, Dom pu\u00f2 finalmente ribellarsi e, dopo aver impedito una seconda volta a Rhodes di uccidere Letty, se ne sbarazza definitivamente e torna dalla sua famiglia, con cui riesce anche a distruggere il sottomarino. Il piano di Cipher \u00e8 fallito e quindi la donna, messa alle strette, fugge dal proprio aereo lanciandosi con l'ultimo paracadute rimasto.\nQualche tempo dopo, la famiglia \u00e8 riunita a festeggiare la loro vittoria, con l'annuncio del \"Signor Nessuno\" su come Cipher sia in Grecia, ad Atene ma per ora non una minaccia imminente. L'uomo inoltre reintegra Hobbs nelle forze speciali, ma questi rifiuta per poter stare un po' di tempo con la figlia. Quando poi la famiglia \u00e8 raggiunta anche da Deckard, che porta il bambino sano e salvo, Dom giura alla defunta Elena che il loro figlio, da l\u00ec in avanti, sar\u00e0 al sicuro, e poi lo presenta a Letty e al resto della famiglia, chiamandolo Brian.\nProduzione.\nIl budget del film \u00e8 stato di 250 milioni di dollari.\nPromozione.\nIl primo teaser trailer viene diffuso il 9 dicembre 2016, mentre il full trailer l'11 dicembre seguente. Un ulteriore trailer viene diffuso durante il 51\u00b0 Super Bowl. Il trailer finale \u00e8 stato diffuso il 9 marzo 2017.\nDistribuzione.\nLa pellicola \u00e8 stata presentata in anteprima mondiale il 4 aprile 2017 a Berlino per poi essere distribuita nelle sale cinematografiche a partire dal 12 aprile 2017.\nData di uscita.\nAlcune date di uscita internazionali nel corso del 2017 sono state:\nAccoglienza.\nIncassi.\nNel primo giorno di programmazione nelle sale cinematografiche italiane, il film incassa 1,4 milioni di Euro, diventando il terzo miglior esordio dell'anno, mentre negli Stati Uniti raccoglie 45,6 milioni di dollari.\nNel primo weekend di programmazione negli Stati Uniti, il film incassa 100,2 milioni di dollari, mentre in Italia incassa 6,1 milioni di Euro. A livello globale stabilisce il nuovo record per l'incasso d'apertura migliore di sempre con 532,5 milioni di dollari, superando il precedente record di \"\".\nDurante il terzo weekend di programmazione, il film supera il miliardo di dollari al botteghino mondiale.\nA fine corsa, il film incassa un totale di 1.236.005.118 dollari, di cui 226.008.385 negli Stati Uniti.\nCritica.\nUna parte della pellicola \u00e8 stata proiettata in anteprima al CinemaCon di Las Vegas il 29 marzo 2017, dove ha ottenuto critiche positive dai presenti all'evento. Dopo le proiezioni stampa statunitensi, le prime recensioni hanno dato pareri contrastanti e divisi sul film.\nPrimati.\nIl primo trailer del film ha ottenuto il record come \"trailer pi\u00f9 visto nelle prime 24 ore\" con 139 milioni di visualizzazioni, battendo quello del film \"La bella e la bestia\" fermo a 127,6 milioni.\nSpin-off e sequel.\nL'uscita nelle sale del sequel \"Fast &amp; Furious 9 - The Fast Saga\" (\"F9: The Fast Saga\"), inizialmente fissata per il 19 aprile 2019, nell'ottobre 2017 viene posticipata al 10 aprile 2020 per far spazio allo spin-off \"Fast &amp; Furious - Hobbs &amp; Shaw\". Successivamente il nono capitolo viene rinviato al 2021 a causa della pandemia di COVID-19."}
{"id": "6183458", "revid": "729019", "url": "https://it.wikipedia.org/wiki?curid=6183458", "title": "Ecografia prostatica transrettale", "text": "L'ecografia prostatica transrettale \u00e8 un esame ecografico in grado di studiare la prostata. L'esame utilizza le propriet\u00e0 delle onde sonore (ultrasuoni) per produrre immagini della ghiandola prostatica al fine di diagnosticare le possibili cause di sintomi come la difficolt\u00e0 a urinare, la ritenzione acuta d'urina o un risultato elevato del test ematico del PSA.\nLa metodica viene anche utilizzata per indagare su eventuali masse o noduli riscontrati durante l'esecuzione di un esame rettale, rilevare anomalie della ghiandola e determinare un suo possibile ingrandimento (iperplasia prostatica). L'ecografia \u00e8 un esame operatore-dipendente, ma sicuro, non invasivo, e non ricorre a radiazioni ionizzanti.\nIndicazioni.\nL'ecografia transrettale della prostata \u00e8 normalmenmte eseguita per:\nL'ecografia transrettale della prostata \u00e8 tipicamente utilizzata nella fase diagnostica di sintomi quali: \nL'ecografia pu\u00f2 anche essere usata per guidare una biopsia della prostata (in questo caso un ago viene utilizzato per raccogliere campioni di tessuto e cellule da un'area anomala della ghiandola prostatica per successivi esami di laboratorio).\nPreparazione all'esame.\nPrima dell'esecuzione dell'esame il paziente deve eseguire un clistere oppure introdurre una supposta di glicerina la sera e una al mattino, al fine di svuotare l'ampolla rettale dalla presenza di feci. Nelle ore che precedono l'esame \u00e8 inoltre opportuna una buona idratazione: il riempimento della vescica favorisce la trasmissione degli ultrasuoni e migliora la qualit\u00e0 delle immagini acquisite.\nSe il paziente assume farmaci antiaggreganti delle piastrine (ad esempio aspirina o clopidogrel) deve essere istruito a sospendere tali farmaci per almeno 7 giorni prima del test, poich\u00e9 potrebbe rendersi necessario eseguire delle biopsie della ghiandola.\nMetodica.\nNegli uomini, la ghiandola prostatica si trova direttamente davanti al retto: per questo motivo l'esame ecografico viene eseguito per via transrettale, al fine di posizionare la sonda ecografica che produce l'immagine il pi\u00f9 vicino possibile alla ghiandola prostatica stessa.\nL'esaminatore fa sdraiare il paziente sul lettino d'esame, su un fianco, in posizione genupettorale (con le ginocchia verso il petto). Viene eseguita un'esplorazione rettale digitale e quindi si introduce la sonda lubrificata con del gel.\nComplicanze.\nGeneralmente l'esame comporta solo un minimo discomfort da parte del paziente.\nSe non \u00e8 richiesta l'esecuzione di alcuna biopsia, l'ecografia transrettale della prostata causa un disagio paragonabile all'esplorazione rettale eseguito da un qualsiasi medico.\nSe si rende necessaria una biopsia, si ha un minimo disagio aggiuntivo (dovuto all'inserimento dell'ago): fortunatamente la parete rettale \u00e8 relativamente insensibile al dolore che nasce nella regione della prostata.\nIn una minoranza di pazienti, per alcune ore dopo l'esecuzione dell'esame, si verifica la perdita di una minima quantit\u00e0 di sangue nelle urine (ematuria) o nel liquido spermatico."}
{"id": "6183480", "revid": "729019", "url": "https://it.wikipedia.org/wiki?curid=6183480", "title": "Ecografia trans-scrotale", "text": "L'ecografia trans-scrotale \u00e8 una ecografia dello scroto. Viene utilizzato per la valutazione del dolore testicolare e pu\u00f2 aiutare ad identificare masse solide.\nCondizioni come l'idrocele al testicolo comportano un accumulo di liquido. Questo fluido pu\u00f2 essere visibile grazie all'illuminazione diretta, ma l'ecografia pu\u00f2 essere utilizzata per confermare la diagnosi."}
{"id": "6183485", "revid": "297059", "url": "https://it.wikipedia.org/wiki?curid=6183485", "title": "Ecografia transscrotale", "text": ""}
{"id": "6183492", "revid": "122748070", "url": "https://it.wikipedia.org/wiki?curid=6183492", "title": "Tutti frutti (programma televisivo)", "text": "Tutti frutti \u00e8 un programma televisivo tedesco, andato in onda per tre stagioni dal 21 gennaio 1990 al 21 febbraio 1993 in seconda serata su RTL Television, con la conduzione di Hugo Egon Balder. Si tratta della versione locale del format italiano \"Colpo grosso\".\nDopo oltre vent'anni, RTL Nitro propone una nuova edizione dello spettacolo in onda a partire dal 30 dicembre 2016, con la conduzione di J\u00f6rg Draeger e Alexander Wipprecht.\nLa trasmissione.\nSi tratta di un game show attraverso il quale due concorrenti per puntata, un uomo e una donna, si sfidano rispondendo a domande e giocando con la sorte attraverso alcuni giochi tipici dei casin\u00f2. Per vincere il premio in palio, tuttavia, devono necessariamente riuscire a spogliare un gruppo di ragazze presenti in studio, ciascuna rappresentante un diverso stato dell'Europa.\nLa trasmissione \u00e8 stata originariamente realizzata per RTL Television in seguito all'acquisizione dei diritti di trasmissione del format originale di Italia 7, venendo registrato nei medesimi studi della ASA Television di Cologno Monzese e condividendo con l'edizione italiana l'impostazione generale del variet\u00e0, la scenografia e anche le componenti del cast; le ragazze Cin Cin, simbolo del programma, le spogliarelliste e anche le co-conduttrici del format (Monique Sluyter e Tiziana D'Arcangelo nella prima e nella seconda stagione, Gabriella Lunghi nella terza) erano le stesse della versione italiana. Il ruolo del conduttore spettava a Hugo Egon Balder, mentre il conduttore della versione originale, Umberto Smaila, supervisionava l'edizione.\nSono state proposte tre differenti stagioni del programma, in onda con cadenza settimanale ogni domenica notte, per un totale di circa 140 puntate. L'ultima puntata \u00e8 stata trasmessa il 21 febbraio 1993, \"sopravvivendo\" cos\u00ec di un anno al format originale italiano, terminato l'anno precedente.\nIl programma ottenne un notevole successo di pubblico, registrando un ascolto di quattro milioni di telespettatori.\nNuova edizione.\nNel 2016 l'emittente digitale tedesca del gruppo del gruppo RTL RTL Nitro, rivolta prevalentemente ad un pubblico maschile, ha annunciato l'imminente realizzazione di una nuova edizione del programma a oltre 23 anni dalla trasmissione dell'ultima puntata, che ha debuttato in seconda serata il 30 dicembre dello stesso anno, con la conduzione di J\u00f6rg Draeger, il pastor Guillermo Maldonado e Alexander Wipprecht.\nIl programma torna in onda senza stravolgimenti del format originale e con sei nuove \"ragazze Cin Cin\": Annetta Negare (ciliegia), Daria Eppert (limone), Jennifer Martin (kiwi), Lea G\u00f6tz (mandarino), Victoria Paschold (mirtillo) e Giuliana Blanquita (fragola); alla prima puntata hanno preso parte anche l'ex conduttore Hugo Egon Balder, Monique Sluyter e due \"ragazze Cin Cin\" delle edizioni degli anni novanta."}
{"id": "6183493", "revid": "767487", "url": "https://it.wikipedia.org/wiki?curid=6183493", "title": "Women Go on Forever", "text": "Women Go on Forever \u00e8 un film del 1931 diretto da Walter Lang. La sceneggiatura si basa su \"Women Go on Forever\", lavoro teatrale di Daniel N. Rubin che, interpretato da James Cagney e Mary Boland, era andato in scena in prima a Broadway il 7 settembre 1927.\nProduzione.\nIl film fu prodotto dalla James Cruze Productions.\nDistribuzione.\nDistribuito dalla Tiffany Productions, il film usc\u00ec nelle sale cinematografiche USA il 15 agosto 1931."}
{"id": "6183501", "revid": "484362", "url": "https://it.wikipedia.org/wiki?curid=6183501", "title": "Claudio d'Etiopia", "text": "Biografia.\nFiglio del celebre Davide II, suo predecessore al trono d'Etiopia, regn\u00f2 per 19 anni, in un periodo di lotta contro i musulmani che avanzavano, cercando di conquistare parti dell'impero, baluardo della cristianit\u00e0 in Africa. L'imperatore Claudio profuse grande impegno in questa guerra, riuscendo a fermare l'esercito di Ahmad ibn al Ghazi nel 1541. In quest'occasione si alle\u00f2 con il Portogallo, ottenendo l'aiuto del condottiero Cristoforo da Gama. In prima persona partecip\u00f2 alla guerra contro i musulmani e cadde in battaglia nella pianura di F\u00e0t\u00e0gar (Fatagar o Fatigar) il 23 marzo 1559.\nFu inoltre autore di una nota opera religiosa dal titolo \"Confessioni\", nella quale, contro le tesi dei gesuiti, ribad\u00ec e difese le dottrine della chiesa ortodossa d'Etiopia, che i gesuiti attaccavano. Fu lo stesso Ignazio di Loyola a scrivergli infatti una famosa lettera."}
{"id": "6183509", "revid": "124956297", "url": "https://it.wikipedia.org/wiki?curid=6183509", "title": "Harry e i dinosauri nel magico secchiello blu", "text": "Harry e i dinosauri nel secchiello blu \u00e8 una serie animata britannica-canadese del 2005 basata sui libri per bambini di Ian Whybrow e Adrian Reynolds e trasmessa in Canada da Teletoon e Treehouse. La serie \u00e8 stata premiata in onda in Canada il 28 marzo 2005 su Teletoon, mentre negli Stati Uniti arriv\u00f2 il 22 agosto dello stesso anno su Cartoon Network.\nTrama.\nLa serie \u00e8 tratta dalla serie di libri per bambini creati da Ian Whybrow e Adran Reynolds, i quali raccontano di Harry, un bambino di cinque anni che ha un magico secchiello blu (citato nel titolo) contenente sei dinosauri di nome Taury, Trike, Patsy, Pterence, Sid e Steggy. Tali dinosauri parlano con Harry, ma sembrano giocattoli per la sua mamma, la sua nonna, il suo migliore amico Charlie, e la sorella Sam."}
{"id": "6183514", "revid": "110663121", "url": "https://it.wikipedia.org/wiki?curid=6183514", "title": "Tarpley (Texas)", "text": "Tarpley \u00e8 una comunit\u00e0 non incorporata degli Stati Uniti d'America, situata nella contea di Bandera dello Stato del Texas. Fa parte della San Antonio Metropolitan Statistical Area. Il suo Zoning Improvement Plan \u00e8 78883. L'istruzione pubblica \u00e8 fornita dal Bandera Independent School District.\nGeografia.\nLa comunit\u00e0 \u00e8 situata a , alla giunzione tra la Farm Roads 462 e la 470, 12 miglia a sud-ovest di Bandera.\nClima.\nIl clima in questa zona \u00e8 caratterizzato da estati calde e umide e generalmente inverni non troppo rigidi. Secondo la Classificazione dei climi di K\u00f6ppen Tarpley ha un clima subtropicale umido, abbreviato \"Cfa\" sulle mappe climatiche."}
{"id": "6183515", "revid": "767487", "url": "https://it.wikipedia.org/wiki?curid=6183515", "title": "The Circle (film 2017)", "text": "The Circle \u00e8 un film del 2017 scritto e diretto da James Ponsoldt, interpretato da Tom Hanks, Emma Watson, John Boyega e Karen Gillan.\nLa pellicola \u00e8 l'adattamento cinematografico del romanzo fantascientifico \"Il cerchio\" (\"The Circle\") di Dave Eggers del 2013.\nTrama.\nMae Holland \u00e8 una ragazza di provincia amante del kayak e delle gite avventurose che lavora al centralino della societ\u00e0 dell'acqua cittadina ricavando il minimo indispensabile per s\u00e9 e i suoi genitori; inoltre suo padre ha la sclerosi multipla e la famiglia fa fatica a trovare i soldi per le cure. Il suo migliore amico Mercer \u00e8 quasi refrattario alla tecnologia, ma i due sono molto legati.\nMae un giorno riceve una chiamata dalla sua amica Annie, dipendente di The Circle, una grossa societ\u00e0 di tecnologia e social media proprietaria di un social network e di avveniristiche tecnologie: l'amica le comunica che sono in fase di massiccia assunzione, consigliandole di partecipare. Mae supera brillantemente il colloquio e viene assunta come centralinista in un ambiente totalmente diverso da casa: l'azienda \u00e8 costruita come un magnifico campus con luoghi di svago, dormitori, palestre e dove si organizzano attivit\u00e0 di gruppo, feste e serate per i dipendenti, tutto in nome della collettivit\u00e0 e della condivisione; il lavoro di Mae viene monitorato costantemente dai superiori e dai clienti, che le forniscono una loro recensione ad ogni chiamata.\nOgni venerd\u00ec Bailey, uno dei due soci fondatori di The Circle, tiene una conferenza per tutti i dipendenti dove mostra i nuovi progetti e tecnologie dell'azienda. Il Circle Video Delivery viene mostrato come un passo fondamentale per il futuro dell'umanit\u00e0: si tratta di una telecamera ad altissima definizione grossa come una noce, e quindi facilmente mimetizzabile, che invia immediatamente le immagini registrate a tutto il mondo. Bailey intende venderla a prezzo stracciato: il suo ragionamento \u00e8 che pi\u00f9 la gente \u00e8 in grado di osservare il mondo, pi\u00f9 aumenta la conoscenza generale, cancellando qualsiasi sopruso da parte di tiranni e potendo fornire a chi non pu\u00f2 muoversi da casa la visione del mondo intero. \u00c8 per\u00f2 incapace di farsi alcuno scrupolo sulla privacy.\nMae tuttavia non intende rinunciare alla semplicit\u00e0 della sua vita privata: dopo un finesettimana passato con i genitori e un giro in kayak in perfetta solitudine, viene redarguita da due superiori per non aver aggiornato il proprio profilo social e per non aver condiviso le sue esperienze con nessuno (la pagaiata in solitaria \u00e8 da loro considerata \"strana\": sarebbe dovuta andarci con qualcuno). Cos\u00ec la ragazza capisce di dover sottostare alle regole dell'azienda.\nAd una festa conosce un ragazzo fuori dagli schemi, che tuttavia non le rivela il proprio nome, mentre l'amica Annie sembra sempre eccessivamente presa da mille progetti. L'amico Mercer le fa notare che non esce dal campus da mesi, mentre lui stesso \u00e8 diventato famoso nella comunit\u00e0 perch\u00e9 considerato strano per le sue creazioni con corna di cervo. D'altra parte Mae scopre di poter usufruire dell'assicurazione sanitaria ed estenderla ai propri genitori, portando sempre con s\u00e9 un braccialetto che monitora il battito cardiaco e altri valori.\nMae scopre l'identit\u00e0 del ragazzo misterioso: trattasi di Kalden, inventore del social network di The Circle, il quale ha per\u00f2 voltato la schiena a questo mondo ipercontrollato. Proprio lui mostra a Mae le gallerie sotterranee del campus dove sono conservati i server con le informazioni di tutti i milioni di iscritti al social network.\nUna notte Mae decide di andare a pagaiare in solitaria alla luce della luna, ma perde il controllo del kayak e rischia di affogare. Fortunatamente le arrivano in soccorso due droni, grazie ai quali viene tratta in salvo. Parlando con Bailey e Stenton, l'altro socio, si rende conto che \u00e8 proprio grazie alla tecnologia di The Circle che \u00e8 ancora viva, e accetta di portare una telecamera addosso, con la quale pu\u00f2 comunicare con migliaia di follower sparsi per tutto il globo e condividere ogni istante della sua giornata.\nQuesta iniziativa la mette in luce verso i due soci, che la promuovono facendola partecipare come relatrice alle conferenze del venerd\u00ec, facendo per\u00f2 scattare una violenta gelosia in Annie, che si \u00e8 sempre data da fare per essere poi messa in secondo piano rispetto all'amica assunta dopo di lei. Anche i genitori di Mae sono sotto gli occhi di tutti, finch\u00e9 dopo un'intrusione nella loro intimit\u00e0, decidono di uscire dalla diretta.\nAd una conferenza Mae presenta un nuovo progetto di The Circle: Soul Search, un programma con cui intercettare una qualsiasi persona e filmarla. La prima dimostrazione va bene: viene inserito il nome di un'assassina ricercata da mesi, caricata una sua immagine e catturata da alcuni iscritti in diretta, il tutto in dieci minuti. Per la seconda dimostrazione, tutti i presenti urlano a gran voce di voler vedere Mercer: Mae, sotto la pressione di Bailey e Stenton, accetta. Altri iscritti, in diretta, trovano la casa di Mercer, in mezzo ai boschi: lui scappa mentre gli viene attaccato un Video Delivery all'auto e viene fatto inseguire da droni che gli fanno perdere il controllo del mezzo. Mercer precipita da un ponte (in diretta sotto lo sguardo di Mae).\nLa ragazza decide di tornare a casa e ricontatta Annie, anch'ella in una fase di distacco dalla tecnologia dopo la morte dell'amico. Mae capisce che la tecnologia di per s\u00e9 ha delle ottime potenzialit\u00e0, finora sfruttate male. Torna a The Circle e, tenendo l'ennesima conferenza, obbliga moralmente Bailey e Stenton a essere di esempio per tutti facendosi attaccare un Video Delivery al petto; ma soprattutto, con l'aiuto segreto di Kalden, invia a tutti i presenti le e-mail dei due soci, di qualsiasi loro account, anche quelli criptati e segretissimi, smascherando le loro vere intenzioni di controllare tutti senza essere controllati a loro volta. Inutilmente viene tolta la corrente durante la diretta da uno dei soci, perch\u00e9 viene comunque ritrasmesso tutto tramite i cellulari dei partecipanti. Si deduce che i due verranno in seguito arrestati o espulsi, mentre Mae promette dei cambiamenti profondi in \"The Circle\".\nAlla fine Mae, in perfetta solitudine su un kayak in un lago a godersi la giornata, viene raggiunta da alcuni droni, mentre vengono mostrate le immagini in diretta di migliaia e migliaia di persone in tutto il globo.\nProduzione.\nLe riprese del film sono iniziate l'11 settembre 2015 a Los Angeles.\nIl budget del film \u00e8 stato di 18 milioni di dollari.\n\u00c8 stato l'ultimo film di Bill Paxton, morto il 25 febbraio 2017, due mesi prima dell'uscita del film.\nPromozione.\nIl primo trailer del film \u00e8 stato diffuso il 6 dicembre 2016.\nDistribuzione.\nLa pellicola \u00e8 stata distribuita nelle sale cinematografiche statunitensi a partire dal 28 aprile 2017 ed in quelle italiane dal 27 aprile..\nRiconoscimenti.\nNell'edizione dei Razzie Awards 2017, il film riceve la candidatura per la peggior attrice a Emma Watson."}
{"id": "6183543", "revid": "287204", "url": "https://it.wikipedia.org/wiki?curid=6183543", "title": "Leandro Becheroni", "text": "Carriera.\nIl primo successo di rilievo nella sua carriera Becheroni lo ottiene nel 1977, quando con una Bimota SB1 vinse il campionato Italiano juniores nella classe 500. \nFa il suo esordio nel motomondiale del 1978 in occasione del GP del Venezuela, gara che chiude settimo nella classe 500, ottenendo un piazzamento a punti che gli consente di figurare nella classifica iridata al 22\u00ba posto con 4 punti.\nNel 1979 vince il campionato Italiano Seniores nella classe 750, chiudendo al secondo posto tutte e tre le gare disputate in stagione ma senza ottenere una vittoria.\nSupportato dal Team Italia, vinse la prima edizione del campionato Europeo Velocit\u00e0 della classe 500 nel 1981, chiudendo al primo posto due delle tre gare in calendario, realizzando 42 punti. Con l'ottenimento del titolo Europeo, viene insignito dal CONI con la Medaglia d'argento al valore atletico.\nProprio a seguito della vittoria del titolo continentale, nella stagione successiva e fino al 1986 corre diverse gare nel motomondiale, tutte nella classe 500, senza ottenere per\u00f2 risultati di rilievo, riesce solamente ad eguagliare il suo miglior piazzamento in una gara iridata, chiudendo settimo il GP di San Marino del 1984.\nNello stesso lasso temporale in cui corre nel motomondiale, Becheroni continua a prender parte anche al campionato Italiano, che vince nel 1983 nella classe 500.\nA partire dal 1987 limita le sue partecipazioni a gare in ambito nazionale, prendendo parte ad alcune prove come wild card nel motomondiale (ultima presenza al GP delle Nazioni 1988, dove per\u00f2 non riesce a qualificarsi) e nel campionato Europeo (ultima gara corsa nel 1989 a Misano)."}
{"id": "6183546", "revid": "767487", "url": "https://it.wikipedia.org/wiki?curid=6183546", "title": "A Private Scandal (film 1931)", "text": "A Private Scandal \u00e8 un film del 1931 diretto da Charles Hutchison.\nProduzione.\nIl film fu prodotto dalla Charles Hutchison Productions.\nDistribuzione.\nIl copyright del film, richiesto dalla Headline Pictures Corp., fu registrato il 13 novembre 1931 con il numero LP2629.\nDistribuito dalla Headline Pictures, il film usc\u00ec nelle sale cinematografiche USA il 31 dicembre 1931. Nel Regno Unito, la Producers Distributing Corporation (PDC) distribu\u00ec il film - presentato a Londra il 15 aprile 1932 - l'11 luglio 1932. In seguito, trasmesso in televisione dalla Commonwealth Pictures Corporation, il film fu ribattezzato con il titolo \"The Girl from Nowhere\"."}
{"id": "6183548", "revid": "729019", "url": "https://it.wikipedia.org/wiki?curid=6183548", "title": "San Marco di Veglia", "text": "San Marco di Veglia o scoglio San Marco, (in croato Sveti Marko) \u00e8 un isolotto disabitato della Croazia, che fa parte dell'arcipelago delle isole Quarnerine ed \u00e8 situato a nord dell'isola di Veglia e poco a sudovest della citt\u00e0 di Porto Re.\nAmministrativamente appartiene al comune di Castelmuschio, nella regione litoraneo-montana.\nGeografia.\nSan Marco di Veglia si trova nella parte orientale del golfo di Fiume, 180\u00a0m a nordest dell'isola di Veglia e 450\u00a0m a ovest della terraferma nei pressi dell'insediamento di Smevica (\"\u0160mrika\"). Dista invece poco pi\u00f9 di 21\u00a0km dalla penisola d'Istria.\nSan Marco di Veglia \u00e8 un isolotto di forma allungata, orientato in direzione nordovest-sudest e separato dalla terraferma dal canale di Maltempo (\"Tihi kanal\"), che misura 1,42\u00a0km di lunghezza e 820\u00a0m di larghezza massima; ha una superficie di 0,706\u00a0km\u00b2 e uno sviluppo costiero pari a 3,89\u00a0km. Nella parte orientale, raggiunge la sua elevazione massima di 102\u00a0m s.l.m.\nLe coste sono ripide e inaccessibili a est, sud e sudovest, mentre nel resto dell'isola sono basse e di facile accesso. All'estremit\u00e0 orientale sorge un faro. 350&amp;nbp;m a sudovest si trovano i piccoli scogli Selehovac ().\nLe pendici superiori dell'isola sono perlopi\u00f9 spoglie e rocciose coperte di erba rada, a cui si aggiungono arbusti semi-sempreverdi nella pi\u00f9 bassa zona nordoccidentale. Sull'isola spicca la presenza di tre rare specie endemiche di piante: \"Cerinthe glabra\" subsp. \"smithiae\", \"Senecio fluminensis\" e \"Carlina frigida\" subsp. \"fiumensis\".\nA causa della posizione favorevole al commercio e alla navigazione tra il golfo di Fiume e il canale di Maltempo, l'isolotto di San Marco di Veglia era conosciuto fin dall'antichit\u00e0 con il nome di \"Almis\". Successivamente, in epoca medievale prese il nome di \"Omi\u0161\". Oggi \u00e8 noto soprattutto per il ponte di Veglia che attraversa il suo versante meridionale nel punto di elevazione massima.\nL'isola \u00e8 disabitata tranne che per il corpo di guardia nei pressi del ponte e per le occasionali visite da parte dei turisti e dei pescatori."}
{"id": "6183549", "revid": "287204", "url": "https://it.wikipedia.org/wiki?curid=6183549", "title": "Lago Ceko", "text": ""}
{"id": "6183554", "revid": "899932", "url": "https://it.wikipedia.org/wiki?curid=6183554", "title": "Influencer marketing", "text": ""}
