{"id": "6124285", "revid": "15756", "url": "https://it.wikipedia.org/wiki?curid=6124285", "title": "Clara Viebig", "text": "Scrisse principalmente opere autobiografiche e romanzi, gran parte dei quali ambientati nella regione dell'Eifel vicino alle sponde del Reno e della Mosella.\nBiografia.\nClara Viebig era figlia di Ernst Viebig, consigliere e delegato dell'Assemblea nazionale di Francoforte. La sua famiglia, originaria della Posnania, fu costretta a trasferirsi in diverse citt\u00e0 per seguire il lavoro del padre. Conserver\u00e0 sempre dei bei ricordi del suo paese d'origine: \"Sono nata nell'angolo pi\u00f9 bello della terra del Reno. A Treviri, l\u00ec vicino al porto, dove la tradizione popolare venne plasmata dalla porta romana, stava la mia culla.\".\nNel 1868 la famiglia fu costretta a trasferirsi a D\u00fcsseldorf per la promozione del padre a vicario del capo del distretto regionale. Clara non ebbe problemi ad ambientarsi nella nuova collocazione e al nuovo stile di vita, e si affezion\u00f2 velocemente alla citt\u00e0 natale dell\u2019amato Heinrich Heine.\nNel 1876 la giovane Clara decise di trascorrere un anno a Treviri ospite in una famiglia. Durante questo soggiorno impar\u00f2 a conoscere la provincia e le persone che vi abitavano. Grazie a questa permanenza la scrittrice scopr\u00ec il proprio amore per questa semplice terra che successivamente diventer\u00e0 un segno distintivo ed essenziale nei suoi racconti.\nNel 1883, dopo la morte del padre, Clara e la madre si trasferirono a Berlino. Nella capitale la giovane scrittrice segue corsi di canto al conservatorio dove d\u00e0 anche lezioni private.\nPer tredici anni trascorse le proprie vacanze da parenti in una tenuta in Posnania, e da questa esperienza trasse ispirazione per i successivi racconti.\nLe opere e lo stile di \u00c9mile Zola, specialmente di \"Germinal,\" saranno decisivi per le sue future opere. Con riferimento a questo modello, Viebig sar\u00e0 chiamata anche \"deutsche Zolaide\u201c. Cos\u00ec esprimer\u00e0 il suo entusiasmo per l'opera dello scrittore francese: \"\"Germinal\" era una rivelazione. [...] Oh la sua forza, la sua grandezza, la vivacit\u00e0 dei suoi colori, l'abbondanza di personaggi, la passione per i sentimenti - cos\u00ec si dovrebbe scrivere, cos\u00ec! Senza riguardo e considerazioni, senza paura, senza dubbi [...] solamente con onest\u00e0 e schiettezza!\u201c\nOltre che da Zola, Clara apprende lo stile dei romanzi di orientamento naturalistico da Guy de Maupassant (1850\u20131893), da cui afferma di aver imparato l'arte di dare valore al dialogo ed all\u2019intrigo.\nNel 1895, grazie alla conoscenza di Theodor Fontane, viene introdotta nella casa editrice \"F. Fontane &amp; Co,\" gestita dal figlio di questi, Friedrich, e dal socio Friedrich Theodor Cohn. Per i suoi primi lavori, anche su consiglio degli editori, si firma \"C. Viebig\u201c, omettendo il suo nome di battesimo per occultare la sua appartenenza al genere femminile, considerata la diffidenza che vigeva in quel periodo nei confronti delle donne che si dedicavano alla scrittura e gli ostacoli che esse dovevano affrontare nell'intraprendere una carriera letteraria.\nI lettori delle sue opere immaginavano quindi che fossero scritte da un uomo, e questo le permise di comporre liberamente innumerevoli fiabe, novelle e racconti che vennero pubblicati negli inserti culturali di giornali e riviste. Il suo esordio come autrice di romanzi avvenne nel 1896, all'et\u00e0 di 36 anni, con la pubblicazione a puntate del \"Wildfeuer\" in un giornale berlinese.\nNel 1896 si spos\u00f2 a Berlino con Friedrich Theodor Cohn, il suo editore, presso il quale continu\u00f2 a pubblicare quasi tutte le sue opere.\".\" Il loro figlio Ernst Viebig (1897\u20131959) divent\u00f2 compositore e direttore d\u2019orchestra.\nCon l\u2019inizio della prima guerra mondiale Clara Viebig assunse un atteggiamento di aperto patriottismo, espresso negli articoli da lei pubblicati su giornali e riviste.\nAll\u2019apice della sua carriera letteraria pubblic\u00f2 ogni anno un romanzo o un gruppo di racconti. Le sue opere vennero tradotte in francese, spagnolo, inglese, italiano, norvegese, olandese, svedese, finlandese, ceco, ucraino, sloveno, russo e anche in scrittura Braille. Tra il 1898 ed il 1933 la scrittrice visit\u00f2 diverse citt\u00e0, fra cui Basilea, Lussemburgo, New York, Parigi, San Pietroburgo e Vienna.\nCon l'avvento del nazismo la carriera di Clara sub\u00ec dei cambiamenti. Il marito, in quanto ebreo, non pot\u00e9 pi\u00f9 svolgere l'attivit\u00e0 di editore, e Clara si trov\u00f2 in difficolt\u00e0 nel pubblicare le sue opere. Alla morte di questi, avvenuta nel 1936, la scrittrice ader\u00ec alla Camera degli Scrittori del Reich (Reichsschriftumskammer), per garantirsi la pubblicazione dei suoi nuovi tre romanzi.\nDurante la seconda guerra mondiale Clara fugg\u00ec da Berlino per trovare riparo dagli attacchi aerei e si trasfer\u00ec a Falkenberg, dove visse con la sua fidata governante Marie Holzbauer. Nel 1946 si ammal\u00f2 e torn\u00f2 a vivere a Berlino. Un vecchio conoscente d\u2019infanzia Ernst Leo M\u00fcller, a suo tempo sindaco, si occup\u00f2 di lei.\nIn occasione del suo settantesimo compleanno D\u00fcsseldorf costru\u00ec una statua in suo onore e le dedic\u00f2 una via per celebrare il suo romanzo \"Die Wacht am Rhein\" (1902). Anche a L\u00f6btau, quartiere di Dresda, esiste dal 1960 una strada a lei dedicata, cos\u00ec come nella sua citt\u00e0 natale.\nClara Viebig mor\u00ec il 31 Luglio 1952 all\u2019et\u00e0 di 92 anni. La sua tomba si trova a D\u00fcsseldorf vicino a quella del padre.\nProduzione artistica.\nL'opera letteraria di Clara Viebig \u00e8 molto vasta e composita: la sua produzione spazia da romanzi, novelle, opere teatrali, a libretti e recensioni letterarie.\n\u00c8 ritenuta una rappresentante significativa del naturalismo tedesco. I personaggi vengono inizialmente collocati nel loro ambiente naturale e, nello svolgersi degli eventi, emerge il loro rapporto con la tradizione e la societ\u00e0. La loro rappresentazione \u00e8 anche in parte influenzata dalla profonda fede religiosa della scrittrice.\nL\u2019ambiente presentato funge da critica della societ\u00e0 tedesca dell\u2019epoca; proprio come faceva Heinrich Zille nelle sue opere d\u2019arte. Alcuni temi da lei trattati per contestare la situazione socio-culturale sono l'aspetto militare dell'impero, le caste nobiliari dei prussiani Junker, la borghesia del Reno ed il clero cattolico.\nGrazie alla minuziosa descrizione caratteriale del personaggi per il lettore \u00e8 molto facile immedesimarsi in loro. L\u2019umanit\u00e0 dei personaggi della Viebig viene data con l\u2019uso del discorso indiretto. Numerosi dialoghi e conversazioni fungono quindi da mezzo stilistico per evidenziare le varie situazioni sociali degli interlocutori. Essenziali, nei suoi racconti ambientati dell\u2019Eifel, sono anche le descrizioni del territorio campagnolo da lei tanto amato.\nLo stile descrittivo ritrovato nelle opere della Viebig inaugura un nuovo modello di letteratura dove la realt\u00e0 viene presentata con sguardo obiettivo e lontano come se la scrittrice volesse studiare attentamente gli uomini e le donne con i loro costumi, comportamenti, sensazioni e sentimenti.\nI racconti della Viebig sono collocati in luoghi ben conosciuti dalla scrittrice grazie alla sua esperienza personale. I paesini dell'Eifel simboleggiavano la sua giovent\u00f9, l'origine e l'ispirazione delle sue prime opere. I suoi romanzi successivi erano plasmati dalle impressioni ed emozioni che ha provato nel suo soggiorno a D\u00fcsseldorf; infine seguono i racconti sulle province orientali ed i romanzi berlinesi.\nPrime pubblicazioni.\nLe prime pubblicazioni di Clara Veibig erano novelle e fiabe ispirate al modello di Andersen. Gi\u00e0 in esse si possono trovare gli stessi temi che caratterizzeranno lo stile delle sue opere successive, e possono essere considerati come primi tentativi per la futura elaborazione dei suoi romanzi.\nSeguendo le tracce di Zola, Clara Viebig scrisse la novella \"Die Schuldige,\" nella quale si notano evidenti contrasti stilistici. Il tema \u00e8 tipicamente naturalista, ma sono presenti nell'opera anche degli elementi tipicamente romantici come l\u2019amore impossibile e la sfiducia nell\u2019amore. La trama di \"Die Schuldige\" si svolge a Treviri e racconta la distruzione di una famiglia in cui una giovane donna uccide il padre di suo figlio perch\u00e9 questi vuole rivendicarne il possesso e l'affidamento.\nInizialmente nessun editore volle pubblicare questa novella; nel 1896 venne integrata alla sua raccolta \"Kinder der Eifel,\" ritenuta l'opera con cui Clara inizia la sua carriera letteraria.\nIl suo primo romanzo \"Rheinlandst\u00f6chter\" apparve per la prima volta nel 1896 in un giornale popolare berlinese. La storia \u00e8 ambientata in Posnania e tratta il tema del diritto di autodeterminazione delle due donne protagoniste, obbligate dai loro padri a sposarsi. Mentre per una delle due la disperazione causata da questa costrizione \u00e8 tale da farle decidere di togliersi la vita, l'altra accetta per senso del dovere il matrimonio combinato. Anche se questo romanzo tratta delle sofferenze amorose, anticipa temi che verranno successivamente sviluppati dall'autrice.\nIl romanzo \"Es lebe die Kunst\" (\"Evviva l\u2019arte)\" del 1899 mostra la capacit\u00e0 della scrittrice di creare e descrivere con tratti distintivi una complessa figura femminile. Elisabetta Reinharz, l\u2019eroina del romanzo, \u00e8 tra le figure di donna pi\u00f9 vive tracciate dalla Viebig, e rivela molti tratti autobiografici. La protagonista lotta per un suo ideale d\u2019arte, simbolo puro di bellezza, al di fuori di ogni desiderio di successo e di gioia. Ma a questa concezione Elisabetta giunge solo alla fine del romanzo, dopo aver sofferto sulla propria pelle disillusioni e sogni mancati.\nRacconti dell'Eifel.\nIl primo orizzonte che si affaccia agli occhi infantili di Clara Viebig \u00e8 lo scenario dell\u2019Eifel con i suoi grandi colli ricchi di coltivazioni e foreste secolari. Il primo romanzo D\"as Weiberdorf (Figlie di terra renana)\" e la raccolta di novelle \"Kinder der Eifel\" (\"Figli dell\u2019Eifel\") contengono le impressioni ed i ricordi della scrittrice sui luoghi e le persone care dell\u2019infanzia.\nClara Viebig inizi\u00f2 ad avere grande successo dopo la pubblicazione del romanzo \"das Weiberdorf\" (1900), ambientato in un piccolo villaggio sperso tra i monti dell\u2019Eifel. Il romanzo narra di questa regione abitata quasi esclusivamente da donne, bambini ed invalidi; gli uomini sono tutti impegnati a lavorare lontano da casa, nelle fabbriche metallurgiche in riva al Reno. In assenza di questi, sono le donne che gestiscono il lavoro dei campi e tutte le attivit\u00e0 di sostentamento della famiglia. a la vita re le imprese, i campi e le coltivazioni. Quando gli uomini tornavano a casa i familiari li accoglievano a braccia aperte con feste ed affetto e durante questi rincontri c\u2019erano feste, matrimoni e venivano concepiti bambini.fanno ritorno al paese solo per le grandi occasioni.\nL'anticipazione di qualche capitolo di questo romanzo nel \"Frankfurter Zeitung\" avvi\u00f2 una discussione interregionale che port\u00f2 ad uno scandalo. Gli abitanti dell\u2019Eifel si sentirono offesi dalla descrizione negativa. Questo racconto caus\u00f2 cos\u00ec tanto scalpore che venne criticato anche dalla chiesa, che pare l'abbia censurato e inserito nella lista dei libri proibiti ai fedeli.\nNella novella \"Von Thau und Tag\" e nel romanzo \"Dilettanten des Lebens\" la scrittrice, gi\u00e0 maturata, prov\u00f2 ad uscire dall\u2019ambiente campagnolo per descrivere caratteri e contrasti psicologici dell\u2019ambiente di una grande citt\u00e0. Questo tentativo per\u00f2 non la soddisf\u00f2; cos\u00ec nei romanzi successivi torn\u00f2 ad una ambientazione pi\u00f9 campagnola tra questi troviamo due drammi che elabor\u00f2 successivamente e che ebbero molto successo: \"Barbara Holzer\" (1897) ed i \"Farisei\" (1899).\nI romanzi e racconti della Viebig sono ambientati spesso nell\u2019Eifel che grazie a questa scrittrice ed alle sue numerose opere diventa territorio letterario.\nRomanzi sulle province orientali.\nClara Viebig \u00e8 ingiustamente conosciuta come scrittrice dell\u2019Eifel, sebbene le sue opere siano ambientate anche in altre aree della Germania. Tra queste, la Berlino dell\u2019epoca imperiale ed il paesaggio agricolo della provincia prussiana della Posnania.\nIl romanzo \"Das schlafende Heer (Esercito che dorme)\" del 1904, ambientato nella Germania dell\u2019est, tratta il periodo storico in cui la Posnania, provincia orientale del Regno di Prussia, divent\u00f2 parte dell'Impero Tedesco. La scrittrice presenta nel romanzo il conflitto culturale tra popolazione tedesca e polacca in lotta per la supremazia. Anche in questo romanzo la presentazione del protagonisti funge da strumento per presentare con semplicit\u00e0 la specifica situazione culturale.\nCon il romanzo \"Die Wacht am Rhein\" (\"la guardia sul Reno)\" del 1902 la Viebig, ormai maturata la sua concezione letteraria, fa riferimento ai ricordi che risalgono al periodo renano che ha trascorso nella gioiosa citt\u00e0 di D\u00fcsseldorf. Nel libro traspare l\u2019arte di far intravedere le cose grandi attraverso l\u2019uniformit\u00e0 e la banalit\u00e0 della vita quotidiana. \u00c8 la storia semplice di una famiglia implicata nei movimenti politici.\nRomanzi berlinesi e novelle.\nLe opere della fase seguente subiscono l'influenza storica e sociale degli avvenimenti dell'ambiente sociale di Berlino; cos\u00ec come l'industrializzazione con il conseguente dalle campagne e l\u2019aggravamento dei problemi sociali nelle citt\u00e0.\nTra i temi sempre ricorrenti troviamo la figura femminile e le sue nuove possibilit\u00e0 in questa societ\u00e0 in evoluzione. Le donne erano ormai libere di intraprendere una vita anche lontana dalle vecchie tradizioni nonostante le numerose minacce che gli si potevano presentare.\nRomanzi storici.\nDal 1921 Clara Viebig vuole migliorare lo stile dei suoi romanzi storici, per questo motivo le sue produzioni successive riassumono con perfetta armonia elementi mitologici e contemporanei. Questo stile particolare si ritrova nei romanzi riguardanti le ripercussioni ed effetti che ha subito la societ\u00e0 dopo la rivoluzione francese. Alcuni di questi romanzi sono: \"Unter dem Freiheitsbaum\" (1922), \"Charlotte von Wei\u00df\" (1929), \"Prinzen, Pr\u00e4laten und Sansculotten\" (1931) ed i suoi ultimi lavori \"Der Vielgeliebte\" e \"die Vielgehasste\" (1935).\nClara Viebig \u00e8 una degli autori tedeschi pi\u00f9 rinomati per aver scritto e proposto romanzi che parlavano della prima guerra mondiale e di averli scritti durante la stessa. Nel romanzo \"Das rote Meer\" \"(Il fiume rosso\") del 1920 vengono descritti gli ultimi anni del conflitto e l'assenza di dolore per la caduta della casata degli Hohenzollern.\nPezzi teatrali e libretti.\nParte dei suoi romanzi e novelle sono stati successivamente convertiti in opere teatrali che ebbero grande successo, tra cui \"Barbara Holtzer\" (1897) ispirato al romanzo \"Die Schuldige; Pittchen\" (1909) e \"Der Kampf um den Mann\" (1905).\nClara Viebig contribu\u00ec anche all'elaborazione dell'opera \"Quatembernacht\" di Ren\u00e9 Morax per aiutare il figlio Ernst Viebig che aveva iniziato una carriera molto promettente come compositore. Quest\u2019opera sar\u00e0 rappresentata per la prima volta ad Aachen nel 1922. Successivamente rielabor\u00f2 anche il romanzo \"Absolvo te\" con il nuovo titolo: \"Die M\u00f4ra\" che verr\u00e0 poi rappresentata a D\u00fcsseldorf nel 1925\".\"\nOpere tradotte in italiano.\nDocumenti riguardo alla vita ed ai lavori di Clara Viebig"}
{"id": "6124286", "revid": "1543377", "url": "https://it.wikipedia.org/wiki?curid=6124286", "title": "Maria Merc\u00e8 Mar\u00e7al", "text": "Nella sua breve carriera \u00e8 stata anche traduttrice e insegnante di catalano, attivista politica e femminista.\nBiografia.\nMar\u00e7al nasce ad Ivars d'Urgell, nella comarca di Pla d'Urgell, vicino a Barcellona. Il fatto di nascere e crescere in un ambiente rurale verr\u00e0 considerato dalla poetessa determinante per la sua carriera. La tradizione popolare, palpabile nel suo lessico, le metafore, le immagini, saranno una costante della sua opera. Mar\u00e7al manterr\u00e0 sempre un legame con la sua terra e la cultura popolare.\nNel 1963, quando ancora frequenta il liceo di Lleida, inizia a scrivere i primi testi in lingua catalana. Nel 1969 si iscrive alla facolt\u00e0 di Filologia Classica dell'Universit\u00e0 di Barcellona, presso la quale consegue la laurea nel 1975. Durante gli anni universitari svolge l'attivit\u00e0 di insegnante di catalano.\nLa decade degli anni settanta rappresenta l'entrata di Mar\u00e7al nel mondo letterario e nell'attivismo politico e femminista, che non abbandoner\u00e0 mai. Nel 1972 si sposa con il compagno di studi e poeta Ramon Pinyol i Balasch, dal quale si separa nel 1976. Nello stesso anno vince il premio di poesia Carles Riba con la sua prima raccolta di poesie, \"Cau de llunes\", pubblicata l'anno seguente. Nel 1979 esce alle stampe la raccolta \"Bruixa de dol\".\nNel 1980 le viene assegnata la cattedra di lingua e letteratura catalana all'Istituto Maragall di Barcellona e nello stesso anno dar\u00e0 alla luce la figlia Heura che decide di crescere da sola. Dedica alla figlia alcune poesie, come \"Triar\" e \"Elegir\"', e nel 1982 pubblica \"Sal oberta\", racconto in cui tratta poeticamente la gravidanza e la nascita della bambina. Sempre nel 1982 pubblica \"Terra de mai\" (titolo allusivo alla sua compagna Mai Cobos), in cui tratta il tema dell'amore tra donne, mai affrontato nella letteratura catalana, e tre anni dopo \"La germana, l'estrangera\" (1985).\nDurante gli anni ottanta Mar\u00e7al studia e traduce diversi poeti e scrittori, e prepara il suo primo romanzo \"La passi\u00f3 segons Ren\u00e9e Vivien\" che vedr\u00e0 la luce nel 1994, e sar\u00e0 insignito di una lunga serie di premi. Negli ultimi anni della sua vita, Mar\u00e7al guida il Comitato degli Scrittori del Centro Catalano del PEN Club.\nL'ultima opera poetica pubblicata quando \u00e8 ancora in vita si intitola \"Desgla\u00e7,\" in cui racconta il dolore per la morte del padre. Nel 1996 le viene diagnosticato un cancro, e negli ultimi quattro anni di lotta contro la malattia Merc\u00e8 scrive buona parte del suo ultimo scritto, \"Ragione del corpo\", che verr\u00e0 pubblicato postumo nel 2000.\nMuore a Barcellona nel 1998, all'et\u00e0 di 45 anni, e viene sepolta nel paese natale Ivars d'Urgell. Prima di morire riceve la Medaglia D'Onore di Barcellona.\nVerranno pubblicate postume due antologie poetiche e una raccolta di racconti in prosa intitolata \"Sota el signe del drac\" (2004), a cura di Merc\u00e8 Ibarz.\nLavoro editoriale.\nNel 1973 Mar\u00e7al fonda con Ramon Pinyol, Gemma d'Armengol e Xavier Bru de Sala la collana di poesie \"Llibres del Mall\" che si propone di diffondere la produzione di autori catalani, pi\u00f9 o meno conosciuti. Bru de Sala ricorda che il progetto editoriale intendeva \"dare spazio ad una generazione molto giovane e generare un cambiamento significativo nell'allora disordinato panorama poetico catalano\". La collezione lancer\u00e0 la celebre \u00abGenerazione degli anni '70\u00bb riunendo giovani autori che seguono una linea simbolista e che vogliono recuperare parole e metriche considerate fino ad allora obsolete. I poeti di \"Llibres del Mall\" rivendicheranno come fonti d'ispirazione autori come Joan Brossa, Josep Vicen\u00e7 Foix e Joan Vinyoli. L'esperienza della raccolta di poesie termina nel 1988.\nNel 1978 Mar\u00e7al partecipa anche alla fondazione della casa editrice \"LaSal\", fondata da donne che vogliono ridare lustro alle opere di scrittrici catalane.\nNelle vesti di traduttrice, si occupa di autori come Colette, Marguerite Yourcenar, Anna Andreevna Achmatova, Marina Cvetaeva, Charles Baudelaire e Leonor Fini.\nAttivismo politico, femminista e culturale.\nOltre a prendere parte attivamente alla vita letteraria catalana, Mar\u00e7al partecipa a quella politica e a diversi movimenti civici e culturali. Nel 1975 simpatizza per il Partito Socialista di Liberazione Nazionale, il \"PSAN\". L'anno seguente fa il suo ingresso nel partito ed entra nel suo esecutivo, incarico confermatole nel 1978.\nNel 1976 partecipa all'Assemblea degli Intellettuali, Professionisti e Artisti dell'Assemblea di Catalogna e in occasione delle Prime Giornate Catalane della Donna, celebrate all'Universit\u00e0 di Barcellona, Mar\u00e7al inizia la sua militanza nel movimento femminista. Da quel momento collabora con iniziative di stampo femminista di qualsiasi tipo, e diventa la voce poetica del movimento con la pubblicazione della raccolta di poesie \"Bruixa de dol\".\nAll'interno del PSAN crea il \"Fronte delle donne\", il primo gruppo di donne femministe e nazionaliste. Rimane all'interno del PSAN fino al 1979, anno in cui decide con altre donne di abbandonare il partito per formare l'organizzazione Nazionalista di Sinistra.\nNel 1979 crea la sezione femminista dell'Universit\u00e0 Catalana d'Estiu, e la coordina fino al 1985. In seguito alla nascita della figlia Heura, Mar\u00e7al abbandoner\u00e0 l'attivit\u00e0 politica e si concentrer\u00e0 pi\u00f9 sull'attivismo femminista e culturale. Nel 1994 prosegue nel lavoro con il gruppo di scrittori del Centro Catalano del Pen Club.\nOpere.\nMar\u00e7al definisce la scrittura come un' \"attivit\u00e0 vertebrale\". I suoi testi combinano la tradizione, l'innovazione e l'investigazione sulle forme poetiche. Nei suoi primi scritti il suo grande rigore e la cura linguistica dimostrano la sua grande conoscenza della lingua.\nIl suo primo libro di poesie, \"Cau de llunes\" (Premio Carles Riba 1976) con prefazione di Joan Brossa, include la poesia \"Divisa\", che rappresenta un autentico manifesto contenente le direttive del suo attivismo:\n\u00abAl fato attribuisco tre doni: essere nata donna, di classe sociale bassa e di una nazione oppressa. E al torbido azzurro di essere tre volte ribelle.\u00bb\nIn un'intervista, l'autrice afferma che i tre doni rappresentano anche i cardini della sua poetica. Questi versi sono diventati molto popolari, specialmente nel movimento femminista di sinistra della Catalogna, che riconosce la scrittrice come un vero e proprio patrimonio a tal punto da proclamarla come autrice simbolo del movimento.\nTematiche e simbologia.\nMar\u00e7al \u00e8 tra le prime a trattare nella letteratura catalana il tema dell'amore lesbico, della gravidanza e della maternit\u00e0, rompendo i tab\u00f9 che avevano accompagnato questi temi. Merc\u00e8 rivendica una maternit\u00e0 autosufficiente, in cui la presenza della figura maschile non \u00e8 necessaria. In \"La germana, l'estrangera,\" narra il forte vincolo intimo che stabilisce con la figlia: \u00ab\"Heura, vittoria di Marzo, sorella, straniera, di colpo fattasi presente\"\u00bb. Nella sua poesia tratta anche i temi della relazione di coppia, dell'identit\u00e0 femminile, della solitudine, del dolore e della passione amorosa.\nUna volta diagnosticatole il cancro nel 1996, Mar\u00e7al ne parla in diverse poesie, attraverso immagini poetiche e crude ed una punta di positivit\u00e0: la poesia identifica la morte come un \"rinascere\" con piena coscienza e serenit\u00e0, come un ritorno al ventre materno.\nNell'ambito della simbologia, la poesia di Mar\u00e7al prende gli elementi tradizionalmente associati alla donna, che spesso hanno una connotazione negativa, e dona loro un nuovo significato. \u00c8 il caso della luna e della strega, figure molto frequenti nelle sue prime composizioni poetiche. Altri simboli ed immagini presenti sono il mare, il sale e lo specchio.\nOpere.\nOpere in musica.\nMaria Merc\u00e8 Mar\u00e7al \u00e8 stata una delle prime poetesse, negli anni '70, ad utilizzare temi e strutture proprie del canzoniere. I suoi scritti sono stati musicati e cantati da Marina Rossell, Teresa Rebull, Ramon Muntaner, Txiqui Berraondo, Maria del Mar Bonet, Miguel Poveda, Celdoni Fonoll, Gisela Bellsol\u00e0, Enric Hern\u00e0ez, Merc\u00e8 Serramalera, Cinta Massip, Toti Soler e, pi\u00f9 di recente, da S\u00edlvia P\u00e9rez Cruz.\nLa Fondazione Maria-Merc\u00e8 Mar\u00e7al ha prodotto l'album \"Quattordici poesie, quattordici canzoni\", nel quale quattordici cantanti hanno volto in musica le poesie dell'autrice catalana.\nTraduzioni.\nMaria Merc\u00e8 Mar\u00e7al \u00e8 stata anche traduttrice.\nFilm.\nNel 2012 la Fondazione Maria Merc\u00e8 Mar\u00e7al e la scuola cinematografica El Plat\u00f3 de Cinema hanno prodotto \"Ferida arrel: Maria Merc\u00e8 Mar\u00e7al\", un lungometraggio di novanta minuti al quale hanno preso parte cineasti e produttori di generazioni diverse con l'intenzione di riflettere sulla costruzione dell'identit\u00e0 femminile.\nPremi letterari.\nNel 1976 la raccolta di poesie \"Cau de llunes\" viene premiata con il Premio Carles Riba.\nNel 1981 Mar\u00e7al vince la Flor Natural dei Giochi floreali di Barcellona.\n\"La germana, l'estrangera\" riceve il Premio per la Poesia Josep Maria L\u00f3pez Pic\u00f3.\nIl suo unico romanzo \"La passi\u00f3 segons Ren\u00e9e Vivien\", con il quale la scrittrice canta apertamente dell'amore tra donne, vale alla scrittrice catalana il prestigioso Premio Carlemany (1994), il Premio della critica Serra d'Or per la Letteratura e i Saggi (1995), il Premio Joan Crexells di narrativa (1995), il Premio Prudenci Bertrana (1995), il Premio della Critica di narrativa catalana (1995) e per finire quello dell'Instituci\u00f3 de les Lletres Catalanes (1996).\nRiconoscimenti.\nL'anno 2008 viene creata a Sabadell la Fondazione Maria Merc\u00e8 Mar\u00e7al. Con l'obiettivo di studiare e diffondere l'opera della poetessa, la fondazione ha come progetto principale lo studio degli ambiti di cui si \u00e8 interessata Mar\u00e7al, fra cui l'autorit\u00e0 femminile, la fusione tra tradizione letteraria e culturale popolare e la difesa della lingua. La fondazione organizza, ogni due anni, le \"Giornate Mar\u00e7aliane\", che vedono riunirsi specialisti e studiosi per riflettere sulla sua opera.\nNel paese natale di Mar\u00e7al, Ivars d'Urgell, le \u00e8 stato dedicato un monumento, ovvero una lettera \"M\" metallica coperta di edera, con una placca che porta incisa la poesia \"Divisa\", e la poesia \"A Maria Merc\u00e8 Mar\u00e7al\", scritta da Maria \u00c0ngels Anglada in memoria della poetessa. Nel cimitero d'Ivars d'Urgell, nell'angolo della tomba in cui riposa Mar\u00e7al, si leggono dei versi ed un estratto da \"La passi\u00f3 segons Ren\u00e9e Vivien\", il poema \"A Maria Merc\u00e8 Mar\u00e7al\" di Miquel Mart\u00ed i Pol, e \"La casa dotze\" di Narc\u00eds Comadira.\nDal 1998, la giunta di Ivars d'Urgell convoca il premio di poesia Maria-Merc\u00e8 Mar\u00e7al, al quale partecipano autori provenienti da tutta la Catalogna. Nel 2008, il concistoro inaugura lo spazio culturale Maria Merc\u00e8 Mar\u00e7al. Nel 2014, anno in cui l'iniziativa Correllengua viene dedicata a Mar\u00e7al si organizzano una serie di iniziative celebrative ad Ivars d'Urgell, tra il quale un omaggio floreale alla tomba dell'autrice e una passeggiata passando per gli spazi simbolici della stessa.\nSulle rovine del castello di Valencia d'\u00c0neu \u00e8 stata posta una targa commemorativa con la poesia \"Val\u00e8ncia d'\u00c0neu\" che Mar\u00e7al ha scritto su questo paese della comarca del Pallars Sobir\u00e0. Molte citt\u00e0 e paesi catalani hanno dedicato a Maria Merc\u00e8 Mar\u00e7al vie o piazze. Il quartiere popolare Nou Barris di Barcelona \u00e8 anche chiamato \"Tres Voltes Rebel\" in omaggio alla poesia \"Divisa\".\nL'influenza classica nell'opera di Maria Merc\u00e8 Mar\u00e7al.\nL'opera letteraria di Maria Merc\u00e8 Mar\u00e7al \u00e8 piena d'immagini dei miti della letteratura, utilizzati per indagare le diverse scrittrici che suscitano il suo interesse. Nel romanzo \"La passi\u00f3 de Ren\u00e9e Vivien\", la scrittrice usa tre temi classici ricorrenti: Saffo di Lesbo, l'immagine dello specchio come un viaggio verso la conoscenza, e il mito delle Erinni per spiegare la sua concezione della voce poetica femminile.\nMaria Mer\u00e7\u00e8 Mar\u00e7al usa diverse volte il mito greco della nascita di Atena per analizzare la relazione delle donne nella letteratura. Atena, che arriva al mondo completamente vestita ed armata, protegge la sua nudit\u00e0 con l'eredit\u00e0 paterna dell'armatura che viene concepita come un archetipo virile, atto a rappresentare la costruzione maschile della femminilit\u00e0. Dall'altra parte, il suo scudo porta incorporato la figura di Medusa, la donna salvatrice e pericolosa, la femmina pi\u00f9 indomabile e la femminilit\u00e0 fatta mostro, che rappresenta la nudit\u00e0 di Atena.\nPer Mar\u00e7al la donna poetessa \u00e8 un ibrido tra Atena e Medusa, e vede se stessa, nel contesto culturale ed intellettuale, come una figlia senza madre e allo stesso tempo, un essere selvaggio ed indomabile."}
{"id": "6124289", "revid": "61051", "url": "https://it.wikipedia.org/wiki?curid=6124289", "title": "Stephanie van der Gragt", "text": ""}
{"id": "6124292", "revid": "1543377", "url": "https://it.wikipedia.org/wiki?curid=6124292", "title": "Moschee per dimensione", "text": "Segue una lista delle pi\u00f9 grandi moschee del mondo."}
{"id": "6124321", "revid": "580197", "url": "https://it.wikipedia.org/wiki?curid=6124321", "title": "Stefanie van der Gragt", "text": "Carriera.\nClub.\nDurante il calciomercato estivo 2016 coglie l'occasione per giocare per la prima volta all'estero, sottoscrivendo un contratto con il . Fa il suo debutto in Frauen-Bundesliga 2016-2017 il 10 settembre 2016, nell'incontro vinto 1-0 sullo \nIl 16 giugno 2017 l' annuncia di aver trovato un accordo per disporre di van der Gragt dalla stagione entrante. Dopo una sola stagione all'Ajax si \u00e8 trasferita al per la stagione 2018-2019.\nRimane con la squadra catalana per due stagioni, cintribuendo a raggiungere il secondo posto nella prima e vincendo il campionato interrotto per la pandemia di COVID-19, nella seconda. Stefanie Van der Gragt attualmente ha una figlia nata il 7 novembre 2020.\nNazionale.\nvan der Gragt viene convocata dalla federazione calcistica dei Paesi Bassi (\"Koninklijke Nederlandse Voetbal Bond\" - KNVB) dal 2007, inizialmente per vestire la maglia della formazione Under-17 impegnata alle qualificazioni all'primo Europeo di categoria disputato nel 2008. Debutta nel torneo l'8 ottobre 2007, nell'incontro valido per il primo turno di qualificazione vinto per 2-0 con le pari et\u00e0 dell'. Condivide con le compagne il percorso che vede la sua nazionale, inserita nel gruppo 2, superare al primo posto la prima fase di qualificazione, ma fallire l'accesso alla fase finale per essersi classificata alle spalle dell'. Inserita in rosa anche per le qualificazioni all'al successivo Europeo del 2009, ripropone la prestazione della precedente edizione, con le \"Oranje\" capaci di chiudere al primo posto la prima fase ma, classificatesi seconde dopo la , fallire nuovamente l'accesso alla fase finale.\nDel 2009 \u00e8 il suo debutto nella Under-19, convocata nella squadra che disputa il secondo turno di qualificazione all'Europeo di Bielorussia 2009, anche in questo caso condividendo con le compagne il mancato accesso alla fase finale. Negli anni successivi indossa la maglia della U-19 anche per l'Europeo di Macedonia 2010, dove la sua nazionale, ottenuto l'accesso, raggiunge le semifinali, perdendo lo scontro con l' ai rigori dopo che ai tempi regolamentari l'incontro si era concluso a reti inviolate, e in quello di Italia 2011, con i Paesi Bassi esclusi dal torneo gi\u00e0 dalla fase a gironi, ma limitando le sue presenze alla sola prima fase di qualificazione."}
{"id": "6124323", "revid": "287204", "url": "https://it.wikipedia.org/wiki?curid=6124323", "title": "Bayi Nanzi Paiqiu Dui 2015-2016", "text": "Questa voce raccoglie le informazioni riguardanti il Bayi Nanzi Paiqiu Dui nelle competizioni ufficiali della stagione 2015-2016.\nOrganigramma societario.\nArea direttiva\nArea tecnica\nArea sanitaria"}
{"id": "6124326", "revid": "76963", "url": "https://it.wikipedia.org/wiki?curid=6124326", "title": "Craig Johnson (regista)", "text": "Biografia.\nOriginario di Bellingham, nello stato di Washington, Johnson ha studiato teatro presso l'Universit\u00e0 di Washington e ha lavorato per diversi anni nel teatro, in commedie a sketch e come presentatore educativo presso il Pacific Science Center di Seattle.\nNel 2002 si \u00e8 trasferito a New York per studiare cinema alla Tisch School of the Arts. Il suo progetto di tesi e, al tempo stesso, il suo primo lungometraggio \u00e8 intitolato \"True Adolescents\" ed \u00e8 stato pubblicato nel 2009. Nel 2014 \u00e8 uscito il suo secondo lungometraggio, \"Uniti per sempre\", da lui co-sceneggiato (con Mark Heyman) e diretto, che vede come interpreti principali Bill Hader e Kristen Wiig.\nVita privata.\nJohnson \u00e8 dichiaratamente gay. Il 23 maggio 2015 ha sposato a Los Angeles il \"food blogger\" Adam Roberts, con cui era fidanzato da nove anni."}
{"id": "6124327", "revid": "224230", "url": "https://it.wikipedia.org/wiki?curid=6124327", "title": "Stord (G26)", "text": "Lo Stord (pennant number G26) fu un cacciatorpediniere della Marina militare norvegese, appartenente alla classe S e attivo durante la seconda guerra mondiale; costruito inizialmente per la Royal Navy britannica con il nome di HMS \"Success\", l'unit\u00e0 fu ceduta alla Marina norvegese ancora prima del suo completamento, entrando in servizio nel settembre 1943. L'unit\u00e0 prese parte alla battaglia di Capo Nord, alla scorta dei convogli artici e alle operazioni navali dello sbarco in Normandia, e rimase in servizio con la Marina norvegese fino al 1959 quando fu radiata e demolita.\nStoria.\nOrdinata il 9 gennaio 1941 ai cantieri della J. Samuel White di Cowes, la nave fu impostata il 25 febbraio 1942 e varata il 3 aprile 1943 con il nome di \"Success\" (\"successo\" in lingua inglese); ancor prima di essere completata, il 26 agosto 1943 la nave fu assegnata alla Marina militare norvegese e assunse la denominazione di \"Stord\" in onore dell'omonima localit\u00e0 della Norvegia meridionale, ed entr\u00f2 ufficialmente in servizio con i nuovi proprietari il 3 o il 6 settembre seguenti al comando del capitano Skule Valentin Storheill; la maggior parte dell'equipaggio dell'unit\u00e0 proveniva da un altro cacciatorpediniere norvegese, lo \"Eskdale\", affondato in azione dai tedeschi il 14 aprile 1943.\nAssegnata alla 23rd Destroyer Flotilla della Home Fleet britannica di stanza a Scapa Flow, il 2 novembre l'unit\u00e0 prese parte alla sua prima missione operativa partecipando alla scorta a distanza del convoglio navale RA54A diretto nel Regno Unito dalla Penisola di Kola, rientrando poi alla base il 23 novembre; il 7 dicembre lo \"Stord\" fece parte di una grossa formazione navale britannica inviata a coprire la posa di uno sbarramento minato al largo delle coste norvegesi e a condurre attacchi aerei al traffico tedesco in zona. Il 16 dicembre il cacciatorpediniere raggiunse la baia di Kola per partecipare alla scorta dei convogli JW55A e JW55B in arrivo ad Arcangelo dal Regno Unito; salpato il 18 dicembre insieme alla nave da battaglia e a tre cacciatorpediniere britannici per fungere da scorta a distanza al convoglio, il 26 dicembre lo \"Stord\" prese parte all'affondamento della nave da battaglia tedesca \"Scharnhorst\" durante la cosiddetta battaglia di Capo Nord: il cacciatorpediniere norvegese lanci\u00f2 otto siluri contro l'unit\u00e0 tedesca gi\u00e0 danneggiata dalle cannonate della \"Duke of York\" dandole cos\u00ec il colpo di grazia, e per la sua azione nella battaglia il capitano Storheill fu insignito della Distinguished Service Cross.\nRientrato a Scapa Flow il 31 dicembre, il cacciatorpediniere riprese con la scorta dei convogli artici nel gennaio 1944 accompagnando il convoglio JW56A dal Regno Unito a Kola e subendo senza danni un attacco di sommergibili tedeschi; lo \"Stord\" partecip\u00f2 a missioni di scorta simili anche in febbraio (convogli JW56B e RA56), marzo (convoglio JW58) e aprile (convoglio RA58) prima di essere assegnato, in maggio, all'operazione Neptune, la parte navale del progettato sbarco in Normandia. Il 6 giugno 1944 lo \"Stord\" scort\u00f2 la Bombardment Force D (navi da battaglia e e incrociatore , partecipando anche al bombardamento di copertura dei reparti sbarcati; il 24 giugno la nave fu distaccata per intercettare unit\u00e0 navali tedesche in fuga dal porto di Cherbourg, combattendo senza danni con al cune S-boot. Dopo un periodo di lavori di manutenzione di routine a Portsmouth in luglio, tra il 15 e il 22 agosto lo \"Stord\" scort\u00f2 una massiccia formazione britannica diretta a condurre attacchi aerei contro la nave da battaglia tedesca \"Tirpitz\" ancorata nel fiordo di Kaa in Norvegia.\nDopo alcune missioni di routine nelle acque britanniche e un'incursione aeronavale nelle acque di Hagesund l'8 dicembre, nel gennaio 1945 lo \"Stord\" torn\u00f2 alle operazioni di scorta dei convogli artici accompagnando il convoglio JW63 a Kola e il RA63 a Loch Ewe. Operazioni simili si susseguirono fino alla conclusione delle ostilit\u00e0 l'8 maggio 1945: lo \"Stord\" fu quindi distaccato per sovrintendere alla resa dei sommergibili tedeschi nel Mare del Nord, scortando varie unit\u00e0 capitolate nel porto di Trondheim tra il 13 e il 18 maggio; il 5 giugno, invece, il cacciatorpediniere fece da scorta all'incrociatore diretto a Oslo con a bordo il re Haakon VII di Norvegia in rientro nel paese dopo cinque anni d'esilio, partecipando quindi alle celebrazioni per la vittoria nella capitale norvegese il 7 giugno. Rimasto in servizio con la Marina norvegese dopo il periodo della seconda guerra mondiale, lo \"Stord\" fu infine radiato e avviato alla demolizione nel 1959."}
{"id": "6124332", "revid": "446353", "url": "https://it.wikipedia.org/wiki?curid=6124332", "title": "HMS Success (G26)", "text": ""}
{"id": "6124343", "revid": "2033069", "url": "https://it.wikipedia.org/wiki?curid=6124343", "title": "Graves (serie televisiva)", "text": "Graves \u00e8 una serie televisiva statunitense creata e sceneggiata da Joshua Michael Stern (gi\u00e0 autore e regista di \"Jobs\").\nNegli Stati Uniti, paese di origine della serie, venne trasmessa sul canale televisivo Epix a partire dal 16 ottobre 2016, mentre in Italia debutt\u00f2 il 17 ottobre 2016 su TIMvision.\nIl 17 novembre 2016, la serie \u00e8 stata rinnovata per una seconda stagione composta sempre da dieci episodi. Il 21 dicembre 2017, Epix cancella la serie dopo due stagioni.\nTrama.\nLa serie \u00e8 incentrata sul personaggio di Richard Graves, un ex presidente degli Stati Uniti, interpretato da Nick Nolte. Graves \u00e8 ritenuto dai mass media il peggiore presidente della storia americana, soprattutto a causa della sua pessima strategia riguardo all'immigrazione, ai diritti LGBT e al finanziamento pubblico per l'Arte e la Scienza, tutti temi per i quali il suo Paese ancora paga le conseguenze a 20 anni dal suo mandato. Per cancellare la sua brutta nomea e per cercare di recuperare credibilit\u00e0 agli occhi della stampa e degli americani, Graves decide di \"intraprendere un percorso di redenzione all\u2019insegna della totale onest\u00e0 e dell\u2019\"unpolitically correct\"\"."}
{"id": "6124347", "revid": "371529", "url": "https://it.wikipedia.org/wiki?curid=6124347", "title": "Slaughter's Big Rip-Off (album)", "text": "Slaughter's Big Rip-Off \u00e8 un album di James Brown registrato come colonna sonora del film \"Un duro al servizio della polizia\" e pubblicato nel 1973."}
{"id": "6124349", "revid": "1362589", "url": "https://it.wikipedia.org/wiki?curid=6124349", "title": "Gran Premio motociclistico del Giappone 2016", "text": "Il Gran Premio motociclistico del Giappone 2016 \u00e8 stato la quindicesima prova del motomondiale del 2016; si \u00e8 disputato il 16 ottobre sul circuito di Motegi e ha rappresentato la 35\u00aa edizione del Gran Premio motociclistico del Giappone valida per il mondiale.\nNelle tre gare si sono imposti: Marc M\u00e1rquez in MotoGP, Thomas L\u00fcthi in Moto2 e Enea Bastianini in Moto3."}
{"id": "6124350", "revid": "1305772", "url": "https://it.wikipedia.org/wiki?curid=6124350", "title": "Tamara Apostolico", "text": "Biografia.\nGli inizi e le societ\u00e0 sportive rappresentate.\nDopo aver provato con il nuoto e la pallavolo, nel 2002 inizia a praticare l'atletica dedicandosi subito al lancio del disco con la Polisportiva Studentesca \"Arturo Malignani\" di Udine in cui resta fino al 2006. Nel biennio 2007-2008 gareggia per la Fondiaria SAI Atletica di Roma. Quindi indossa prima nel 2009-2010 i colori dell'Italgest Athletic Club di Milano. Poi nel 2011-2012 la stessa societ\u00e0 diventa Camelot ed infine il suo ultimo anno di tesseramento, il 2013, lo disputa con la maglia della medesima societ\u00e0 divenuta nel frattempo Bracco Atletica.\n2003-2006: i primi titoli italiani giovanili e i Mondiali allieve.\nNel biennio 2003-2004 della categoria cadette ha vinto il bronzo ('03) e l'oro ('04) ai campionati italiani under 16.\n\u00c8 la settima migliore italiana di sempre fra le cadette con la misura di 41,31 m (2004), distante dalla primatista Sydney Giampietro (44,91 m).\nNel biennio 2005-2006 della categoria allieve ha vinto entrambi i titoli nazionali under 18; il 2006 l'ha visto anche diventare campionessa giovanile agli italiani invernali di lanci ed inoltre ha gareggiato anche agli assoluti di Torino finendo in 12\u00aa posizione.\nNel 2005 partecipa al Festival olimpico della giovent\u00f9 europea tenutosi in Italia a Lignano Sabbiadoro, terminando in sesta posizione; poi gareggia in Marocco ai Mondiali allievi di Marrakech: chiudendo la qualificazione con la migliore misura di 41,31 m al 13\u00ba posto, restando prima delle escluse a soli 6 centimetri dall'ultima discobola ammessa alla finale, la turca Dilek Esmer 12\u00aa con 41,37 m.\nQuinta classificata nel 2006 alle Gymnasiadi di Salonicco (Grecia).\nCon una migliore misura da allieva di 49,36 m (2006) \u00e8 la seconda migliore italiana under 18 di sempre, dietro alla leader di categoria Maria Antonietta Basile (50,06 m).\n2007-2009: altri titoli italiani giovanili, il bronzo agli Europei juniores e i Mondiali juniores.\nDurante il biennio 2007-2008 nella categoria juniores, ha fatto due doppiette di titoli italiani, vincendo entrambi gli anni sia agli invernali di lanci che ai campionati under 20; inoltre \u00e8 giunta nona agli assoluti di Padova nel 2007.\nNello stesso anno vince la medaglia di bronzo agli Europei juniores di Hengelo nei Paesi Bassi: prima medaglia italiana nel lancio del disco agli Europei under 20.\n\u00c8 la seconda migliore italiana juniores di sempre con la misura di 52,21 m (2007), dietro la primatista Sandra Benedet (54,32 m).\nAi Mondiali juniores di Bydgoszcz in Polonia nel 2008 non riesce a qualificarsi per la finale.\n2009, medaglia d'oro ai nazionali invernali di lanci promesse e quarta assoluta; anche ai campionati italiani universitari ha terminato in quarta posizione, mentre agli assoluti di Milano ha vinto la medaglia di bronzo.\n2010-2013: il titolo italiano assoluto a Bressanone, gli Europei di Helsinki e il ritiro.\nNel 2010 si trasferisce ad allenarsi in Romania dove viene seguita dalla tecnica romena Nicoleta Grasu; ai campionati italiani promesse diventa vicecampionessa.\nNel 2011 si trasferisce ad allenarsi in Ungheria dove viene seguita dal tecnico magiaro Adri\u00e1n Annus; vince il titolo italiano promesse ed il bronzo agli assoluti di Torino; prende parte agli Europei under 23 di Ostrava (Repubblica Ceca) terminando al sesto posto.\nDetiene con 55,16 m (2011) la seconda migliore misura lanciata da una promessa italiana, a soli due centimetri dalla leader di categoria Maristella Bano (55,18 m).\nNel 2012 dopo aver vinto il suo primo ed unico titolo italiano assoluto a Bressanone (esattamente 3 metri davanti alla campionessa uscente Laura Bordignon, 58,62 m contro 55,62 m), indossa per la prima ed unica volta in carriera la maglia della Nazionale seniores in occasione degli Europei di Helsinki (Finlandia): si qualifica come unica italiana (Laura Bordignon fuori in qualificazione) per la finale che chiude in 12\u00aa posizione; l'ultimo precedente di un'altra atleta italiana finalista nel lancio del disco ai campionati continentali, risaliva a 22 anni prima: infatti era stato nell'edizione di Spalato 1990 con Agnese Maffeis che fin\u00ec nona.\nIl 12 maggio del 2012 (anno in cui ha stabilito le sue migliori dodici misure in carriera) in Croazia vincendo a Spalato la gara con la misura di 59,50 m \u00e8 diventata la quarta migliore discobola italiana seniores di sempre, distante dalla primatista nazionale Agnese Maffeis (63,66 m).\nConsiderate le cinque categorie nazionali (cadette, allieve, juniores, promesse, seniores) e la migliore misura lanciata in ogni categoria, \u00e8 la discobola italiana piazzata meglio di sempre: 7\u00aa cadette, 2\u00aa allieve, 2\u00aa juniores, 2\u00aa promesse e 4\u00aa seniores.\nNel 2013 ha disputato l'ultima annata sportiva tesserata con la Bracco Atletica; il 15 settembre ha disputato la sua ultima gara (come presente nella scheda-atleta nel sito ufficiale della Federazione Italiana di Atletica Leggera) finendo seconda a Gorizia con la misura di 40,72 m."}
{"id": "6124357", "revid": "110157", "url": "https://it.wikipedia.org/wiki?curid=6124357", "title": "The Cycle Is Complete", "text": "The Cycle Is Complete \u00e8 l'unico album solista del musicista canadese Bruce Palmer, gi\u00e0 bassista della formazione originale dei Buffalo Springfield. Fu pubblicato dall'etichetta discografica Verve Forecast Records nel febbraio del 1971.\nNella formazione che accompagna Palmer sono presenti alcuni membri dei Kaleidoscope: Chester Crill, Paul Lagos, Jeff Kaplan e Richard Aplan.\nMusicisti.\nNote aggiuntive"}
{"id": "6124362", "revid": "1340213", "url": "https://it.wikipedia.org/wiki?curid=6124362", "title": "Episodi di Graves (prima stagione)", "text": "La prima stagione della serie televisiva Graves, composta da 10 episodi, \u00e8 andata in onda negli Stati Uniti, sul network Epix dal 16 ottobre al 18 dicembre 2016. \nIn Italia ciascun episodio \u00e8 stato reso disponibile ogni luned\u00ec, a 24 ore dalla messa in onda americana, sul servizio on demand TIMvision."}
{"id": "6124366", "revid": "481666", "url": "https://it.wikipedia.org/wiki?curid=6124366", "title": "La 'cosa' da un altro mondo", "text": ""}
{"id": "6124387", "revid": "729019", "url": "https://it.wikipedia.org/wiki?curid=6124387", "title": "Arcipelago di Curzola", "text": "L'arcipelago di Curzola (in croato: \"Kor\u010dulansko oto\u010dje\"), chiamato localmente isole Skoji (\"otoci\" o \"oto\u010dje Skoji\"), da non confondere con le isole Curzolane di cui fa parte, \u00e8 un gruppo di 19 piccole isole e scogli nel canale di Sabbioncello (\"Pelje\u0161ki kanal\"), accanto alla punta orientale dell'isola di Curzola, tra porto Pedocchio, Pedoccio o Peocio (il porto della citt\u00e0 di Curzola) e punta Speo (\"rt Ra\u017enji\u0107\"). Amministrativamente appartengono tutte al comune della citt\u00e0 di Curzola, nella regione raguseo-narentana."}
{"id": "6124388", "revid": "309289", "url": "https://it.wikipedia.org/wiki?curid=6124388", "title": "Isole Skoji", "text": ""}
{"id": "6124389", "revid": "287204", "url": "https://it.wikipedia.org/wiki?curid=6124389", "title": "Henan Nanzi Paiqiu Dui 2015-2016", "text": "Questa voce raccoglie le informazioni riguardanti lo Henan Nanzi Paiqiu Dui nelle competizioni ufficiali della stagione 2015-2016.\nOrganigramma societario.\nArea direttiva\nArea tecnica\nArea sanitaria"}
{"id": "6124391", "revid": "599013", "url": "https://it.wikipedia.org/wiki?curid=6124391", "title": "Jens Martin St\u00f8ten", "text": "Carriera.\nAllenatore.\nDal 1985 al 1986, St\u00f8ten \u00e8 stato allenatore dello Jevnaker. Nel 1987 \u00e8 stato nello staff tecnico di Boye Skistad al Mj\u00f8ndalen. Dal 1990 al 1992, St\u00f8ten \u00e8 stato alla guida del Dr\u00f8bak/Frogn.\nDal 1995 al 1996, St\u00f8ten ha fatto ritorno allo Jevnaker, in 1. divisjon. Nel 1998 \u00e8 diventato assistente di Dag Vidar Kristoffersen allo Str\u00f8msgodset, subentrando al suo posto come allenatore dopo la doppia sfida di Coppa UEFA 1998-1999 persa contro l'Aston Villa. \u00c8 rimasto in carica anche per il campionato 1999, culminato con la retrocessione dello Str\u00f8msgodset in 1. divisjon.\nNel 2006 ha fatto ritorno al Dr\u00f8bak/Frogn.\nNel 2007 \u00e8 stato tecnico dell'\u00c5mot: successivamente, la squadra si \u00e8 fusa con altre societ\u00e0 per dare origine al Modum, di cui St\u00f8ten \u00e8 stato scelto come allenatore. Ha lasciato l'incarico al termine del campionato 2008, in cui la squadra \u00e8 retrocessa in 3. divisjon."}
{"id": "6124395", "revid": "1904508", "url": "https://it.wikipedia.org/wiki?curid=6124395", "title": "Wriothesley Russell, III duca di Bedford", "text": "Biografia.\nWriothesley Russell, nacque da Wriothesley Russell, II duca di Bedford e da sua moglie, Elizabeth Howland.\nSpos\u00f2 la figliastra di sua sorella, lady Anne Egerton, figlia del defunto Scroop Egerton, I duca di Bridgwater, il 22 aprile 1725.\nMor\u00ec nel 1732, all'et\u00e0 di 24 anni a La Coru\u00f1a, in Spagna, senza aver avuto eredi. Venne sepolto il 14 dicembre successivo nella \"Bedford Chapel\" della chiesa di St. Michael a Chenies, nel Buckinghamshire, ed i suoi titoli passarono a suo fratello John."}
{"id": "6124398", "revid": "1969207", "url": "https://it.wikipedia.org/wiki?curid=6124398", "title": "Sara Bonetta Forbes", "text": "Biografia.\nDiscendente di una nobile famiglia africana, rimase presto orfana in seguito ad un'incursione degli schiavisti del vicino regno di Dahomey. Catturata e tenuta in vita per il suo lignaggio secondo il costume locale di risparmiare gli individui di status sociale elevato, visse per qualche tempo alla corte del re Ghezo. Durante un incontro diplomatico tra il re e un capitano inglese, si decise che la bambina sarebbe stata donata agli inglesi. Poich\u00e9 il capitano aveva la facolt\u00e0 di dare nomi europei agli ex schiavi, la giovane venne chiamata Sara Bonetta Forbes. La Bonetta era la nave del capitano, mentre il cognome del capitano era appunto Forbes. Tutto l'equipaggio ammirava l'intelligenza viva e fuori dal comune della bambina, che all'epoca aveva poco pi\u00f9 di otto anni. Giunti a Londra, Sara Bonetta sapeva parlare fluentemente l'inglese e dopo un breve soggiorno a casa del capitano Forbes, venne presentata a palazzo. La regina stessa, alla quale venne presentata, fu affascinata dalla sua intelligenza e dalle sue maniere raffinate e educate, tanto da pagarle gli studi in una scuola religiosa e da adottarla come figlioccia.\nFu portata per lo studio di tutte le materie, in particolare per la musica. Ricevette una dignitosa educazione, come qualsiasi ragazza di buona famiglia inglese.\nMantenne buoni rapporti con la regina per tutta la vita, anche dopo il proprio trasferimento in Africa in seguito al matrimonio.\nIl matrimonio.\nNonostante la sua popolarit\u00e0 presso la corte e il suo rango, le venne imposto un matrimonio combinato con un facoltoso industriale africano, James Pinson Labulo Davies, matrimonio che Sara Bonetta non volle e al quale si ribell\u00f2 finch\u00e9 non intervenne la regina in persona. Dopo il matrimonio la coppia emigr\u00f2 in Africa, ma ci furono frequenti ritorni in Inghilterra. La coppia ebbe una figlia, a cui fu (per concessione della regina) dato il nome di Vittoria. La ragazza fu amata dalla monarca, che dimostr\u00f2 per lei un grande affetto. Come la madre, Victoria Davies fu portata per lo studio della musica. Inoltre, ebbe altri due figli.\nLa morte.\nMalata per anni, nonostante il viaggio a Madeira per garantirle un clima pi\u00f9 salutare, ebbe continui problemi di salute. Mor\u00ec per questo a Madeira, probabilmente per tubercolosi contratta per la sua debole salute.\nAveva 37 anni."}
{"id": "6124401", "revid": "2100199", "url": "https://it.wikipedia.org/wiki?curid=6124401", "title": "Abolfazl Jalili", "text": ""}
{"id": "6124405", "revid": "1343317", "url": "https://it.wikipedia.org/wiki?curid=6124405", "title": "Quesadillas", "text": ""}
{"id": "6124407", "revid": "22356", "url": "https://it.wikipedia.org/wiki?curid=6124407", "title": "Batodonoides", "text": "Il batodonoide (gen. Batodonoides) \u00e8 un mammifero estinto, appartenente agli insettivori. Visse nell'Eocene inferiore / medio (circa 53 - 42 milioni di anni fa) e i suoi resti fossili sono stati ritrovati in Nordamerica. Tra i suoi rappresentanti, vi \u00e8 una specie (B. vanhouteni) che \u00e8 considerata il pi\u00f9 piccolo mammifero mai vissuto.\nDescrizione.\nI rappresentanti del genere \"Batodonoides\" dovevano essere molto simili agli odierni toporagni, con un corpo minuscolo e un muso allungato. Le caratteristiche del cranio e della dentatura erano molto simili a quelle di altri insettivori tipici dell'Eocene, come \"Centetodon\". \"Batodonoides\", tuttavia, era caratterizzato da un insieme di caratteristiche della dentatura: il quarto premolare superiore sprovvisto di metacono e di cuspidi stilari, i trigonidi molto alti sui molari inferiori (con protoconidi e metaconidi fusi per gran parte della loro lunghezza, e i talonidi pi\u00f9 stretti dei trigonidi), il terzo molare inferiore pi\u00f9 piccolo del secondo. La taglia, inoltre, era davvero minuscola: solitamente i molari erano lunghi meno di un millimetro; si conosce una specie, \"B. vanhouteni\", che doveva essere lunga pochi centimetri e pesante poco pi\u00f9 di un grammo (Bloch et al., 1998). Questo animale potrebbe essere il pi\u00f9 piccolo mammifero mai vissuto.\nClassificazione.\nIl genere \"Batodonoides\" venne descritto per la prima volta nel 1976 da Novacek, sulla base di resti fossili trovati nella contea di San Diego (California). La specie tipo \u00e8 B. powayensis. Negli anni seguenti sono state trovate altre specie: \"B. walshi\" e \"B. rileyi\" della formazione Sespe della California, e \"B. vanhouteni\" dell'Eocene inferiore del Wyoming.\n\"Batodonoides\" \u00e8 un rappresentante dei geolabididi, un gruppo di mammiferi insettivori tipici dell'Eocene-Oligocene nordamericano, probabilmente imparentati con i ricci e le talpe. Un altro animale molto simile \u00e8 \"Centetodon\"."}
{"id": "6124408", "revid": "767487", "url": "https://it.wikipedia.org/wiki?curid=6124408", "title": "Fredric Fendrich", "text": "Carriera.\nFendrich \u00e8 nato e cresciuto nella citt\u00e0 svedese di J\u00f6nk\u00f6ping.\n\u00c8 uscito dal settore giovanile della principale squadra locale, lo J\u00f6nk\u00f6pings S\u00f6dra. Nel 2004, all'eta di 16 anni, ha debuttato in prima squadra quando questa ancora militava nel campionato di Division 2, che al tempo rappresentava il quarto gradino della piramide del calcio svedese. L'anno successivo ha centrato la promozione in seconda serie insieme alla squadra.\nDal 2006 al 2015 Fendrich ha giocato tutti e dieci i campionati disputati dallo J\u00f6nk\u00f6pings S\u00f6dra in Superettan. Proprio al termine della stagione 2015, la formazione allenata da Jimmy Thelin ha conquistato la promozione in Allsvenskan: Fendrich, rimasto l'unico in rosa ad aver militato in maglia verde nella Division 2 dell'epoca, ha potuto cos\u00ec debuttare nel massimo campionato nazionale, continuando a ricoprire il ruolo di centrocampista titolare nonch\u00e9 di vice capitano (dietro a Tommy Thelin)."}
{"id": "6124410", "revid": "834", "url": "https://it.wikipedia.org/wiki?curid=6124410", "title": "Romanatura", "text": ""}
{"id": "6124412", "revid": "117500849", "url": "https://it.wikipedia.org/wiki?curid=6124412", "title": "Episodi di Madam Secretary (terza stagione)", "text": "La terza stagione della serie televisiva Madam Secretary \u00e8 stata trasmessa negli Stati Uniti dalla CBS dal 2 ottobre 2016 al 21 maggio 2017.\nIn Italia, la stagione \u00e8 andata in onda dall'8 gennaio al 7 febbraio 2018 su Rai 2."}
{"id": "6124429", "revid": "1982", "url": "https://it.wikipedia.org/wiki?curid=6124429", "title": "San Dorligo della Valle-Dolina", "text": ""}
{"id": "6124434", "revid": "1086846", "url": "https://it.wikipedia.org/wiki?curid=6124434", "title": "Juventus Italia Football Club 1921-1922", "text": "Questa pagina raccoglie le informazioni riguardanti la Juventus Italia Football Club nelle competizioni ufficiali della stagione 1921-1922.\nStagione.\nNella stagione 1921-1922 la Juventus Italia disputa il girone C del campionato lombardo di Prima Categoria. Con i 5 punti ottenuti sul campo si \u00e8 posizionata al 2\u00ba posto in classifica.\nNella stessa stagione la Juventus Italia ha vinto il torneo di consolazione lombardo arrivando primo nel girone A con 13 punti in classifica, davanti al Saronno (9), al Casteggio (7), alla Trevigliese (6) e alla Pro Patria (5). \nBattendo in finale il Monza vinse il Torneo di Consolazione indetto dal Comitato Regionale Lombardo."}
{"id": "6124438", "revid": "110157", "url": "https://it.wikipedia.org/wiki?curid=6124438", "title": "Challenge Cup 2016-2017 (pallavolo femminile)", "text": "La Challenge Cup 2016-2017 si \u00e8 svolta dal 12 dicembre 2016 al 16 aprile 2017: al torneo hanno partecipato trentadue squadre di club europee e la vittoria finale \u00e8 andata per la seconda volta al .\nRegolamento.\nLe squadre hanno disputato sedicesimi di finale, ottavi di finale, quarti di finale, semifinali e finale, tutte giocate con gare di andata e ritorno (coi punteggi di 3-0 e 3-1 sono stati assegnati 3 punti alla squadra vincente e 0 a quella perdente, col punteggio di 3-2 sono stati assegnati 2 punti alla squadra vincente e 1 a quella perdente; in caso di parit\u00e0 di punti dopo le due partite \u00e8 stato disputato un golden set)."}
{"id": "6124443", "revid": "1543377", "url": "https://it.wikipedia.org/wiki?curid=6124443", "title": "Insane Decay of Mind", "text": "Insane Decay of Mind \u00e8 un videogioco horror in prima persona sviluppato da GoManga Interactive, un team indipendente italiano e pubblicato da Merge Games Ltd. e IV Productions, spin-off dell'avventura grafica \"\".\nIl gioco fa parte della raccolta 4StepsInVR, una raccolta di 4 videogiochi arcade compatibili con i dispositivi di realt\u00e0 virtuale e pubblicata su Steam col nome di \"Indie VR Boundle\".\nTrama.\nIl gioco, pur non essendo story-driven, viene collocato temporalmente tra il primo e il secondo atto di \", titolo ancora in sviluppo. Katherine Watson, la protagonista del gioco, si ritrova intrappolata nel labirinto della sua mente e deve trovare il modo di uscirne. Nel labirinto, si trovano diversi enigmi e nemici, che ostacoleranno l'odissea della protagonista. Il giocatore deve guidare Katherine attraverso una serie di 3 labirinti generati proceduralmente, ognuno pi\u00f9 grande e pieno di insidie del precedente.\nNemici.\nIl nemico principale del gioco \u00e8 l'Ombra, capace di assumere varie forme, ognuna delle quali rappresenta una paura o un aspetto del passato di Katherine:\nInoltre, il labirinto \u00e8 infestato anche dal Mostro del Labirinto, un'entit\u00e0 tentacolare che tender\u00e0 delle trappole al giocatore. Il Mostro del Labirinto \u00e8 anche responsabile di far cambiare la forma del labirinto al momento del Game over\nSviluppo.\nLo sviluppo \u00e8 iniziato subito dopo la conclusione dei lavori sul primo atto di \", alla fine del 2015. Il gioco viene pensato fin da subito per essere pienamente compatibile con i visori di realt\u00e0 virtuale, anche se mantiene la compatibilit\u00e0 con i monitor standard. Per rendere pi\u00f9 interessante il progetto, sono stati inoltre nascosti all'interno del gioco oltre 50 obiettivi nascosti, ognuno dei quali sbloccabile scoprendo un segreto sul passato di Katherine, raccontato nel gioco originale.\nIl gioco viene pubblicato dopo qualche mese e presentato ufficialmente alla settima edizione dello Svilupparty, la festa degli sviluppatori italiani."}
{"id": "6124444", "revid": "1543377", "url": "https://it.wikipedia.org/wiki?curid=6124444", "title": "Pocket Mortys", "text": "Pocket Mortys \u00e8 un videogioco di ruolo del 2016, sviluppato da Big Pixel Studios e pubblicato da Adult Swim, che ha per protagonisti i personaggi di \"Rick and Morty\". Le meccaniche del gioco sono una parodia del media franchise \"Pok\u00e9mon\". Il gioco, la cui distribuzione era inizialmente programmata per il 14 gennaio 2016, \u00e8 stato pubblicato con un giorno di anticipo.\nBasato sul concetto di multiverso descritto nell'episodio \"Incontri ravvicinati del Rick-tipo\", il decimo della prima stagione, il gioco utilizza uno stile e un concept similare ai giochi \"Pok\u00e9mon\", in cui catturare vari Morty selvatici e affrontare allenatori da altri universi, in forma aliena o versioni alternative di Rick e Jerry.\nModalit\u00e0 di gioco.\n\"Pocket Mortys\" \u00e8 un gioco in terza persona, con prospettiva dall'alto, e si compone di tre schermi fondamentali: un \"overworld\", in cui navigare con il personaggio protagonista; uno schermo di battaglia con vista laterale; e un'interfaccia a menu, in cui ogni giocatore configura i propri Morty, gli oggetti o le impostazioni di gioco.\nIl giocatore pu\u00f2 utilizzare i propri Morty per combattere contro altri Morty avversari. I Morty selvatici sono visibili sull\"'overworld\" e possono essere catturati utilizzando un \"chip manipolatore di Morty\". Le lotte con gli allenatori sono anch'esse visibili e implicano una lotta, senza via di fuga, contro un massimo di cinque Morty. Quando il giocatore incontra un Morty o un allenatore, lo schermo passa a una schermata di battaglia a turni, in cui appaiono i Morty impegnati nel combattimento. Durante la battaglia, il giocatore pu\u00f2 selezionare una mossa per il suo Morty da utilizzare nella lotta, usare un oggetto, cambiare il proprio Morty attivo, o (contro i Morty selvatici) tentare di fuggire. I Morty hanno dei punti vita (PV); quando i PV di un Morty sono ridotti a zero, esso rimane stordito e non pu\u00f2 pi\u00f9 combattere. Una volta che un Morty nemico viene sconfitto, il Morty del giocatore coinvolto nella battaglia riceve un certo numero di punti esperienza (EXP). Dopo aver accumulato abbastanza punti EXP, un Morty sale di livello. Si possono anche combinare due Morty dello stesso tipo per farli evolvere: queste evoluzioni influenzano le statistiche e le mosse apprese. Esistono infatti quattro tipi di Morty: di tipo normale, e gli altri tre corrispondenti ai simboli della morra cinese: sasso, carta e forbice.\nL'obiettivo finale del gioco \u00e8 quello di catturare tutti gli oltre 100 tipi di Morty, di livellarli e formare un team di Morty per combattere e sconfiggere il Consiglio dei Rick, che ha preso la \"pistola sparaportali\" a Rick, fino a che egli non si dimostrer\u00e0 degno di riaverla.\nAccoglienza.\nIl gioco ha ricevuto recensioni per lo pi\u00f9 favorevoli, guadagnando un punteggio di 73 su un massimo di 100 sul sito di recensioni Metacritic. \"PC Magazine\" ha dato al gioco un \"buon\" 3.5/5 e Kotaku ha dichiarato che il gioco \u00e8 stato \"splendido\". IGN invece non era cos\u00ec favorevole, dando al gioco un \"mediocre\" 5.5, affermando che il gioco \"manca di coesione\" e che era \"poco pi\u00f9 di un'imitazione diluita di \"Pok\u00e9mon\"\". HardcoreGamer, rispecchiando questo parere, ha dato al gioco 2.5/5."}
{"id": "6124445", "revid": "767487", "url": "https://it.wikipedia.org/wiki?curid=6124445", "title": "Fotballklubben Bod\u00f8/Glimt 1999", "text": "Questa voce raccoglie le informazioni riguardanti il Fotballklubben Bod\u00f8/Glimt nelle competizioni ufficiali della stagione 1999."}
{"id": "6124462", "revid": "584834", "url": "https://it.wikipedia.org/wiki?curid=6124462", "title": "Koper-Capodistria", "text": ""}
{"id": "6124464", "revid": "584834", "url": "https://it.wikipedia.org/wiki?curid=6124464", "title": "Piran-Pirano", "text": ""}
{"id": "6124465", "revid": "584834", "url": "https://it.wikipedia.org/wiki?curid=6124465", "title": "Ankaran-Ancarano", "text": ""}
{"id": "6124466", "revid": "287204", "url": "https://it.wikipedia.org/wiki?curid=6124466", "title": "William Bagot, III barone Bagot", "text": "Biografia.\nEra il figlio di William Bagot, II barone Bagot, e della sua seconda moglie, lady Louisa Legge, figlia di George Legge, III conte di Dartmouth. Bagot frequent\u00f2 la Charterhouse School, l'Eton College e al Magdalene College di Cambridge.\nCarriera.\nFu membro del Parlamento per Denbighshire (1835-1852). Nel 1834 fu nominato tenente colonnello della Staffordshire Yeomanry Cavalry, che ha comandato a partire dal 1854. Nel 1856 succedette al padre come barone, entrando successivamente alla Camera dei lord. Serv\u00ec nelle amministrazioni conservatrici del conte di Derby e di Benjamin Disraeli come lord in waiting (1866-1868 e 1874-1880). Oltre alla sua carriera politica \u00e8 stato Gentleman of the Bedchamber del principe consorte Alberto (1858-1859).\nMatrimonio.\nSpos\u00f2, il 13 agosto 1851 a Londra, Lucia Agar-Ellis (9 gennaio 1827-22 gennaio 1895), figlia di George Agar-Ellis, I barone Dover. Ebbero sette figli:\nMorte.\nMor\u00ec il 19 gennaio 1887 a Londra."}
{"id": "6124467", "revid": "584834", "url": "https://it.wikipedia.org/wiki?curid=6124467", "title": "Izola-Isola", "text": ""}
{"id": "6124469", "revid": "88740", "url": "https://it.wikipedia.org/wiki?curid=6124469", "title": "McGuinness", "text": ""}
{"id": "6124470", "revid": "729019", "url": "https://it.wikipedia.org/wiki?curid=6124470", "title": "Football Club Canavese 2008-2009", "text": "Questa voce raccoglie le informazioni riguardanti il Football Club Canavese nelle competizioni ufficiali della stagione 2008-2009."}
{"id": "6124474", "revid": "767487", "url": "https://it.wikipedia.org/wiki?curid=6124474", "title": "The Infiltrator (film 2016)", "text": "The Infiltrator \u00e8 un film del 2016 diretto da Brad Furman con protagonista Bryan Cranston ispirato alla vera storia di Robert Mazur, agente speciale dello U.S. Customs Service che negli anni ottanta si infiltr\u00f2 nell'organizzazione criminale del signore della droga colombiano Pablo Escobar per smascherare il sistema di riciclaggio del denaro sporco.\nTrama.\nL'agente federale Robert Mazur lavora sotto copertura, insieme al collega Emir Abreu e all'agente Kathy Etz, per infiltrarsi nel traffico di droga di Pablo Escobar. Mazur riesce a stringere amicizia con Roberto Alcaino, uomo di fiducia di Escobar.\nDistribuzione.\nIl film \u00e8 stato distribuito nelle sale cinematografiche statunitensi il 16 settembre 2016."}
{"id": "6124484", "revid": "125754267", "url": "https://it.wikipedia.org/wiki?curid=6124484", "title": "Elisa Balsamo", "text": "Velocista, su strada nel 2016 a Doha si \u00e8 laureata campionessa del mondo in linea nella categoria Juniores. Attiva tra le Elite dal 2017, nel 2020 ha vinto il titolo europeo in linea Under-23 e nel 2021 si \u00e8 laureata campionessa del mondo Elite durante i mondiali disputati nelle Fiandre. Attiva anche su pista, vanta in palmar\u00e8s da Elite un argento e tre bronzi ai mondiali, oltre a quattro titoli europei e all'oro nell'inseguimento a squadre ai Giochi europei 2019.\nCarriera.\nNata a Cuneo, fin dalla categoria Juniores dimostra una notevole poliedricit\u00e0 che le permette di vincere sia su strada che in pista. Proprio su pista nel 2015 vince il titolo mondiale dello scratch, mentre nel 2016 fa suoi i titoli iridati dell'omnium e dell'inseguimento a squadre Juniores, oltre al titolo europeo Elite nell'inseguimento a squadre in quartetto con Simona Frapporti, Tatiana Guderzo e Silvia Valsecchi.\nProtagonista anche su strada, sempre nel 2016, dopo il secondo posto alla Gand-Wevelgem di categoria, vince il campionato italiano su strada e arriva seconda nella gara in linea Juniores dei campionati europei di Plumelec, preceduta da Liane Lippert. Il 14 ottobre 2016 conquista quindi il titolo mondiale in linea Juniores a Doha, imponendosi in una volata di una cinquantina di atlete, grazie al notevole spunto di velocit\u00e0, al termine di una gara di 74,5 km.\nForte del titolo mondiale appena ottenuto, debutta tra le Elite nella stagione 2017 con la stessa Valcar-PBM, formazione che fa anch'essa il suo esordio tra le squadre UCI Women's. Nel 2018 ottiene le prime vittorie su strada nella categoria, aggiudicandosi l'Omloop van Borsele in aprile e il Gran Premio Bruno Beghelli in ottobre; si classifica inoltre terza in volata alla Prudential RideLondon Classique, gara in linea del calendario World Tour, battuta dalle esperte Kirsten Wild e Marianne Vos. Su pista \u00e8 invece campionessa europea Under-23 di inseguimento a squadre, e argento Elite di specialit\u00e0."}
{"id": "6124491", "revid": "371529", "url": "https://it.wikipedia.org/wiki?curid=6124491", "title": "Funky Drummer", "text": "Funky Drummer \u00e8 un brano musicale scritto ed eseguito da James Brown. Venne pubblicato in due parti su singolo nel marzo 1970, ed \u00e8 considerato un brano di importanza seminale per lo sviluppo del genere funk e Hip hop. La parte di batteria, suonata da Clyde Stubblefield, \u00e8 una delle pi\u00f9 campionate nella storia del rap.\nIl brano.\nLa canzone venne incisa in studio il 20 novembre 1969 a Cincinnati (Ohio). Pubblicata su singolo dalla King Records nel marzo 1970, raggiunse la posizione numero 20 nella classifica R&amp;B e la 51 nella Billboard Hot 100, e non venne pubblicata su album fino al 1986 quando fu inclusa nella compilation \"In the Jungle Groove\".\nIl pezzo prese forma da un'estesa jam session nella quale la band stava improvvisando con diversi strumenti. Gli interventi vocali di Brown in \"Funky Drummer\" sono sporadici e declamatori, trattandosi in gran parte di incoraggiamenti ai vari musicisti, come la celebre introduzione all'assolo di batteria di Stubblefield: \"\u00abYou don't have to do no soloing, brother, just keep what you got... Don't turn it loose, 'cause it's a mother\u00bb\".\nAdattamenti moderni.\nSin dai primi anni ottanta, la parte di batteria in \"Funky Drummer\" \u00e8 stata tra le pi\u00f9 campionate nella storia della musica tanto da diventare una sorta di clich\u00e9 musicale. Riscoperta da Hank Shocklee dei The Bomb Squad mentre stavano creando dei missaggi per dei pezzi dei Public Enemy nei primi ottanta, \u00e8 stata utilizzata da moltissimi gruppi hip hop e rapper, inclusi Run-D.M.C., N.W.A, Dr. Dre, Raekwon, LL Cool J, The Beastie Boys e Boogie Down Productions."}
{"id": "6124495", "revid": "71155", "url": "https://it.wikipedia.org/wiki?curid=6124495", "title": "McGuire", "text": ""}
{"id": "6124501", "revid": "484362", "url": "https://it.wikipedia.org/wiki?curid=6124501", "title": "Governo Personale di Carlo I", "text": ""}
{"id": "6124529", "revid": "716642", "url": "https://it.wikipedia.org/wiki?curid=6124529", "title": "Unione Sportiva Itala San Marco 2008-2009", "text": "Questa pagina raccoglie le informazioni riguardanti l'Unione Sportiva Itala San Marco nelle competizioni ufficiali della stagione 2008-2009."}
{"id": "6124535", "revid": "484362", "url": "https://it.wikipedia.org/wiki?curid=6124535", "title": "Tirannia degli undici anni", "text": ""}
{"id": "6124540", "revid": "72396", "url": "https://it.wikipedia.org/wiki?curid=6124540", "title": "Samuel Zopfi", "text": ""}
{"id": "6124548", "revid": "46291", "url": "https://it.wikipedia.org/wiki?curid=6124548", "title": "Euphorbia damarana", "text": "Euphorbia damarana \u00e8 una pianta della famiglia Euphorbiaceae, diffusa in Angola, Namibia e Sudafrica.\nSi tratta di una pianta velenosa, la cui linfa viene usata dai boscimani per realizzare frecce avvelenate usate per la caccia."}
{"id": "6124551", "revid": "767487", "url": "https://it.wikipedia.org/wiki?curid=6124551", "title": "Baby Boss", "text": "Baby Boss (\"The Boss Baby\") \u00e8 un film d'animazione del 2017 diretto da Tom McGrath, tratto dall'omonimo romanzo del 2010 di Marla Frazee.\nTrama.\nLa vita di Tim, un ragazzino di 7 anni, \u00e8 perfetta pi\u00f9 che mai, grazie alla sua fantasia e alla totale attenzione dei suoi genitori che giocano sempre insieme a lui, ma tutto cambia quando un giorno da un taxi arriva il nuovo fratellino di Tim, che gli ruba progressivamente tutte le attenzioni dei genitori. Tim per\u00f2 si accorge che il neonato \u00e8 strano, a cominciare dal vestire da adulto, e scopre che il fratellino sa gi\u00e0 parlare e ragiona come un adulto e che \u00e8 un boss di un'agenzia che si occupa di smistare i bambini con una missione da compiere. Dopo che Tim \u00e8 stato messo in punizione perch\u00e9 i genitori pensano che voglia fare del male al neonato, il boss raggiunge il bambino e i due concordano di far finta di andare d'accordo, in modo che Tim possa venir liberato e possa quindi aiutare il piccolo a svolgere la sua missione.\nIl boss proviene da una macchina universale dell'azienda Baby Corp, il luogo dove tutti i bambini vengono controllati e in base ad un test viene deciso se spedirli ad una famiglia o in \"direzione\": nello specifico i bambini che si occupano della direzione non crescono mai fisicamente, pur avendo una mente adulta, perch\u00e9 ricevono un latte particolare. Il boss spiega che da tempo gli animali domestici, e soprattutto i cani, stanno sostituendo i neonati e il suo compito \u00e8 scoprire il nuovo prodotto dell'azienda \"Puppy Co.\", un'azienda che alleva animali, dove lavorano anche i genitori di Tim, e il \"boss\" deve scoprire quale cucciolo sar\u00e0 lanciato dalla Puppy Co. A rischio di vincere la concorrenza sulla Baby Corp. In caso di riuscita il bambino potr\u00e0 lasciare la famiglia di Tim e prendere un posto d'onore nella sua azienda, ottenendo una promozione; in caso di fallimento, il boss sarebbe licenziato e privato del latte della Baby Corp, per cui diventerebbe un bambino normale e rimarrebbe a casa di Tim, con disappunto del fratello.\nI due chiedono ai genitori di andare con loro alla sede della Puppy Co e si infiltrano nella zona segreta, trovando il fascicolo del nuovo prodotto, ma scoprendo poi che si trattava di un'imboscata. Vengono catturati dal direttore dell'azienda, Francis, che si presenta come il mentore del piccolo boss: Francis era un neonato della direzione, al vertice dell'agenzia, ma un giorno scopr\u00ec di essere intollerante al lattosio e quindi la superformula cess\u00f2 di funzionare su lui, portandolo a crescere; venne quindi licenziato, reso un neonato normale e spedito ad una famiglia. Ora vuole vendicarsi dell'azienda mettendo sul mercato il \"semprecucciolo\", un cane che lui ha ottenuto trattando dei cani con la superformula, per cui rimane cucciolo a vita e sostituir\u00e0 i neonati per sempre.\nPer mantenere il segreto,il direttore dell'agenzia manda il suo fratello adottivo e scagnozzo Eugene a far loro da babysitter, mentre i genitori di Tim si recano con Francis a Las Vegas per l'annuncio del nuovo prodotto. Privato da Francis del latte della Baby Corp, il boss comincia a comportarsi da neonato normale e a diventare un impaccio per Tim a livello di comunicazione, nonostante questo i due bambini riescono a sbarazzarsi dell'uomo e raggiungono l'aeroporto, ma non riescono a raggiungere in tempo l'aereo, che decolla. Tim incolpa il boss di aver perso tempo, quest'ultimo accusa Tim di non capire nulla del lavoro e i due si separano. Per\u00f2 pi\u00f9 tardi il boss ritorna e i due raggiungono Las Vegas, spacciandosi per un adulto, per completare la missione. Il direttore annuncia il suo nuovo prodotto e la folla ne va subito pazza, ma Tim e il boss si liberano del \"babysitter\" e fermano il direttore, che si prepara a far lanciare il missile del suo prodotto con dentro tutti i cuccioli resi eterni dal latte speciale. Francis Francis, dopo uno scontro con i due bambini, cade nella pozione e ridiventa neonato, ed Eugene lo porta via con la promessa di crescerlo meglio.\nIl boss, sempre privato della sua formula (che deve assumere alcune volte durante il giorno per preservare la sua forma) sta per\u00f2 per rimanere intrappolato nel razzo, ma Tim riesce a salvarlo. I due, completata la missione, si separano di nuovo ognuno per la propria strada e i bambini della Baby Corp rimuovono dai coniugi Templeton tutti i ricordi che riguardano il secondo figlio, Tim riavr\u00e0 le attenzioni dei genitori e il boss avr\u00e0 il posto d'onore. Un giorno per\u00f2 il boss, che sente la mancanza del ragazzino, riceve una lettera da Tim che gli dice che gli vuole bene. Il neonato decide cos\u00ec di autospedirsi nel tubo della famiglia, licenziandosi e tornando cos\u00ec da Tim.\nI due crescono felici e anni dopo Tim racconta la sua storia alla propria figlia, che \u00e8 in attesa della sua sorellina, e lei nota nella sala dei bambini che anche la nuova bambina \u00e8 una boss dell'agenzia.\nCitazioni e riferimenti.\nNel film sono presenti numerose citazioni alla trilogia cinematografica de \"Il Signore degli Anelli\". Il mago della sveglia, infatti, riprende due frasi di Gandalf: la prima quando esclama \u00abNon possono passare!\u00bb (detta dallo stregone quando abbatte il ponte di Khazad-d\u00fbm contro il Balrog), mentre la seconda quando, rinchiuso in cella assieme a Tim esclama \u00abVolate, sciocchi!\u00bb (in originale: \u00abFly, you fool!\u00bb, resa in italiano ne \"La Compagnia dell'Anello\" con \u00abFuggite, sciocchi!\u00bb), urlata dall'Istar al resto della Compagnia quando precipita assieme al Flagello di Durin. Infine, quando Francis cattura i due fratelli e si impossessa della formula della giovinezza della Baby Corp dice \u00ab\u00c8 mia! \u00c8 mia! \u00c8 tutta mia!\u00bb, frase ripetuta da Gollum e Bilbo Baggins in riferimento all'Anello del Potere.\nIn una scena Baby Boss impugna un giocattolo raffigurante il robot Voltron (nella sua versione originale), riferimento chiaro al famoso mecha degli anni '80 recentemente riadattato dalla stessa Dreamworks con il nome di \"Voltron Legendary Defenders\u201d.\nAll'inizio del film i genitori di Tim cantano al figlio la sua canzone preferita, \"Blackbird\" dei Beatles. Pi\u00f9 tardi Tim, sentendo cantare la canzone dal Baby Boss dice che i suoi genitori l'hanno scritta per lui, e il bambino risponde: \"Perch\u00e9? I tuoi genitori sono per caso Lennon e McCartney?\", facendo riferimento proprio a John Lennon e Paul McCartney, la coppia alla quale \u00e8 accreditata la maggior parte delle canzoni dei Beatles, tra cui anche \"Blackbird\" appunto. La canzone si sentir\u00e0 pi\u00f9 volte nel corso del film.\nLa scena in cui a Las Vegas Ted e Tim cercano di impossessarsi del fascicolo contenente i segreti del nuovo cucciolo Puppy Co. \u00e8 un riferimento a \"I Predatori dell'Arca Perduta\": Baby Boss soppesa il fascicolo da sostituire mentre Tim resta in attesa come il personaggio interpretato da \"Alfred Molina\". Quando pensano di essere riusciti nell'impresa, la trappola scatta facendo rotolare un'enorme biglia.\nUn altro omaggio viene fatto al drink Long Island Iced Tea quando dopo essersi fatti dare il passaggio da delle ragazze, Tim getta via il drink dicendo che non ama il \"t\u00e8 freddo\". L'antagonista secondario Eugene Francis, inoltre, per fermare i bambini durante il piano di suo fratello, si spaccia per una tata \"praticamente perfetta sotto ogni aspetto\" omaggiando il personaggio di Mary Poppins. \u00c8 presente anche una scena in cui scende dal cielo con un ombrello.\nDistribuzione.\nIl film \u00e8 stato distribuito nelle sale cinematografiche statunitensi il 31 marzo 2017, mentre in Italia \u00e8 uscito nelle sale il 20 aprile dello stesso anno.\nAccoglienza.\nIncassi.\nIl film ha incassato 528 milioni di dollari nel mondo, di cui 175 milioni nel Nord America e quasi 352,9 milioni nel resto del mondo.\nCritica.\nIl film ha ricevuto pareri misti da parte della critica. Su Rotten Tomatoes ha una percentuale del gradimento del 52% con un voto medio di 5,5/10 basato su 170 critiche, il consenso critico implica: \u201cIl cast di talento di \"Baby Boss\", i suoi barlumi di arguzia e i suoi sprazzi di inventiva visiva non sono in grado di compensare una premessa sottile e una volont\u00e0 deludente di accontentarsi di battute da sballo.\u201d Su Metacritic ha un punteggio del 50 su 100 basato su 32 recensioni che indica come \u201crecensioni miste o medie\u201d.\nSequel.\nNel maggio 2017 la Universal Pictures e la Dreamworks annunciano la realizzazione di un sequel, il quale \u00e8 stato distribuito a partire dal 26 marzo 2021; in pi\u00f9 Alec Baldwin ha ripreso il suo ruolo.\nSerie animata.\nNel 2018, DreamWorks Animation ha lanciato su Netflix, una serie televisiva animata che si considera una sorta di sequel del film, titolata \"Baby Boss - Di nuovo in affari\"."}
{"id": "6124556", "revid": "287204", "url": "https://it.wikipedia.org/wiki?curid=6124556", "title": "Magari oppure no (singolo)", "text": "Magari oppure no \u00e8 un brano musicale scritto da Daniele Coro e Federica Camba, e interpretato da quest'ultima per il suo album di debutto \"Magari oppure no\".\nIl brano.\n\"Magari oppure no\" \u00e8 stato presentato da Federica Camba durante la puntata del 30 gennaio 2010 del talent show \"Amici di Maria De Filippi\". Il brano \u00e8 stato reso disponibile come singolo per il download digitale e per l'airplay radiofonico a partire dal 15 gennaio 2010.\nIl video.\nIl video musicale prodotto per \"Magari oppure no\" \u00e8 stato girato nello studio in cui si registra il brano.\nIl video viene rilasciato il 10 dicembre 2010 sul canale Youtube della cantante, raccogliendo oltre 190.000 visualizzazioni."}
{"id": "6124557", "revid": "1543377", "url": "https://it.wikipedia.org/wiki?curid=6124557", "title": "Il mondo perduto del Kalahari", "text": "Il mondo perduto del Kalahari (\"The Lost World of the Kalahari\") \u00e8 un libro scritto dallo scrittore londinese Laurens van der Post nel 1958: \u00e8 considerato un classico in ambito antropologico.\nDa bambino, l'autore aveva fatto un voto, promettendo di trovare gli ultimi esseri umani primordiali rimasti in Africa, i boscimani, reputati vivere ancora all'et\u00e0 della pietra. Nel 1956 quindi fece una spedizione nel deserto Kalahari, in Africa, svolta al fine di conoscere il popolo San, traendone un programma per la BBC, \"The Lost World of Kalahari\", da cui poi nacque il libro, in cui racconta la propria testimonianza del viaggio.\nLa continuazione del suo viaggio tra i boscimani \u00e8 raccontata nel successivo libro \"Il cuore del cacciatore\" (\"The Heart of the Hunter\"), 1961, trad. Francesco Francis, disegni di Maurice Wilson, Milano: Adelphi, 2019."}
{"id": "6124564", "revid": "729019", "url": "https://it.wikipedia.org/wiki?curid=6124564", "title": "Unione Sportiva Ivrea Calcio 2008-2009", "text": "Questa pagina raccoglie le informazioni riguardanti l'Unione Sportiva Ivrea Calcio nelle competizioni ufficiali della stagione 2008-2009."}
{"id": "6124566", "revid": "1718925", "url": "https://it.wikipedia.org/wiki?curid=6124566", "title": "Prince Ea", "text": "Dopo essersi laureato, ha iniziato la propria carriera come cantante rap, ispirandosi a Immortal Technique e Canibus. \nPrince Ea \u00e8 il fondatore del movimento \"Make S.M.A.R.T. Cool\" finalizzato alla promozione dell'intelligenza, del libero pensiero, dell'unione e della creativit\u00e0 nella musica e nella cultura rap ed hip hop.\nDall'anno 2014 Prince Ea ha iniziato a creare film e contenuti scritti e parlati di tipo motivazionale e d'ispirazione. I suoi videoclip si occupano di preservazione dell'ambiente, di spiritualit\u00e0, di uguaglianza tra le diverse etnie, del rinnovamento delle istituzioni scolastiche e del rapporto tra la vita privata e la vita lavorativa; il suo canale YouTube ha ricevuto oltre 160 milioni di visualizzazioni. Prince Ea attribuisce il proprio cambiamento di prospettiva dall'ispirazione di antichi testi come Tao Te Ching e Bhagavadg\u012bt\u0101.\nBiografia.\n\u00c8 nato il 16 settembre 1988 a St. Louis nello Stato americano del Missouri, il pi\u00f9 giovane di tre fratelli. Anche dopo l'inizio della sua carriera ha continuato a risiedere nella sua citt\u00e0 natale. Si \u00e8 laureato \"magna cum laude\" in antropologia presso l'Universit\u00e0 del Missouri, a St. Louis.\nDopo la laurea, ha iniziato a lavorare come cantante rap con lo pseudonimo di \"Prince Ea\", che trae ispirazione dalla mitologia babilonese e significa \"Principe della Terra\" .\nCitazioni.\n\"\"\u00c8 stato cos\u00ec tanto che ho smesso di fare musica e ho deciso che volevo semplicemente essere felice. Questo \u00e8 quando ho iniziato a leggere testi antichi e moderni sulla spiritualit\u00e0. Sono rimasto affascinato da tutto, dalla Baghavad Gita al Tao te Ching. Attraverso la letteratura e l'introspezione mi sono reso conto che il \"fare\" non mi render\u00e0 mai felice, \u00e8 solo nell' '\"essere\" che sorgono felicit\u00e0 e pace.\"\"\n\"Era del numero limitato di respiri che ognuno di noi deve fare su questo pianeta. Questa consapevolezza della brevit\u00e0 della vita mi ha portato a creare il contenuto che produco ora. Sono grato per ogni momento, ogni miracolo irripetibile, e mentre sono qui voglio raggiungere ogni singolo cuore del pianeta per mostrare loro che nel nostro cuore siamo Amore, siamo liberi e siamo uno.\"\n\"\"Nato e cresciuto nella parte nord di St. Louis nel Missouri, mi sono laureato in Magna Cum Laude con una borsa di studio all'Universit\u00e0 del Missouri St. Louis, con una laurea in antropologia. Oltre un decennio fa, stavo facendo musica con grandi ambizioni di ottenere rispetto, essere stato nominato il miglior rapper di tutti i tempi e esibirmi di fronte a migliaia di fan. Questa ricerca egoica ha causato molta sofferenza. Ho iniziato a confrontarmi con altri musicisti che erano \"pi\u00f9 avanti\" di me e questo ha causato molto dolore interno.\"\""}
{"id": "6124571", "revid": "446353", "url": "https://it.wikipedia.org/wiki?curid=6124571", "title": "Asanagi", "text": "Lo , sino al 1\u00ba agosto 1928 denominato , \u00e8 stato un cacciatorpediniere della Marina imperiale giapponese, sesta unit\u00e0 della classe Kamikaze. Fu varato nell'aprile 1924 dal cantiere navale di Fujinagata, a Osaka.\nMembro della 29\u00aa Divisione cacciatorpediniere, appoggi\u00f2 l'occupazione delle isole Gilbert e la conquista di Wake, di Rabaul e di Lae-Salamaua. Dopo una marginale partecipazione alla battaglia del Mar dei Coralli (4-8 maggio 1942), inizi\u00f2 a operare da Rabaul e rimase danneggiato a fine luglio dopo aver urtato una scogliera: torn\u00f2 in servizio a settembre e sino all'aprile 1943 rimase alla base atollina di Truk, impegnato in pattugliamenti e vigilanza del traffico navale. Nei mesi seguenti pass\u00f2 a proteggere convogli in rotta per Yokosuka, Saipan, le isole Palau, Truk e increment\u00f2 l'artiglieria contraerea di bordo. Impegnato dal principio del 1944 sulla rotta Yokosuka-Saipan per scortare i convogli che freneticamente portavano rinforzi all'isola, rimase vittima del sommergibile il 22 maggio, molto a ovest di Chichi-jima.\nCaratteristiche.\nLo \"Asanagi\" presentava una lunghezza fuori tutto di 102,56 metri, una larghezza massima di 9,14 metri e un pescaggio di 3,05 metri; il dislocamento era di tonnellate, la stazza a pieno carico raggiungeva le tonnellate. L'impianto propulsore era composto da quattro caldaie Kampon, due turbine a ingranaggi a vapore Parsons, due alberi motore dotati di elica: sviluppava una potenza di \u00a0shp e consentiva una velocit\u00e0 massima di 37,2 nodi. La scorta di carburante era di 420 tonnellate di olio combustibile, che garantiva un'autonomia massima di miglia alla velocit\u00e0 di 14 nodi (circa chilometri a 26,6\u00a0km/h). L'armamento, distribuito lungo l'asse longitudinale dello scafo, era composto da quattro cannoni Type 3 da 120\u00a0mm lunghi 45 calibri (L/45), piazzati su piedistalli e con propria scudatura, e da tre impianti binati di tubi lanciasiluri Type 6 da 533\u00a0mm a brandeggio elettrico. Erano poi disponibili due mitragliatrici leggere Lewis da 7,7\u00a0mm, venti mine, un apparato di sminamento e, a differenza degli altri esemplari, anche due lanciatori di bombe di profondit\u00e0 Type 81 ai lati della poppa. L'equipaggio contava 148 uomini.\nNel 1939 lo \"Asanagi\" sub\u00ec l'unica modifica prima della guerra: imbarc\u00f2 a poppa altri due apparati Type 81 (uno per lato) assieme a diciotto ordigni.\nServizio operativo.\nCostruzione.\nIl cacciatorpediniere \"Asanagi\" fu ordinato nell'anno fiscale edito dal governo giapponese nel 1923, inizialmente indicato come \"cacciatorpediniere Numero 15\" (in lingua giapponese \"15-G\u014d kuchikukan\"). La sua chiglia fu impostata nel cantiere navale gestito dalla Fujinagata, a Osaka, il 5 marzo 1923 e il varo avvenne il 21 aprile 1924; fu completato il 29 dicembre dello stesso anno e il 1\u00ba agosto 1928 assunse il suo nome definitivo, avendo la Marina imperiale abbandonato alla data il sistema di nomenclatura del naviglio leggero con soli numeri.\n1941-1942.\nTra il 1940 e il 1941 lo \"Asanagi\", allora al comando del capitano di corvetta K\u014dhei Hanami, fu assegnato alla 29\u00aa Divisione cacciatorpediniere con i gemelli \"Oite\" (nave ammiraglia), e \"Yunagi\"; la divisione dipendeva dalla 6\u00aa Squadriglia del contrammiraglio Sadamichi Kajioka, che a sua volta era agli ordini della 4\u00aa Flotta del viceammiraglio Shigeyoshi Inoue. Il 29 novembre lo \"Asanagi\" segu\u00ec la divisione d'appartenenza e il resto dello squadrone dalla base aeronavale di Truk, dove si trovavano, sino alla rada dell'atollo Kwajalein, raggiunta il 3 dicembre. Qui fu organizzata la forza d'invasione per l'Isola di Wake, ma lo \"Asanagi\" e lo \"Yunagi\" furono distaccati e destinati a supportare l'occupazione delle isole Gilbert, possedimento britannico indifeso. L'8 dicembre, in concomitanza con l'attacco di Pearl Harbor, i due cacciatorpediniere partirono con una piccola flottiglia di mezzi ausiliari e durante il 10 vigilarono sulla facile conquista delle Gilbert. Rientrarono dunque a Kwajalein e raggiunsero il resto della 29\u00aa Divisione, partecipando al secondo e riuscito tentativo di occupare l'isola. Il 31 dicembre la divisione al completo scort\u00f2 un convoglio sino a Truk e dal 3 gennaio 1942 fu incaricata di pattugliare le acque circostanti e fornire protezione all'intenso traffico navale. Il 13 gennaio lo \"Asanagi\" e i gemelli affiancarono l'incrociatore leggero e il cacciatorpediniere per accompagnare la nave appoggio idrovolanti \"Kiyokawa Maru\", due trasporti e un'unit\u00e0 ausiliare a Woleai, dove il 15 si assembl\u00f2 la forza d'invasione per Rabaul: tale porto fu occupato il 23 gennaio e per una settimana circa lo \"Asanagi\" e le navi sorelle ne controllarono gli accessi. Il 9 febbraio lo \"Asanagi\" appoggi\u00f2 lo sbarco a Gasmata, sulla costa meridionale della Nuova Britannia e l'8 fu con la forza navale che occup\u00f2 Lae e Salamaua, nella Nuova Guinea nord-orientale. Due giorni pi\u00f9 tardi rimase coinvolto in una massiccia incursione aeronavale, lanciata da due portaerei statunitensi, e fu mitragliato numerose volte: accus\u00f2 danni superficiali, diciotto morti e quarantasette feriti e si port\u00f2 subito a Rabaul dove ricevette interventi provvisori. Segu\u00ec poi lo \"Yubari\" fino a Truk (25 marzo) e il giorno dopo salp\u00f2 alla volta di Sasebo, che tocc\u00f2 il 1\u00ba aprile; fu subito ormeggiato e sottoposto a raddobbo.\nIl 23 aprile lo \"Asanagi\" pot\u00e9 ripartire e tornare sei giorni pi\u00f9 tardi a Truk, dove fu subito aggregato alla scorta del convoglio d'invasione per Port Moresby, punto fondamentale dell'operazione Mo. Fece cos\u00ec una fugace apparizione nella battaglia del Mar dei Coralli, senza per\u00f2 ingaggiare navi o velivoli nemici e rientrando nel corso del 7 maggio a Truk con il convoglio, su ordine del viceammiraglio Inoue. Spostatosi a Rabaul, ne part\u00ec il 13 maggio di scorta all'incrociatore leggero , ammiraglia della flotta, sino a Truk: da qui prosegu\u00ec da solo per Sasebo, dove dal 18 maggio rimase in revisione. Durante i lavori il cannone poppiero numero 4 da 120\u00a0mm, l'apparato lanciasiluri pi\u00f9 arretrato e le mitragliatrici da 7,7\u00a0mm furono sbarcati per fare spazio a sei o dieci cannoni Type 96 da 25\u00a0mm L/60, suddivisi in tre/cinque installazioni doppie. Il 10 luglio la 6\u00aa Squadriglia fu disattivata e lo \"Asanagi\", con il resto della sua divisione, pass\u00f2 agli ordini della 2\u00aa Divisione di scorta sottoposta sempre alla 4\u00aa Flotta. Il giorno successivo lasci\u00f2 il Giappone e si ferm\u00f2 il 18 (dopo una tappa a Saipan) a Rabaul, da dove salp\u00f2 il 21 assieme al gruppo d'invasione per Buna. Il 26 caric\u00f2 a bordo un reparto di fanteria e lo rec\u00f2 alla testa di ponte: la missione fu complicata da un attacco aereo e, nel corso delle manovre evasive, lo \"Asanagi\" frantum\u00f2 una scogliera di corallo. Rientr\u00f2 a Rabaul e il 31 part\u00ec per Truk, dove dal 3 agosto ricevette riparazioni provvisorie; il 19 salp\u00f2 assieme a un convoglio e giunse a Yokosuka il 23, dove fu messo in bacino di carenaggio. Torn\u00f2 operativo a fine settembre e il 27 part\u00ec di scorta a un convoglio, che fece tappa a Saipan e infine a Rabaul il 10 ottobre: qui pass\u00f2 agli ordini del capitano di corvetta Sh\u016bichi Otsuji. Richiamato a Truk, a partire dal 14 ottobre lo \"Asanagi\" oper\u00f2 da questa base in difesa del traffico navale nel Pacifico centrale (isole Marianne, Caroline, Marshall e complet\u00f2 anche vari pattugliamenti.\n1943.\nIl 1\u00ba aprile 1943 la 29\u00aa fu sciolta e lo \"Asanagi\" rispose da allora agli ordini diretti della 2\u00aa Divisione di scorta; continu\u00f2 comunque la propria mansione sino al 26 aprile, quando inizi\u00f2 una missione di scorta a convogli facenti la spola tra Truk e Yokosuka. Dal 2 al 12 giugno fu assegnato alla difesa di un altro convoglio che salp\u00f2 da Truk, rec\u00f2 rifornimenti a Rabaul e torn\u00f2 alla rada atollina. Effettu\u00f2 un'analoga missione tra il 14 e il 25, soccorrendo anche i naufraghi di un trasporto silurato. Un terzo incarico identico fu completato dallo \"Asanagi\" sulla rotta Truk-isole Palau dal 28 giugno all'8 luglio, quindi il 20 accompagn\u00f2 l'incrociatore leggero a Mili, dove fece scendere truppe. Dopo aver assistito l'incrociatore leggero \"Isuzu\" nel salvataggio di una petroliera colpita fuori Truk, dal 31 luglio all'11 agosto fu con un convoglio che da Truk scaric\u00f2 uomini e mezzi a Saipan e quindi prosegu\u00ec fino a Sasebo, nel cui arsenale lo \"Asanagi\" rimase a lungo per essere revisionato. I lavori riguardarono anche un riequipaggiamento offensivo mediante l'aggiunta di altri cannoni Type 96 da 25\u00a0mm (da sette a dieci) e quattro mitragliatrici pesanti Type 93 da 13,2\u00a0mm, tutte armi su supporto singolo. La scorta di bombe di profondit\u00e0, inoltre, fu aumentata a quaranta circa. In conseguenza di tali interventi il dislocamento a vuoto aument\u00f2 a tonnellate e la velocit\u00e0 massima pass\u00f2 a 35 nodi.\nDopo essersi spostato a Yokosuka, lo \"Asanagi\" pot\u00e9 salpare il 9 ottobre e accompagnare un convoglio a Truk; fu poi dirottato per collaborare al rimorchio di una nave da trasporto e vigil\u00f2 sul suo traino sino a Kure (19 ottobre), dove pass\u00f2 al comando del capitano di corvetta Yoshiharu \u014cnishi il giorno seguente. Il 22 salp\u00f2 con una carboniera e la condusse sino a Truk entro la fine del mese, quindi per la prima met\u00e0 di novembre fu impegnato nella difesa di convogli diretti alle isole Ogasawara e a Saipan; durante tale incarico, il 15 novembre, la 2\u00aa Divisione di scorta fu posta alle dipendenze del Comando generale scorte, responsabile del coordinamento della difesa di tutte le rotte marittime dell'Impero giapponese. Il 17 novembre lo \"Asanagi\" salp\u00f2 con un convoglio per Rabaul e il 20, poco fuori la rada, accus\u00f2 danni leggeri dopo un attacco aereo; rientr\u00f2 a Truk il 23 e fu oggetto di alcuni interventi, che gli permisero di continuare l'opera di vigilanza sulla rotta Truk-Rabaul.\n1944 e l'affondamento.\nIl 2 gennaio 1944 lo \"Asanagi\" lasci\u00f2 Truk assieme a un convoglio di varie unit\u00e0 diretto a Yokosuka ma, il 10, la nave officina \"Yamabiko Maru\" fu danneggiata da un sommergibile e lo \"Asanagi\" rimase indietro per proteggere un cargo che la prese a rimorchio. La \"Yamabiko Maru\", tuttavia, affond\u00f2 e il cargo fu colato a picco da un altro battello a poca distanza da Yokosuka, dove lo \"Asanagi\" arriv\u00f2 il 14 con i superstiti di entrambe. Dal 14 febbraio al 17 marzo il vecchio cacciatorpediniere rimase a fianco di un paio di convogli che lasciarono rinforzi e rifornimenti alle Ogasawara, alle Marianne e alle Palau e che, infine, tornarono a Yokosuka. Per quasi tutto aprile e nella prima met\u00e0 di maggio protesse due altri gruppi di mercantili intenti a recare a Saipan altre truppe, munizioni, mezzi. Il 17 maggio lasci\u00f2 dunque l'ancoraggio dell'isola per riportare al sicuro, in patria, il convoglio svuotato, ma il 22 fu centrato da uno o pi\u00f9 siluri del sommergibile 200 miglia a ovest-nord-ovest di Chichi-jima (). Lo \"Asanagi\" and\u00f2 a fondo in quaranta minuti con ottantadue morti, mentre il comandante \u014cnishi sopravvisse con met\u00e0 dell'equipaggio.\nIl 10 luglio 1944 lo \"Asanagi\" fu depennato dai registri navali giapponesi."}
{"id": "6124585", "revid": "767487", "url": "https://it.wikipedia.org/wiki?curid=6124585", "title": "Pieter Peck", "text": "Noto anche come Pierre Peck (o Peckus nella versione latinizzata), studia diritto civile e canonico all'Universit\u00e0 di Leida. Importante giureconsulto, \u00e8 tra i primi a scrivere di diritto marittimo internazionale. Su questo tema ha pubblicato l'opera \"Ad rem nauticam\", commentario marittimo sul Digesto di Giustiniano con una seconda parte curata da un altro giurista olandese, Arnold Vinnen."}
{"id": "6124588", "revid": "1543377", "url": "https://it.wikipedia.org/wiki?curid=6124588", "title": "Uno pi\u00f9 uno fa mille", "text": "Uno pi\u00f9 uno fa mille \u00e8 una canzone scritta da Daniele Coro e Federica Camba. \u00c8 il secondo singolo estratto dal primo album di Federica Camba, \"Magari oppure no\".\nIl brano.\nIl brano \u00e8 stato reso disponibile come singolo per l'airplay radiofonico a partire dal 28 maggio 2010.\nRiguardo al brano, la stessa Federica Camba ha dichiarato: \nIl video.\nIl 25 giugno 2010 sul sito ufficiale del TGCOM \"Speciale musica\" \u00e8 uscito in anteprima il video ufficiale del singolo. Il video \u00e8 stato girato per la regia di Gaetano Morbioli. Nel video Federica ha voluto interpretare le sensazioni del brano in modo molto semplice. Nel suo percorso i personaggi che incontra rappresentano le opportunit\u00e0, ma anche gli intrecci che la vita ci riserva.\nIl video sar\u00e0 poi in rotazione televisiva da luned\u00ec 28 giugno 2010."}
{"id": "6124590", "revid": "287204", "url": "https://it.wikipedia.org/wiki?curid=6124590", "title": "Karl Moring", "text": ""}
{"id": "6124593", "revid": "74801", "url": "https://it.wikipedia.org/wiki?curid=6124593", "title": "Alceste Angelini", "text": "Biografia.\nNato nel 1920 a Buonconvento, piccolo comune della provincia di Siena, si trasfer\u00ec poi a Montalcino, Siena e Firenze, ove nel 1947 si laure\u00f2 in lettere con una tesi sulla storia della lingua italiana.\nInsegnante nelle scuole medie, collabor\u00f2 con i quotidiani fiorentini \"Il Nuovo Corriere\" e \"La Nazione\", e alcune importanti riviste quali \"L'Approdo letterario\", un periodico trimestrale di letteratura, storia ed arte, alla cui direzione collaborarono intellettuali di rilievo come Bacchelli, Ungaretti, Cecchi e Valeri; \"Letteratura\", trimestrale attento all'esperienze della letteratura europea e \"La Ruota\" mensile di politica, letteratura e arte, fondato nel 1937 e diretto da Mario Alberto Meschini.\nNel 1946 la casa editrice Vallecchi pubblic\u00f2 il suo primo volume di poesie \"Prime poesie e traduzioni dal Greco\", seguito da \"Altri versi\" (Quaderni de L'Indiano, 1962) e \"Parole dall'esilio\" (Barbabl\u00f9, 1984) con una prefazione di Mario Luzi.\nOltre alle opere di poesia citate, Angelini tradusse dal greco gli \"Epigrammi\" di Asclepiade di Samo (Einaudi, 1970), l\"'Eracle\" di Euripide (Einaudi, 1973), gli \"Epigrammi\" di Callimaco (Einaudi, 1990). Cur\u00f2, inoltre, l'antologia di poesia greca: \"Mimnermo e altri poeti greci\" (1993).\nSua \u00e8 anche la prefazione, molto elogiativa, a \"Il ciclope\" di Euripide, tradotto in versi da Camillo Sbarbaro e pubblicato nel 1964 nella \"Collezione di poesia\" dell'editore Einaudi. Con il poeta Sbarbaro, Angelini ebbe negli anni sessanta anche scambi epistolari.\nGli amici del quartiere Travaglio di Montalcino, che lo conobbero negli anni dei suoi soggiorni nel comune senese, hanno pubblicato, postumo, il suo lavoro linguistico \"Saggio di lessico montalcinese\" (Quartiere Travaglio, edizioni il Leccio, 2000)."}
{"id": "6124598", "revid": "112744472", "url": "https://it.wikipedia.org/wiki?curid=6124598", "title": "La voce del silenzio/Unchained Melody", "text": "La voce del silenzio/Unchained Melody \u00e8 un 45 giri della cantante statunitense Dionne Warwick, pubblicato dalla Scepter nel febbraio . \nI brani.\nEntrambi i brani sono arrangiati e orchestrati da Burt Bacharach.\nIl brano presente sul lato A ha partecipato al Festival di Sanremo 1968 in abbinamento con Tony Del Monaco, classificandosi al 14\u00ba posto (cio\u00e8, ultimo dei finalisti); il testo \u00e8 del duo Limiti-Mogol, mentre la musica \u00e8 di Elio Isola.\nIl lato B del disco \u00e8, invece, una cover dell'originale composto da Alex North per il film \"Senza catene\" (\"Unchained\") del 1955; il testo \u00e8 di Hy Zaret. La versione di Dionne Warwick era gi\u00e0 stata pubblicata nell'album \"The Sensitive Sound\" ()."}
{"id": "6124613", "revid": "287204", "url": "https://it.wikipedia.org/wiki?curid=6124613", "title": "Jessica Andrade", "text": ""}
{"id": "6124615", "revid": "380453", "url": "https://it.wikipedia.org/wiki?curid=6124615", "title": "Convocazioni alla Coppa panamericana di pallavolo maschile Under-19 2011", "text": "Elenco dei giocatori convocati per la Coppa panamericana Under-19 2011."}
{"id": "6124649", "revid": "587852", "url": "https://it.wikipedia.org/wiki?curid=6124649", "title": "Gran Premio degli Stati Uniti d'America 2016", "text": "Il Gran Premio degli Stati Uniti d'America 2016 \u00e8 stata la diciottesima prova della stagione del Campionato mondiale di Formula 1. La gara, disputatasi domenica 23 ottobre 2016 sul circuito delle Americhe che sorge nella Contea di Travis, vicino a Austin, in Texas, \u00e8 stata vinta dal britannico Lewis Hamilton su Mercedes, al suo cinquantesimo successo nel mondiale. Hamilton ha preceduto sul traguardo il suo compagno di team, il tedesco Nico Rosberg e l'australiano Daniel Ricciardo su Red Bull Racing-TAG Heuer.\nVigilia.\nSviluppi futuri.\nIl pilota tedesco della Force India Nico H\u00fclkenberg annuncia il suo passaggio alla Renault, dalla stagione . Le due parti hanno raggiunto un accordo pluriennale, senza per\u00f2 specificarne la durata. Il pilota russo Daniil Kvjat viene confermato alla Scuderia Toro Rosso. Anche Valtteri Bottas \u00e8 confermato dalla sua scuderia attuale, la Williams.\nNon viene accettata la proposta della Mercedes di effettuare i test invernali anche sulla pista di Manama, e non solo sul Circuito di Barcellona. Per poter effettuare dei test al di fuori d'Europa \u00e8 necessario il consenso della maggioranza dei team.\nAspetti tecnici.\nLa Pirelli, fornitrice unica degli pneumatici, porta per questa gara le mescole di tipo \"medio\", \"morbido\" e \"supermorbido\". Un set aggiuntivo di gomme di questo tipo sar\u00e0 attribuito ai dieci piloti qualificatisi per la Q3. Tale set andr\u00e0 restituito al termine delle qualifiche.\nLa FIA stabilisce due zone per l'attivazione del Drag Reduction System: la prima sul rettilineo tra le curve 11 e 12, con punto per la determinazione del distacco fra piloti stabilito dopo la curva 10; la seconda zona \u00e8 fissata sul rettilineo dei box, con \"detection point\" posto prima della curva 19.\nSulla vettura di Lewis Hamilton \u00e8 montata, per la prima volta, da parte della FOM, una telecamera che pu\u00f2 muoversi a 360\u00b0. Dopo che, alla partenza del Gran Premio della Malesia, la vettura di Carlos Sainz Jr. rischi\u00f2 di rimanere ferma sulla griglia, la FIA introduce un sensore sulle vetture, che indica al direttore di gara se la vettura non \u00e8 in grado di prendere il via. Spetter\u00e0 poi al direttore di gara stesso interrompere o meno la procedura di partenza. Finora invece era solo il pilota che poteva indicare un problema sulla sua vettura, senza la possibilit\u00e0 di utilizzare per\u00f2 la comunicazione radio, vietata alla partenza.\nLa Mercedes fornisce, anche alle scuderie clienti, ovvero Williams, Force India e Manor la versione pi\u00f9 evoluta del motore, introdotta, sulle proprie vetture, dal Gran Premio del Belgio.\nAspetti sportivi.\nA seguito delle proteste, inviate da diversi piloti, in merito al comportamento in pista di Max Verstappen, la FIA decide di meglio specificare la norma che vieta il cambio di traiettoria, da parte del pilota che si difende da un tentativo di sorpasso. Ora la norma vieta una modifica della traiettoria anche in frenata, qualora ci\u00f2 comporti per il pilota, in attacco, la necessit\u00e0 di evitare un contatto. La FIA ha voluto anche precisare la regola in merito alle bandiere blu, che sono sventolate al pilota doppiato, per avvisarlo del sopraggiungere di piloti pi\u00f9 rapidi. Da questa gara sul volante del pilota da doppiare, quando il leader della gara \u00e8 a meno di tre secondi, dovranno accendersi delle luci di richiamo. Il doppiato dovr\u00e0 poi, alla prima occasione, lasciare strada al pilota pi\u00f9 rapido.\nIl pilota messicano Alfonso Celis Jr. ha preso il posto del suo connazionale Sergio P\u00e9rez alla Force India, nel corso delle prime prove libere del venerd\u00ec. Anche Pascal Wehrlein ha ceduto il suo volante, alla Manor, a un altro pilota: l'esordiente britannico Jordan King.\nMark Blundell, ex pilota di F1, \u00e8 nominato commissario aggiunto, per la gara, da parte della FIA, ha gi\u00e0 svolto in passato tale funzione, l'ultima al Gran Premio di Singapore.\nProve.\nResoconto.\nLewis Hamilton ha ottenuto il miglior tempo, nella prima sessione di prove libere. Il campione del mondo ha preceduto di tre decimi il compagno di team Nico Rosberg. Il duo della Mercedes ha ottenuto tempi estremamente pi\u00f9 rapidi di quelli degli avversari, col terzo, Max Verstappen, staccato di quasi due secondi dal tempo di Hamilton. L'olandese ha per\u00f2 ottenuto il suo tempo con gomme medie, mentre il britannico aveva utilizzato le gomme morbide. L'utilizzo delle gomme \"supersoft\" \u00e8 stato limitato, in quanto lo stato della pista, poco gommato, ne comporta un repido deterioramento. Sebastian Vettel, ottavo, \u00e8 stato penalizzato, nel suo giro pi\u00f9 veloce, da il distacco di un elemento aerodinamico, che ha colpito uno specchietto retrovisore.\nNella seconda sessione vi \u00e8 un aumento di dieci gradi della temperatura dell'asfalto, ma, a causa della scarsa pulizia delle traiettorie, le gomme \"supersoft\" continuano a subire un importante degrado. Nico Rosberg ottiene comunque il tempo migliore della sessione, con l'utilizzo di queste coperture. Il tedesco, in questo caso, si pone davanti a Daniel Ricciardo, della Red Bull, staccato di meno di due decimi, mentre terzo chiude Lewis Hamilton. Nel corso della sessione la direzione di gara \u00e8 costretta a esporre la bandiera rossa, per consentire di ripulire il tracciato, dai detriti perduti dalla vettura di Romain Grosjean, dopo che lo stesso era salito su un cordolo. Al termine delle prove, Sebastian Vettel, ha subito una reprimenda, da parte dei commissari di gara, per non aver seguito le indicazioni previste in merito alla traiettoria da tenere, per l'entrata nella corsia dei box.\nLe due Red Bull dominano la terza sessione di libere. Max Verstappen, unico pilota a scendere sotto il minuto e trentasette, precede Daniel Ricciardo di quasi tre decimi. Le due vetture angloaustriache ottengono il tempo con gomme \"supersoft\", mentre le Mercedes non sono riuscite a simulare un giro di qualifica: Rosberg ha commesso un piccolo errore, nel suo migliore tentativo, mentre Hamilton non \u00e8 riuscito a terminare il suo giro entro la bandiera a scacchi, che concludeva la sessione. Al terzo posto della graduatoria si \u00e8 cos\u00ec sistemato il ferrarista Kimi R\u00e4ikk\u00f6nen. L'altro pilota della scuderia italiana, Sebastian Vettel, ha accusato un problema al cambio, e ha cos\u00ec potuto compiere solo otto giri. La sessione \u00e8 stata interrotta, da bandiera rossa, quando Pascal Wehrlein, \u00e8 terminato, con la sua monoposto, in una via di fuga. Sulla Toro Rosso di Carlos Sainz Jr. si \u00e8, invece, verificata una perdita d'aria dagli pneumatici posteriori, a causa dello sfregamento del cestello dei freni, sulla gomma.\nRisultati.\nNella prima sessione del venerd\u00ec si \u00e8 avuta questa situazione:\nNella seconda sessione del venerd\u00ec si \u00e8 avuta questa situazione:\nNella sessione del sabato mattina si \u00e8 avuta questa situazione:\nQualifiche.\nResoconto.\nNella prima fase delle qualifiche il pi\u00f9 rapido \u00e8 Lewis Hamilton, che precede Nico Rosberg. La lotta per la qualificazione alla seconda fase vede eliminati i piloti della Manor, poi Romain Grosjean, Kevin Magnussen, Jenson Button e Felipe Nasr.\nNella Q2 le Mercedes optano per le gomme \"morbide\", mentre gli altri piloti preferiscono le gomme \"supersoft\". La scelta delle gomme in questa fase delle qualifiche determina anche il tipo di coperture con cui i piloti dovranno iniziare la gara. Tale scelta favorisce Daniel Ricciardo, il pi\u00f9 veloce della fase, proprio davanti alle due vetture tedesche. Non passano alla fase decisiva Daniil Kvjat, Jolyon Palmer, Esteban Guti\u00e9rrez, Fernando Alonso, Marcus Ericsson e Sergio P\u00e9rez.\nNella fase finale le Mercedes rimontano le gomme di mescola \"supersoft\": Lewis Hamilton prende il comando, davanti al compagno di scuderia Nico Rosberg. Terzo \u00e8 Daniel Ricciardo, che precede Max Verstappen e le due Ferrari. Col secondo tentativo il britannico scende sotto il muro del minuto e trentacinque, e si conferma in \"pole position\", sempre davanti a Rosberg. Per il campione del mondo \u00e8 la partenza al palo numero 58 nel mondiale, la settantesima per la Mercedes, quale costruttore.\nRisultati.\nNella sessione di qualifica si \u00e8 avuta questa situazione:\nIn grassetto sono indicate le migliori prestazioni in Q1, Q2 e Q3.\nGara.\nResoconto.\nLewis Hamilton mantiene il comando del gran premio alla partenza, mentre Nico Rosberg \u00e8 sorpassato da Daniel Ricciardo; quarto \u00e8 Kimi R\u00e4ikk\u00f6nen. Al quinto posto si pone Max Verstappen, che tiene dietro Sebastian Vettel; il tedesco della Ferrari cerca, senza successo, nel corso del primo giro, di passare l'olandese. Seguono poi Felipe Massa, Carlos Sainz Jr. e Fernando Alonso. Nelle retrovie finisce in testacoda Sergio P\u00e9rez, mentre Valtteri Bottas subisce una foratura.\nLa classifica, almeno nelle prime posizioni, resta immutata fino al giro 8, quando effettuano il primo \"pit stop\", sia Daniel Ricciardo che Kimi R\u00e4ikk\u00f6nen, che passano alla gomme \"morbide\". All'uscita dai box il ferrarista si trova dietro a Button, e cos\u00ec vede allontanarsi Ricciardo, anche se Kimi R\u00e4ikk\u00f6nen \u00e8 capace presto di passare il britannico della McLaren. Al nono giro c'\u00e8 la sosta di Verstappen, mentre tra il decimo e undicesimo passaggio vanno ai box le due Mercedes: Rosberg opta per gomme \"medie\", mentre Hamilton sceglie le \"morbide\".\nAnche dopo il primo giro di soste, la graduatoria rimane invariata, se non che al dodicesimo giro Verstappen passa R\u00e4ikk\u00f6nen. Dopo il \"pit stop\" di Vettel, Lewis Hamilton torna al comando, davanti a Ricciardo, Rosberg, Verstappen, le due Ferrari, poi Massa, Sainz e le due McLaren. In questa fase di gara, a causa delle diverse mescole scelte, Verstappen riesce ad avvicinarsi a Rosberg, senza per\u00f2 superarlo.\nKimi R\u00e4ikk\u00f6nen effettua la seconda sosta al giro 24, proprio mentre il compagno di team, Vettel, era vicino al sorpasso. Il finlandese monta gomme \"supersoft\"; un giro dopo \u00e8 il turno della seconda sosta di Ricciardo (che sceglie le \"medie\"), mentre, quando, poco dopo, Verstappen si presenta ai box il team non \u00e8 pronto con il nuovo set di gomme, tanto che l'olandese \u00e8 costretto a rallentare e attendere l'arrivo degli pneumatici. Il pilota sar\u00e0 poi costretto al ritiro, due giri dopo, per la perdita di potenza del motore della sua Red Bull Racing. La direzione di gara introduce la \"Virtual Safety Car\". Nello stesso giro Vettel si ferma, per la seconda volta, e monta gomme \"medie\".\nLe due Mercedes effettuano la seconda sosta al giro 32, optando entrambe per le gomme \"medie\". Hamilton guida ora davanti al compagno di squadra Rosberg, che ha superato, ai box, Ricciardo, ora terzo. Seguono poi le due Ferrari. Al \"pit stop\" anche Sainz ha guadagnato una piazza, a Massa.\nKimi R\u00e4ikk\u00f6nen tenta di avvicinarsi a Ricciardo, ma al giro 39 \u00e8 richiamato ai \"box\", per la terza sosta. Al momento del rientro in pista per\u00f2 una ruota non \u00e8 fissata correttamente alla vettura, e il finlandese decide di parcheggiare la sua Ferrari sulla corsia di uscita dei \"box\", prima di rientrare, in retro, nel \"paddock\".\nSainz si trova pressato sia da Massa che da Alonso. Lo spagnolo della McLaren, al cinquantaduesimo giro, ha la meglio sul pilota della Williams. Al giro 54 Vettel effettua la terza sosta, mentre al giro 55 Alonso passa anche Sainz.\nLewis Hamilton vince per la cinquantesima volta nel mondiale, davanti a Nico Rosberg e Daniel Ricciardo. Hamilton \u00e8 il terzo pilota a centrare l'impresa della cinquantesima vittoria nel mondiale, dopo Alain Prost e Michael Schumacher.\nRisultati.\nI risultati del Gran Premio sono i seguenti:\nDecisioni della FIA.\nAl termine della gara, la Direzione di gara penalizza di dieci secondi sul tempo totale e di due punti sulla Superlicenza, Kevin Magnussen, per aver superato i limiti della pista, al fine di passare Daniil Kvjat, nelle fasi finali della gara. Il pilota danese perde cos\u00ec una posizione e retrocede al dodicesimo posto della graduatoria finale. Lo stesso pilota russo, oltre alla penalit\u00e0 di dieci secondi comminatagli in gara, subisce la decurtazione di due punti sulla Superlicenza per il contatto con Sergio P\u00e9rez.\nLa direzione di gara ha invece comminato una multa di 5.000 dollari alla Ferrari, per aver reinviato in pista Kimi R\u00e4ikk\u00f6nen, senza che gli pneumatici fossero fissati in sicurezza.\nNon stati presi provvedimenti nei confronti di Fernando Alonso, per il sorpasso effettuato su Felipe Massa."}
{"id": "6124657", "revid": "74801", "url": "https://it.wikipedia.org/wiki?curid=6124657", "title": "Scott Eatherton", "text": "Carriera.\nHa iniziato la sua carriera da professionista in Italia con la maglia della Fortitudo Agrigento. Nella sua stagione da rookie fa registrare 12,6 punti e 7,6 rimbalzi di media, configurandosi come un giocatore solido sotto canestro.\nNell'estate 2016 si trasferisce in Bundesliga firmando con il Goettingen."}
{"id": "6124664", "revid": "22356", "url": "https://it.wikipedia.org/wiki?curid=6124664", "title": "Centetodon", "text": "Il centetodonte (gen. Centetodon) \u00e8 un mammifero estinto, appartenente agli insettivori. Visse tra l'Eocene medio e il Miocene inferiore (circa 50 - 20 milioni di anni fa) e i suoi resti fossili sono stati ritrovati in Nordamerica.\nDescrizione.\nQuesto animale era molto simile a un attuale toporagno; le dimensioni delle varie specie attribuite al genere \"Centetodon\" erano comprese tra i 15 e i 45 centimetri. In questo animale erano presenti alcuni corti diastemi tra i vari premolari, che conferivano al muso un aspetto molto allungato. \"Centetodon\", come molti animali simili, era dotato di molari con alti trigonidi, mentre gli incisivi inferiori erano bilobati (simili a quelli di alcuni erinaceidi primitivi).\nClassificazione.\n\"Centetodon\" venne descritto per la prima volta da Othniel Charles Marsh nel 1872, sulla base di un frammento di mascella risalente all'Eocene medio. La specie tipo \u00e8 C. pulcher, ma successivamente vennero attribuite a questo genere numerose altre specie di insettivori nordamericani, alcune delle quali inizialmente attribuite ad altri generi (\"Embassis, Geolabis, Metacodon, Hypacodon\"). Tra le numerose specie (\"C. aztecus, C. bacchanalis, C. bembicophagus, C. chadronensis, C. divaricatus, C. hendryi, C. kuenzii, C. magnus, C. marginalis, C. neashami, C. patratus, C. wolffi, C. alticuspidens\") ve ne sono alcune che potrebbero essere sinonimi di altre. \"Centetodon\" \u00e8 un genere longevo, che potrebbe essere sopravvissuto circa 30 milioni di anni.\n\"Centetodon\" \u00e8 il rappresentante tipo dei geolabididi, un gruppo di insettivori tipici del Cenozoico del Nordamerica, affini forse ai solenodonti e ai nesofonti dei Caraibi; alcune caratteristiche dei geolabididi porterebbero ad avvicinarli ai soricomorfi, mentre altre caratteristiche sembrerebbero pi\u00f9 vicine agli erinaceomorfi. \"Centetodon\" mostra caratteristiche comuni a molti mammiferi placentali di tipo insettivoro, come il mascellare che diventa parte del mosaico orbitale e forami ottici piuttosto piccoli. Ulteriori caratteristiche (come una finestra piriforme ingrandita e un piano convesso ventralmente della mascella alveolare indicherebbero l'appartenenza di \"Centetodon\" a un clade di insettivori olartici (erinaceidi, \"Solenodon\", soricidi, talpidi) con l'esclusione dei tenrec (Asher et al., 2005)."}
{"id": "6124666", "revid": "83843959", "url": "https://it.wikipedia.org/wiki?curid=6124666", "title": "Kennedy William Gordy", "text": ""}
{"id": "6124667", "revid": "1608023", "url": "https://it.wikipedia.org/wiki?curid=6124667", "title": "Assisi (Milano)", "text": ""}
{"id": "6124669", "revid": "287204", "url": "https://it.wikipedia.org/wiki?curid=6124669", "title": "Arturs Darznieks", "text": ""}
{"id": "6124670", "revid": "117307050", "url": "https://it.wikipedia.org/wiki?curid=6124670", "title": "Odio (sentimento)", "text": ""}
{"id": "6124674", "revid": "287204", "url": "https://it.wikipedia.org/wiki?curid=6124674", "title": "Peteris Kalnins", "text": ""}
{"id": "6124675", "revid": "287204", "url": "https://it.wikipedia.org/wiki?curid=6124675", "title": "Oskars Gudramovics", "text": ""}
{"id": "6124677", "revid": "110157", "url": "https://it.wikipedia.org/wiki?curid=6124677", "title": "Polo museale della cantieristica navale di Monfalcone", "text": "IL MU\\CA.\nIl Museo della Cantieristica di Monfalcone\nIl Museo della Cantieristica di Monfalcone-MuCa ha sede al pianterreno dell\u2019ex Albergo operai del Villaggio di Panzano, la \u201ccompany town\u201d sorta attorno al cantiere navale su iniziativa dei primi proprietari, i Cosulich. Il Museo, progettato dal prestigioso Studio Claudio Nardi di Firenze, racconta la storia del cantiere e della citt\u00e0 attraverso un percorso espositivo articolato in sezioni. Unico museo italiano specificamente dedicato alla cantieristica e al suo impatto sul territorio, il MuCa rappresenta un\u2019assoluta novit\u00e0 nel panorama museale nazionale. Affronta, attraverso testimonianze e documenti, oltre un secolo di storia, utilizzando un linguaggio contemporaneo e servendosi delle pi\u00f9 moderne tecnologie multimediali.\nIl MuCa fa parte del progetto Polo Museale della Cantieristica Navale di Monfalcone, un museo diffuso che, oltre al MuCa, coinvolge il territorio in maniera diretta, comprendendo una serie di percorsi esterni nel villaggio di Panzano, in cui \u00e8 compreso il Centro Visite di via Pisani 28, punto informativo ed espositivo allestito nel 2011 nell\u2019area delle antiche botteghe del quartiere operaio in via Pisani 28.\nStoria.\nIl Museo della Cantieristica (spesso abbreviato in MuCa) \u00e8 il principale punto d'interesse del Polo Museale. Allestito al pianterreno dell'ex \"albergo operai\" del cantiere navale, ne racconta la storia assieme a quella della citt\u00e0, con dei percorsi dedicati alla vita dei dipendenti della fabbrica, alle realizzazioni navali e aeronautiche e al quartiere operaio di Panzano.\nIl museo risulta essere una novit\u00e0 nel panorama museale, essendo l'unico in Italia appositamente dedicato alla cantieristica e al suo impatto sul territorio.\nAllestimento.\nGli allestimenti del museo sono ovviamente realizzati con materiali e tecniche che ricordino in tutti i modi il cantiere navale e sono resi attraverso l'uso di pochi colori ma tanti giochi di luce, di lamiere, di cavi in sospensione e di elementi che coinvolgano il visitatore in maniera emozionale, percettiva e uditiva.\nIl percorso espositivo del Museo \u00e8 diviso in 4 aree tematiche.\nArea 1: \"La citt\u00e0, l\u2019abitare, i servizi sociali, le guerre\".\nSubarea 2.\nLa subarea 2, un grande salone subito dopo l'ingresso, presenta una mappa interattiva posta sotto la riproduzione di un fumaiolo che spicca al centro della sala, dedicata all'introduzione allo sviluppo del territorio prima, durante e dopo la nascita del cantiere navale. Sono inoltre presenti teche e postazioni multimediali per l'approfondimento.\nSubarea 13.\nQuest'area \u00e8 totalmente dedicata alle testimonianze forse pi\u00f9 importanti dal punto di vista storico-culturale: vi sono in mostra 7 delle 13 tele eseguite dal pittore Vito Timmel per il teatro Euripide che sorgeva nel villaggio di Panzano, demolito a seguito dei bombardamenti della seconda guerra mondiale.\nArea 2: \"I cantieri, gli imprenditori, le aziende\".\nSubarea 3.\nLa sala 3 \u00e8 dedicata alla descrizione delle vicende societarie della compagnia di navigazione della famiglia Cosulich, raccontate attraverso una timeline che ripercorre pi\u00f9 di 100 anni di storia.\nArea 3: \"Il lavoro in fabbrica\".\nSubarea 4.\nL'area 4 \u00e8 probabilmente una peculiarit\u00e0 del museo, unendo nuove tecnologie multimediali a un ambiente dal grande impatto sul visitatore, il quale si ritrova immerso in un \"tunnel sensoriale\" nel quale \u00e8 creata una simulazione degli ambienti di lavoro mediante l'utilizzo di effetti sonori, luminosi e di brevi contributi multimediali proiettati su monitor.\nSubarea 5.\nNella sala 5 trova posto il simulatore di gru, che permette al visitatore di immedesimarsi in un operaio degli anni 20 alle prese con una gru dell'epoca, potendo prenderne i comandi grazie a sofisticate simulazioni. Sono inoltre inclusi alcuni approfondimenti a supporto della ricostruzione virtuale.\nSubarea 6.\nLa sala 6 \u00e8 un'isola didattica nella quale il visitatore pu\u00f2 approfondire i temi del lavoro e dello sviluppo della tecnologia, ai temi della sicurezza e alla questione amianto. Questo \u00e8 possibile grazie alla proiezione di contenuti multimediali e all'uso di strumenti interattivi.\nSubarea 7.\nL'area 7 \u00e8 un'altra delle aree che contribuiscono a caratterizzare il museo. In una stanza buia, il visitatore ha la possibilit\u00e0 di \"dialogare\" e interagire con sei personaggi virtuali proiettati; si ha cos\u00ec la possibilit\u00e0 di esplorare il lavoro in cantiere da punti di vista differenti. I personaggi che intervengono sono: Tranquillo Marangoni, celebre xilografo che ha lavorato come arredatore navale nel Cantiere; Egone Missio, disegnatore navale; Nicol\u00f2 Costanzi, architetto navale; Dante Fornasir, ingegnere protagonista dello sviluppo del villaggio di Panzano; Callisto Cosulich, fondatore del Cantiere di Monfalcone; Elda S., operaia realmente esistita.\nArea 4: \"Le navi, le produzioni collaterali, l\u2019immagine aziendale\".\nSubarea 8 e 11.\nLe aree 8 e 11 sono dedicate alla vera e propria produzione navale del cantiere, esponendo alcuni modelli delle pi\u00f9 celebri realizzazioni. Uno spazio \u00e8 dedicato invece al design navale e agli arredi di interni. Sono anche analizzate le produzioni collaterali; il tutto approfondito da due postazioni multimediali.\nArea speciale 10.\nNell'area speciale 10 \u00e8 esposto il pannello ricamato da Zoran Music nel 1951 per la sala di soggiorno di prima classe della motonave Augustus nel 1951. L\u2019opera, lunga nove metri, \u00e8 stata concessa in deposito dalla Galleria Nazionale d\u2019Arte Moderna e Contemporanea di Roma.\nSubarea 14.\nLa sala 14 \u00e8 dedicata a mostre temporanee e convegni, attualmente allestita per fornire un focus sugli aspetti dell\u2019immagine aziendale e su quelli di comunicazione e marketing nel corso di oltre un secolo di attivit\u00e0.\nContiene una saletta video collegata alla subarea 13 in cui \u00e8 possibile vedere la ricostruzione virtuale 3D del Teatro Euripide di Panzano, come gi\u00e0 detto distrutto durante i bombardamenti della Seconda Guerra Mondiale.\nPercorsi urbani.\nIl polo museale comprende inoltre alcuni percorsi tematici all'interno del quartiere di Panzano e della stessa citt\u00e0, destinati a far conoscere la storia della citt\u00e0 e del quartiere operaio dal punto di vista dei cittadini.\nI punti di interesse all'interno dei percorsi urbani sono segnalati da totem interattivi, dai quali \u00e8 possibile accedere a materiali integrativi tramite un'app per cellulare.\nI 3 percorsi urbani sono:"}
{"id": "6124678", "revid": "486946", "url": "https://it.wikipedia.org/wiki?curid=6124678", "title": "Eliza Cauce", "text": ""}
{"id": "6124680", "revid": "1066685", "url": "https://it.wikipedia.org/wiki?curid=6124680", "title": "Museo della cantieristica di Monfalcone", "text": ""}
{"id": "6124683", "revid": "124123", "url": "https://it.wikipedia.org/wiki?curid=6124683", "title": "George Agar-Ellis, I barone Dover", "text": "Biografia.\nEra l'unico figlio di Henry Agar-Ellis, II visconte Clifden, e di sua moglie, lady Caroline Spencer, figlia di George Spencer, IV duca di Marlborough. Studi\u00f2 presso la Westminster School e il Christ Church di Oxford. Fece parte della Society of Antiquaries e della Royal Society nel 1816.\nCarriera.\nAgar-Ellis fu membro del Parlamento per Heytesbury (1818-1820). In seguito rappresent\u00f2 Seaford (1820-1826), Ludgershall (1826-1830) e Okehampton (1830-1831). Sostenne il movimento di George Canning nel 1822 e support\u00f2 sempre i principi liberali. Non ebbe grande interesse nella politica di partito, ma sostenne fortemente il sostegno statale per letteratura e belle arti.\nNel 1824 Agar-Ellis fu il principale promotore della concessione di \u00a3 57.000 per l'acquisto della collezione di dipinti di John Julius Angerstein, che costituirono il nucleo della National Gallery. Nel novembre 1830 prest\u00f2 giuramento del Privy Council e fu nominato Commissioner of Woods and Forests, ma fu costretto a dimettersi dopo due mesi per motivi di salute.\nNel giugno del 1831 fu nominato barone Dover. Fu presidente della Royal Society of Literature nel 1832, fiduciario del British Museum e della National Gallery e commissario dei registri pubblici.\nMatrimonio.\nSpos\u00f2, il 7 marzo 1822, lady Georgiana Howard (1804-1817 marzo 1860), figlia di George Howard, VI conte di Carlisle. Ebbero quattro figli:\nMorte.\nMor\u00ec il 10 luglio 1833."}
{"id": "6124686", "revid": "110770233", "url": "https://it.wikipedia.org/wiki?curid=6124686", "title": "Canarino da canto americano", "text": "Il canarino da canto americano o American singer canary \u00e8 un canarino da canto di origine americana. Ottenuto per idridazione dei canarini da canto harzer e quelli di forma Border."}
{"id": "6124687", "revid": "57342", "url": "https://it.wikipedia.org/wiki?curid=6124687", "title": "Ugo del Castillo di Sant'Onofrio", "text": ""}
{"id": "6124724", "revid": "599013", "url": "https://it.wikipedia.org/wiki?curid=6124724", "title": "Mitchell Marner", "text": "Milita nel Toronto Maple Leafs del National Hockey League (NHL). Marner \u00e8 nato a Markham, Ontario, ma \u00e8 cresciuto a Thornhill, Ontario. Marner \u00e8 stato selezionato al quarto posto dal Toronto Maple Leafs nel 2015 NHL Entry Draft."}
{"id": "6124731", "revid": "110770239", "url": "https://it.wikipedia.org/wiki?curid=6124731", "title": "Canarino da canto russo", "text": "Il canarino da canto Russo o Russian singer canary \u00e8 un canarino da canto di origine russa; ottenuto a partire del XVIII secolo da canarini da canto tirolesi."}
{"id": "6124732", "revid": "499531", "url": "https://it.wikipedia.org/wiki?curid=6124732", "title": "Canarino da canto Americano", "text": ""}
{"id": "6124733", "revid": "499531", "url": "https://it.wikipedia.org/wiki?curid=6124733", "title": "Canarino da canto Russo", "text": ""}
{"id": "6124740", "revid": "287204", "url": "https://it.wikipedia.org/wiki?curid=6124740", "title": "Good, Good, Twistin'", "text": "Good, Good, Twistin' \u00e8 il quinto album discografico di James Brown &amp; The Famous Flames pubblicato nel 1962 dalla King Records. Successivamente il disco venne ristampato con il titolo Shout and Shimmy."}
{"id": "6124749", "revid": "767487", "url": "https://it.wikipedia.org/wiki?curid=6124749", "title": "Bad Moms - Mamme molto cattive", "text": "Bad Moms - Mamme molto cattive (\"Bad Moms\") \u00e8 un film statunitense del 2016 scritto e diretto da Jon Lucas e Scott Moore.\nTrama.\nAmy Mitchell \u00e8 una trentaduenne con un figlio e una figlia, ma si sente molto stressata a causa del lavoro e delle incombenze domestiche. Lavora come agente presso una compagnia di caff\u00e8, prepara pranzi salutari per i suoi figli, svolge gran parte dei loro compiti per casa, va a tutte le attivit\u00e0 extracurriculari ed \u00e8 attiva nel comitato dei genitori della sua scuola, capeggiato dalla prepotente mamma Gwendolyn James e le sue amiche, Stacy e Vicky. Amy ha cacciato di casa suo marito Mike dopo aver scoperto che la tradiva online da quasi 10 mesi.\nDopo un giorno stressante Amy lascia pubblicamente il comitato in risposta alle eccessive richieste di Gwendolyn riguardo alla preparazione delle torte da vendere al mercatino. In un bar nelle vicinanze Amy incontra Carla, una mamma single sessualmente attiva, e Kiki, una giovane madre casalinga di quattro figli che adora il disaccordo di Amy nei confronti di Gwendolyn. Amy e Carla sono irritate nello scoprire che il marito di Kiki \u00e8 prepotente e pretende che si prenda cura di tutti i suoi figli e della casa senza nessun tipo di aiuto, mentre Amy e Kiki sono disturbate dall'approccio lascivo che Carla adotta nei confronti degli altri genitori. Il trio passa un'intera notte fuori, e ci\u00f2 induce Amy a mollare la presa con i suoi figli; li fa salire sull'auto d'epoca di suo padre correndo a gran velocit\u00e0, compra un pranzo pronto, costringe Dylan a sforzarsi di essere attivo per non farlo impigrire, porta sua figlia Jane, costantemente stressata, alla meravigliosa Spa dove lavora Carla. Amy stessa decide di uscire con un altro uomo, ma rende conto di essere inesperta a causa del suo matrimonio avvenuto in giovane et\u00e0 e della maternit\u00e0. Infine frequenta Jessie, un giovane vedovo che ha una cotta per lei.\nDopo che Amy porta dei donuts gi\u00e0 pronti alla vendita della torte, si attira l'ira di Gwendolyn, che usa la sua autorit\u00e0 del comitato per escludere Jane dalla squadra di calcio. Amy si candida per la presidenza del comitato in opposizione a Gwendolyn. Amy organizza una serata a casa sua, alla quale partecipa soltanto una persona, che la informa che Gwendolyn ha indetto una festa a casa sua, con Martha Stewart come ospite d'onore. Nonostante ci\u00f2, le altre mamme, assieme a Martha, abbandonano la festa di Gwendolyn quando capiscono che la donna ha intenzione di conferire per tutta la serata, e si recano a casa di Amy, la cui serata sfocia in una pazza serata alcolica tra mamme.\nGwendolyn reagisce mettendo della droga nell'armadietto di Jane, che \u00e8 stata cos\u00ec esclusa da tutte le attivit\u00e0 extracurriculari. Jane e Dylan vanno a vivere con Mike (che nel frattempo accetta un divorzio amichevole), perch\u00e9 vedono in Amy una madre fallimentare. Amy perde il suo lavoro perch\u00e9 il suo capo rifiuta di comprendere le sue ragioni per avere del tempo libero.\nAmy, abbattuta, \u00e8 a casa durante l'elezione del comitato, ma \u00e8 spinta ad andarci da Carla e Kiki, che nel frattempo ordina al marito di prendersi cura della casa e dei figli per tutto il tempo della riunione. L\u00ec Amy tiene un discorso esaltante su come tutte le mamme siano cariche di lavoro, e che hanno bisogno di avere del tempo libero, fare meno cose e partecipare a meno eventi stressanti e, cosa pi\u00f9 importante, devono permettersi di poter commettere errori. Amy stravince l'elezione e alla fine consola Gwendolyn, che le rivela che la sua vita non \u00e8 perfetta come la descrive, e che concorrere per la presidenza al comitato era l'unico modo per distrarsi dai problemi che la affliggono.\nQualche settimana dopo l'approccio di Amy porta cambiamenti positivi: Jane viene riammessa alla squadra di calcio ed \u00e8 meno stressata, Dylan diventa sempre pi\u00f9 responsabile, Kiki riesce a farsi aiutare dal marito con i bambini, Carla \u00e8 pi\u00f9 responsabile e tutte le altre mamme si sentono pi\u00f9 energiche. La stessa Amy riottiene il suo lavoro con molte pi\u00f9 remunerazioni dopo che il suo capo capisce quanto lui l'avesse data per scontata. Gwendolyn invita Amy, Carla e Kiki per trascorrere un giorno sul jet privato del marito.\nProduzione.\nIl 30 aprile 2015, \u00e8 stato annunciato che Jon Lucas e Scott Moore avrebbero diretto una commedia femminile ancora senza titolo, basata una loro sceneggiatura. Leslie Mann avrebbe dovuto recitare nel ruolo da protagonista. Il 26 ottobre 2015 Mila Kunis, Christina Applegate e Kristen Bell si sono unite al film, nei ruoli principali. L'11 gennaio 2016, \u00e8 stata la volta di Jada Pinkett Smith e Kathryn Hahn e successivamente quella di Oona Laurence.\nRiprese.\nLe riprese sono iniziate l'11 gennaio 2016 a New Orleans e sono terminate il 1 marzo 2016."}
{"id": "6124762", "revid": "1924342", "url": "https://it.wikipedia.org/wiki?curid=6124762", "title": "Nevena Damjanovi\u0107", "text": "Carriera.\nNazionale.\nDamjanovi\u0107 viene convocata dalla Federazione calcistica della Serbia per rappresentare la propria nazione vestendo la maglia della nazionale Under-17 fin dal 2008, facendo il suo debutto in un torneo UEFA il 16 settembre di quell'anno, in occasione delle qualificazioni all'edizione 2009 del campionato europeo di categoria, nella partita persa 11-0 con le avversarie della Germania.\nRaggiunti i limiti d'et\u00e0, dal 2010 viene inserita in rosa con la formazione nazionale Under-19, con la quale disputa le qualificazioni all'Europeo di Italia 2011, giocando tutti i sei incontri della fase eliminatoria e siglando altrettante reti, senza riuscire ad accedere alla fase finale, e le successive qualificazioni all'Europeo di Turchia 2012, condividendo con le compagne il percorso che le vede superare il primo turno grazie alla migliore differenza reti, poi raggiungere il primo posto nel gruppo 4 della seconda fase che le vale la storica partecipazione a un Europeo U-19 nella sua storia sportiva. In questa seconda occasione Damjanovi\u0107 viene impiegata in tutti i 9 incontri, dove sigla una rete per incontro, ma la sua nazionale, con un solo pareggio e due sconfitte, viene eliminata gi\u00e0 alla fase a gironi.\nGrazie alle sue prestazioni nelle giovanili, gi\u00e0 dal 2010 \u00e8 inserita in rosa nella nazionale maggiore, selezionata dal commissario tecnico Perica Krsti\u0107 per vestire la maglia della Serbia impegnata nel gruppo 1 delle qualificazioni UEFA al Mondiale di Germania 2011, debuttando poco pi\u00f9 che diciassettenne il 21 agosto 2010, nell'incontro pareggiato a reti inviolate con l' rilevando al 70' Jovana Sretenovi\u0107. Successivamente, chiamata dal nuovo CT Suzana Stanojevi\u0107, dopo due sporadiche apparizioni alle qualificazioni all'Europeo di Svezia 2013, disputa sei dei dieci incontri nel gruppo 3 delle qualificazioni al Mondiale di Canada 2015. In seguito continua ad ottenere la fiducia dai CT che si susseguono sulla panchina della nazionale serba, Boris Arsi\u0107, dal settembre 2015 a giugno 2016, gi\u00e0 suo tecnico allo Spartak Subotica, proseguendo con Goran Sretenovi\u0107 e Predrag Grozdanovi\u0107 nelle qualificazioni all'Europeo dei Paesi Bassi 2017, a quelle al Mondiale di Francia 2019, senza mai riuscire ad accedere ad una fase finale. Attualmente disputa le qualificazioni all'campionato europeo di Inghilterra 2022."}
{"id": "6124763", "revid": "287204", "url": "https://it.wikipedia.org/wiki?curid=6124763", "title": "Nevena Damjanovic", "text": ""}
{"id": "6124770", "revid": "124123", "url": "https://it.wikipedia.org/wiki?curid=6124770", "title": "Francesco Scaini", "text": "Biografia.\nSi trasfer\u00ec sin da giovane a Milano impiegandosi in una bottega di decoratori. Si avvicin\u00f2 al futurismo entrando in contatto con artisti come Fortunato Depero, Bruno Munari, il mantovano Adone Asinari e Riccardo Castagnedi. Nel 1933 partecip\u00f2 alla sua prima mostra a Mantova. Nel 1942 inizi\u00f2 a frequentare l'Accademia di belle arti di Brera ed ebbe come maestri Achille Funi e Carlo Carr\u00e0. Nel 1947 ricevette il Premio Hayez per la pittura. Suo figlio Giorgio (1940-2011), divenne scultore della corrente neofuturista."}
{"id": "6124802", "revid": "61051", "url": "https://it.wikipedia.org/wiki?curid=6124802", "title": "Nevena Damnjanovi\u0107", "text": ""}
{"id": "6124806", "revid": "729795", "url": "https://it.wikipedia.org/wiki?curid=6124806", "title": "Aspirante capitano di lungo corso", "text": ""}
{"id": "6124810", "revid": "46291", "url": "https://it.wikipedia.org/wiki?curid=6124810", "title": "Latania", "text": "Latania \u00e8 un genere di piante della famiglia delle Arecacee, endemico delle isole Mascarene.\nTassonomia.\nComprende tre sole specie:"}
{"id": "6124834", "revid": "158913", "url": "https://it.wikipedia.org/wiki?curid=6124834", "title": "Epimenide di Creta", "text": ""}
{"id": "6124837", "revid": "73843", "url": "https://it.wikipedia.org/wiki?curid=6124837", "title": "Blau (fiume)", "text": "Il Blau \u00e8 un fiume tedesco che scorre in Baden-W\u00fcrttemberg e confluisce nel Danubio alla sua sinistra orografica. La fonte del Blau \u00e8 la sorgente carsica di Blautopf, presso la citt\u00e0 di Blaubeuren, nel Giura Svevo, a 512\u00a0m s.l.m. Scorre verso est attraverso Blaustein fino alla citt\u00e0 di Ulma, dove sfocia nel Danubio dopo un corso di 22 km."}
{"id": "6124840", "revid": "486946", "url": "https://it.wikipedia.org/wiki?curid=6124840", "title": "Quartiere Assisi", "text": ""}
{"id": "6124844", "revid": "300067", "url": "https://it.wikipedia.org/wiki?curid=6124844", "title": "Malte Schwarz", "text": " "}
{"id": "6124849", "revid": "22356", "url": "https://it.wikipedia.org/wiki?curid=6124849", "title": "Thinohyus", "text": "Il tinoio (gen. Thinohyus) \u00e8 un mammifero artiodattilo appartenente ai taiassuidi. Visse nell'Oligocene inferiore (circa 32 milioni di anni fa) e i suoi resti fossili sono stati ritrovati in Nordamerica.\nDescrizione.\nQuesto animale, simile a un odierno pecari, possedeva alcune caratteristiche primitive ma era di taglia superiore rispetto ad altri taiassuidi suoi contemporanei, come \"Perchoerus\". Anche se rispetto a quest'ultimo genere vi erano solo poche differenze a livello dentario, i due taiassuidi si differenziavano per le proporzioni craniche e corporee. \"Thinohyus\" era dotato di un cranio pi\u00f9 robusto, dolicocefalico, con una cresta sagittale pi\u00f9 debole rispetto a quella di \"Perchoerus\". \"Thinohyus\", inoltre, era dotato di un grande \"cingulum\" posteriore sul terzo molare inferiore, con una cuspide posteriore interna, e un diastema (spazio tra i denti) tra i canini e i primi premolari (e a volte anche tra i primi e i secondi premolari). \nClassificazione.\n\"Thinohyus\" venne descritto per la prima volta da Othniel Charles Marsh nel 1875, sulla base di un cranio danneggiato proveniente dall'Oregon e inizialmente attribuito a terreni del Miocene. Successivamente, questo genere venne a lungo confuso con l'assai simile \"Perchoerus\", descritto da Joseph Leidy nel 1869. Solo oltre un secolo dopo, alcune revisioni operate da Wright (1998) e Prothero (2009) hanno chiarito che le due forme erano effettivamente distinte. La specie tipo descritta da Marsh \u00e8 Thinohyus lentus; un'altra specie, T. rostratus, descritta inizialmente da Edward Drinker Cope nel 1888 ma attribuita a questo genere da Sinclair nel 1905, era dotata di un cranio pi\u00f9 robusto ed era di maggiori dimensioni. \"Thinohyus\" e \"Perchoerus\" fanno parte di una radiazione evolutiva dalla quale presero origine, nel corso dell'Oligocene e poi del Miocene, numerose altre forme di taiassuidi."}
{"id": "6124850", "revid": "374181", "url": "https://it.wikipedia.org/wiki?curid=6124850", "title": "Woodburnehyus grenaderae", "text": "Il woodburneio (Woodburnehyus grenaderae) \u00e8 un mammifero artiodattilo estinto, appartenente ai taiassuidi. Visse nel Miocene superiore (circa 9 milioni di anni fa) e i suoi resti fossili sono stati ritrovati in Nordamerica.\nDescrizione.\nQuesto animale doveva essere molto simile ai pecari attuali, ma si distingueva dalle forme simili a causa di alcune caratteristiche presenti nel cranio, tra cui una mandibola ampia e molari e premolari larghi e di struttura bulbosa. Inoltre, \"Woodburnehyus\" era sprovvisto del contatto tra osso mascellare e bulla suborbitale, solitamente presente in altri taiassuidi miocenici. La bulla suborbitale di questo animale era stretta anteriormente, e possedeva un processo timpanico altrettanto stretto. \"Woodburnehyus\" era dotato di ampie \"ali\" zigomatiche, che lo rendevano piuttosto simile a un altro taiassuide miocenico, \"Skinnerhyus\". La grande fossa del muscolo rostrale si estendeva oltre il limite anteriore dell'ala zigomatica, proprio come in \"Skinnerhyus\".\nClassificazione.\n\"Woodburnehyus grenaderae\" venne descritto per la prima volta nel 2013 da Donald Prothero e Audrianna Pollen, sulla base di fossili ritrovati nella formazione Green Valley nella zona di Blackhawk Ranch in California (USA). Precedentemente alcuni di questi fossili erano stati attribuiti al genere \"Prosthennops\", un altro genere di taiassuide usato in passato come una sorta di \"cestino di rifiuti\" per numerose forme dai denti a corona bassa e bunodonti. \n\"Woodburnehyus\" fa parte del clade comprendente anche \"Macrogenis\" e \"Tayassu\", e di cui fa parte anche l'insolito \"Skinnerhyus\"."}
{"id": "6124852", "revid": "22356", "url": "https://it.wikipedia.org/wiki?curid=6124852", "title": "Woodburnehyus", "text": ""}
{"id": "6124853", "revid": "1573940", "url": "https://it.wikipedia.org/wiki?curid=6124853", "title": "Triturus dobrogicus", "text": "Il tritone crestato del Danubio (Triturus dobrogicus ) \u00e8 un anfibio caudato appartenente alla famiglia dei Salamandridi.\nDescrizione.\nCon una lunghezza media di 12-13 cm, il tritone crestato del Danubio \u00e8 il pi\u00f9 piccolo e gracile tra tutti i tritoni, ma allo stesso tempo sfoggia anche la cresta dorsale pi\u00f9 alta rispetto al corpo e maggiormente seghettata. Il dorso \u00e8 solitamente bruno-rossiccio oppure marrone chiaro o scuro, con alcuni maschi anche color mattone e provvisti di macchie scure tondeggianti. I fianchi dei maschi adulti, inoltre, sono cosparsi di puntini bianchi ben contrastanti. Il lato ventrale \u00e8 di un intenso colore arancione o giallo tuorlo d'uovo, con numerose macchie scure tondeggianti, ben definite, che possono anche apparire fuse in bande longitudinali. La gola \u00e8 nera, con puntini bianchi leggermente pi\u00f9 grandi. La lunghezza totale \u00e8 di 12-14 cm nei maschi e di 13-16 cm nelle femmine.\nBiologia.\nIl tritone crestato del Danubio \u00e8 una specie ancora relativamente poco conosciuta. Si tratta di una specie di pianura che si riproduce in acqua in primavera, da marzo a giugno. Il corteggiamento e la deposizione delle uova seguono modalit\u00e0 simili a quelle del tritone crestato.\nDistribuzione ed habitat.\nIl tritone crestato del Danubio \u00e8 una specie che vive esclusivamente nella media e bassa Pianura Pannonica, ad altitudini tra 100 e 350 m. Si pu\u00f2 trovare nelle valli fluviali del Danubio e del Tibisco, dove popola boschi di golena o prati umidi. Durante la stagione riproduttiva colonizza lanche e bracci fluviali ricchi di vegetazione e a corso lento, ma anche stagni, fossi e piccole paludi."}
{"id": "6124864", "revid": "182193", "url": "https://it.wikipedia.org/wiki?curid=6124864", "title": "Udo Toniato", "text": " \nBiografia.\n\u00c8 stato un pittore na\u00eff. Inizi\u00f2 a dipingere nel 1967. Nei suoi quadri ha raccontato, il Po, la Bassa del Po e i suoi personaggi."}
{"id": "6124869", "revid": "52076", "url": "https://it.wikipedia.org/wiki?curid=6124869", "title": "Maidum", "text": ""}
{"id": "6124875", "revid": "124123", "url": "https://it.wikipedia.org/wiki?curid=6124875", "title": "Georg Heinrich Thiessen", "text": "Studi\u00f2 fisica e matematica presso l'Universit\u00e0 di Gottinga con Richard Becker. Nel 1943 si aggreg\u00f2 al Fraunhofer Institute per lo studio delle alte frequenze (Reichstelle f\u00fcr Hochfrequenzforschung) a Friburgo in Brisgovia. Nel 1945 fu trasferito all\u2019Osservatorio astronomico di Amburgo-Bergedorf dove dal 1946 al 1953 fu dapprima assistente e quindi osservatore. A partire dal 1953 studi\u00f2 i campi magnetici solari sui quali scrisse numerosi articoli. Mor\u00ec il 3 luglio 1961 a causa di un incidente stradale.\nA Georg Heinrich Thiessen la UAI ha intitolato il cratere lunare Thiessen."}
{"id": "6124876", "revid": "767487", "url": "https://it.wikipedia.org/wiki?curid=6124876", "title": "Oasi urbana del Tevere", "text": "L\u2019Oasi Urbana del Tevere \u00e8 un'area naturale protetta istituita nel 1997, compresa nel Comune di Roma, nel quartiere Flaminio, presso il Lungotevere delle Navi.\nOccupa una superficie di 50 ha.\n\u00c8 stata istituita nel 1972, dal 1989 \u00e8 gestita dal WWF."}
{"id": "6124877", "revid": "1573940", "url": "https://it.wikipedia.org/wiki?curid=6124877", "title": "Triturus macedonicus", "text": "Il tritone crestato della Macedonia (Triturus macedonicus ) \u00e8 un anfibio caudato appartenente alla famiglia dei Salamandridi.\nDescrizione.\nCon i suoi oltre 20 cm di lunghezza, il tritone crestato della Macedonia \u00e8 il pi\u00f9 grande dei tritoni crestati europei. Il suo dorso ha una colorazione variabile da marrone, marrone-arancione e verde oliva fino a grigia o quasi nera, con macchie scure. Sui fianchi presenta numerosi puntini bianchi e la superficie della pelle \u00e8 relativamente ruvida. Il ventre \u00e8 arancione, fittamente cosparso di vistose macchie nere. La gola \u00e8 nera o a macchie indistinte nere e gialle, punteggiata di punti bianchi di media grandezza. Come tutti i tritoni, nel periodo riproduttivo il maschio sfoggia una cresta dorsale alta e seghettata e una cresta caudale liscia. Ha una lunghezza totale di 15-20 cm.\nBiologia.\nFino a non molto tempo fa il tritone crestato della Macedonia era ancora considerato una sottospecie balcanica del tritone crestato italiano, ma analisi genetiche pi\u00f9 approfondite hanno dimostrato il suo stutus di specie indipendente, con areali di distribuzione chiaramente distinti anche da quelli del tritone crestato del Danubio. Le abitudini di vita del tritone crestato della Macedonia sono ancora relativamente poco note.\nDistribuzione ed habitat.\nQuesta specie vive nella regione balcanica occidentale ad altitudini fino a 2100 m, da Serbia e Montenegro a Macedonia, Albania e Grecia nord-occidentale. Popola soprattutto stagni, acquitrini e laghi di montagna senza pesci, ma anche fossi, abbeveratoi per il bestiame o piccole vasche d'acqua in cemento."}
{"id": "6124879", "revid": "110157", "url": "https://it.wikipedia.org/wiki?curid=6124879", "title": "Goalball ai XV Giochi paralimpici estivi - Torneo femminile", "text": "Il \"torneo femminile di goalball\" ai giochi paralimpici estivi del 2016 si \u00e8 svolto presso l'Arena do Futuro dall'8 al 16 settembre, a Rio de Janeiro."}
{"id": "6124880", "revid": "1124164", "url": "https://it.wikipedia.org/wiki?curid=6124880", "title": "Chiesa di Santa Grata in Columnellis (Bergamo)", "text": ""}
{"id": "6124882", "revid": "1124164", "url": "https://it.wikipedia.org/wiki?curid=6124882", "title": "Chiesa di Santa Grata inter Vites (Bergamo)", "text": ""}
{"id": "6124884", "revid": "130842", "url": "https://it.wikipedia.org/wiki?curid=6124884", "title": "Alessandro Gregorio Capponi", "text": "Biografia.\nUltimo rappresentante del ramo romano della famiglia, era figlio del marchese Francesco Ferdinando e di Ottavia Giustiniani. Abitava nel palazzo di famiglia, in via di Ripetta, dove raccolse una straordinaria biblioteca di letteratura italiana e un museo privato di antichit\u00e0. Legato a Lorenzo Corsini, poi papa Clemente XII, il 28 ottobre 1730 fu nominato Foriere maggiore (carica che mantenne anche con Benedetto XIV) e Cameriere segreto del pontefice. \nLa biblioteca.\nA vent'anni, nel 1703, a Firenze acquist\u00f2 i primi volumi, come scrisse sul diario oggi conservato alla Biblioteca Apostolica Vaticana. Acquis\u00ec in un primo tempo testi di autori italiani - escludendo quindi i classici greci e latini e opere storiche, filosofiche e politiche. Amava collezionare testi della tradizione fiorentina.\nA partire dal 1710 acquist\u00f2 anche manoscritti e rare edizioni di grandi classici italiani del Trecento: nel 1711 una \"editio princeps\" di Francesco Petrarca, nel 1715 l'edizione giuntina del 1527 di Giovanni Boccaccio, e nel 1717 una copia antica del manoscritto laurenziano del \"Decamer\u00f2n\".\nStrinse rapporti con letterati fiorentini del tempo, tra cui il filologo Antonio Maria Biscioni e il grecista Anton Maria Salvini, che gli procuravano codici rari e inizi\u00f2 un carteggio con il poeta Apostolo Zeno.\nNel 1734 la sua libreria, situata al secondo piano del suo palazzo e impreziosita da una raccolta di vasi etruschi, fu danneggiata da un incendio, Nel 1734 Capponi comp\u00ec un viaggio per acquisire opere manoscritte e a stampa, a Viterbo, a Perugia, a Siena e a Firenze.\nOggetti di scavo, incisioni, dipinti.\nSi interess\u00f2 (dal 1717 al 1725) anche ad oggetti di scavo e ad opere d'arte dell'antichit\u00e0. Nel suo \"Diario di acquisti di quadri, oggetti, iscrizioni, dal 26 settembre 1717 al settembre 1746\" ricorda di aver acquistato stampe di Albrecht D\u00fcrer e di Luca da Leida, quadri di artisti olandesi, ma anche opere di pittori rinascimentali e di manieristi italiani, e dipinti di contemporanei, come Carlo Maratta, Giovanni Paolo Pannini e Gaspar van Wittel. Nel suo museo privato entrarono perfino oggetti curiosi, come un prototipo di penna stilografica trovato dall'Inghilterra nel 1725 e armi da fuoco e da taglio.\nNel 1726, in un colombario dell'Appia antica trov\u00f2 un affresco romano, raffigurante un architetto (o un agrimensore) e chiese a Pier Leone Ghezzi di disegnarlo e a G. Orazi di inciderlo. L'interesse per gli oggetti di scavo prevalse quindi su tutti gli altri. Fu aiutato da Francesco Ficoroni (1664-1747), studioso e mercante, e dall'arcivescovo storico e bibliofilo Giusto Fontanini, che nel 1725 redasse un primo indice alfabetico, per autore, della biblioteca capponiana.\nFece disegnare ed incidere da G. Piccini i singoli pezzi della sua collezione di piccoli oggetti di scavo, con l'idea di pubblicarla, cosa che non gli riusc\u00ec.\nA Roma Capponi promosse scavi e ricognizioni per proprio conto: ad aprile 1732 visit\u00f2 la catacombe dei Santi Marcellino e Pietro; nel 1734 condusse scavi presso San Sisto vecchio e fra il 1743 e il 1745 scav\u00f2 in una sua vigna, situata fuori Porta del Popolo e nel cortile del suo palazzo mur\u00f2 le iscrizioni trovate.\nFra il 1736 ed il 1744 acquist\u00f2 quadri e monete, ma vendette le statue moderne.\nIncarichi.\nEntr\u00f2 nel 1722 in relazione con Ludovico Antonio Muratori e nel 1726-27 fece rivivere in Roma l'Accademia dei Quiriti, di cui fu primo \"Edile\" e per cui, nel 1730, cur\u00f2 l'edizione di una raccolta di carmi dedicata a Clemente XII.\nFu membro della parigina Acad\u00e9mie des inscriptions et belles-lettres. Nel 1731 le autorit\u00e0 capitoline affidarono a lui ed al marchese Girolamo Theodoli il compito di presiedere al restauro dell'arco di Costantino. I lavori furono affidati all'architetto F. Barigioni e allo scultore P. Bracci, che utilizzarono frammenti architettonici di scavo. \nIl Museo Capitolino.\nIl 15 dicembre 1733 Capponi present\u00f2 al pontefice l'atto di acquisto della collezione scultorea del cardinale Alessandro Albani e quindi ottenne l'incarico di sistemarla nei Musei Capitolini. Il materiale scultoreo (408 pezzi) e quello epigrafico furono collocati nel 1734 e Capponi fu nominato Custode e poi Presidente Antiquario, a vita, del Museo.\nUltimi anni.\nAll'inizio del 1741 un colpo apoplettico ne min\u00f2 la salute. Nel 1744 il bolognese Ignazio Lucchesini incise in rame il suo medagliere e pose un \"ex libris\" su tutti i volumi della sua biblioteca. A giugno del 1742 Capponi commission\u00f2 a Ferdinando Fuga ed allo scultore francese Michel-Ange Slodtz (1705\u20131764) il suo monumento funebre, nella Basilica di San Giovanni Battista dei Fiorentini, a via Giulia. Il 16 settembre 1746 scrisse la sua ultima annotazione, sul diario della sua libreria. Lasci\u00f2 le sue antichit\u00e0 ai Gesuiti, invece libri e manoscritti alla Biblioteca Apostolica Vaticana."}
{"id": "6124886", "revid": "1865216", "url": "https://it.wikipedia.org/wiki?curid=6124886", "title": "Orava (fiume)", "text": "L'Orava (in ungherese: \"\u00c1rva\", in polacco: \"Orawa\", in tedesco: \"Arwa\") \u00e8 un fiume della Slovacchia, affluente di destra del fiume V\u00e1h.\nGeografia.\nIl fiume nasce come emissario del lago Orava, un bacino creato da una diga nel 1953 nei pressi del confine con la Polonia. Il bacino \u00e8 alimentato dall'Orava Bianca, che scorre in Slovacchia, e dall'Orava Nera, proveniente dalla vicina Polonia.\nIl corso del fiume si sviluppa in valli caratterizzate da \"flysch\", erose in forme serpeggianti e sovrastate da scogliere calcaree a formare paesaggi molto pittoreschi quali il panorama circostante il castello di Orava. Scorrendo verso sud-ovest l'Orava forma anse sempre pi\u00f9 ampie nella vallata delimitata dai Tatra Occidentali a sud-est e dalla Piccola Fatra a nord-ovest.\nL'Orava sfocia infine nel fiume V\u00e1h nei pressi di N\u00e1mestovo, alle pendici della Grande Fatra, ed entra a far parte del sistema fluviale del Danubio.\nLa lunghezza totale del fiume \u00e8 di 60,9\u00a0km; il bacino idrografico \u00e8 pari a 1991,80\u00a0km\u00b2, quasi interamente in territorio slovacco.\nStoria.\nI primi documenti dove viene menzionato il nome del fiume risalgono al 1287. Nel 1953 fu costruita una diga in corrispondenza della confluenza dell'Orava Bianca e dell'Orava Nera che dette origine al lago Orava, il pi\u00f9 grande della Slovacchia.\nNel 1997 l'intero corso del fiume fu dichiarato area protetta di livello 4, mentre nel 1998 l'Orava e i suoi tributari sono stati inclusi nella lista dei siti protetti dalla Convenzione di Ramsar."}
{"id": "6124887", "revid": "1486495", "url": "https://it.wikipedia.org/wiki?curid=6124887", "title": "Space Ghost Coast to Coast", "text": "Space Ghost Coast to Coast (abbreviato SGC2C) \u00e8 una serie televisiva animata statunitense del 1994, creata da Mike Lazzo. \nCondotta da una versione reimmaginata del supereroe Space Ghost della Hanna-Barbera, la serie \u00e8 un reboot di \"Space Ghost - Il Fantasma dello Spazio\" pensato per un pubblico di giovani adulti. Reinterpretato come una parodia surreale dei talk show, \"Space Ghost Coast to Coast\" utilizza gli stessi artwork animati della serie originale. Durante le prime due stagioni, la serie viene presentata come un serio talk show con battute sottotono, tuttavia le stagioni successive si basano maggiormente sul surrealismo e sul non sequitur.\nTra il 1992 e il 1993 Mike Lazzo, all'epoca direttore della programmazione di Cartoon Network, pens\u00f2 ad un programma animato che fosse adatto agli adulti e che andasse in onda preferibilmente in seconda serata. Nel 1993 Andy Merrill e Jay Edwards hanno pensato al nome \"Space Ghost Coast to Coast\" durante una maratona di \"Space Ghost - Il Fantasma dello Spazio\" andata in onda su Cartoon Network. Lo stile di \"Space Ghost Coast to Coast\" \u00e8 stato altamente criticato per via dell'ampio uso di umorismo surreale e non sequitur e per le tante parodie presenti.\n\"Space Ghost Coast to Coast\" ha aiutato il lancio delle carriere di diversi animatori e produttori quali Adam Reed, Matt Thompson, Andy Merrill, Jim Fortier, Pete Smith, Michael Ouweleen, Eric Richter, Dave Willis e Matt Maiellaro.\nLa serie \u00e8 stata trasmessa per la prima volta negli Stati Uniti su Cartoon Network dal 15 aprile 1994 al 22 luglio 2001, spostandosi successivamente su Adult Swim dal 2 settembre 2001 al 12 aprile 2004, per un totale di 93 episodi (e 4 speciali) ripartiti su nove stagioni. In seguito \u00e8 stata rinnovata per altre due stagioni pubblicate su GameTap dal 30 maggio 2006 al 31 maggio 2008. In Italia la serie \u00e8 stata trasmessa in lingua originale dal 1998 su Cartoon Network.\nDalla serie sono stati tratti due spin-off basati sulla serie: \"Cartoon Planet\" e \"The Brak Show\". Inoltre ha ispirato o influenzato la produzione di altre serie quali \"Sealab 2021\", \"Aqua Teen Hunger Force,\" \"Harvey Birdman, Attorney at Law\", \"Perfect Hair Forever e The Eric Andre Show\".\nGenere e struttura.\nLa serie usa il talk show come formato principale, ma \u00e8 sovvertito in modo regole. Varie celebrit\u00e0 sono apparse nello show come ospiti e vengono mostrate su uno schermo accanto alla scrivania di Space Ghost. A differenza dei vari personaggi della serie, gli ospiti non sono animati. Nei primi episodi dello show, Space Ghost credeva che i suoi ospiti fossero altri supereroi e di solito apriva l'intervista chiedendo loro quali fossero i loro superpoteri. Le interazioni tra Space Ghost e i suoi ospiti sono quasi sempre imbarazzanti e talvolta ostili. A volte gli ospiti non erano consapevoli della natura del programma in cui apparivano e le loro risposte spesso non corrispondevano alle domande poste da Space Ghost, poich\u00e9 il dialogo del supereroe veniva scritto e registrato dopo. Questo metodo \u00e8 stato eliminato negli episodi successivi e agli ospiti \u00e8 stato consentito di interagire direttamente con i personaggi.\nIl rapporto tra Space Ghost e i suoi collaboratori \u00e8 peggiore di quello con gli ospiti. Il suo capobanda, una mantide parlante di nome Zorak, e il suo regista e produttore, un uomo di lava di nome Moltar, lavorano con Space Ghost come punizione per i loro crimini; tuttavia spesso disturbano o interrompono le interviste.\nLa maggior parte degli episodi di \"Space Ghost Coast to Coast\" durano circa 15 minuti, sebbene ci sono alcuni episodi di 30 minuti. In passato Cartoon Network trasmetteva spesso due episodi back-to-back per formare un blocco di programmazione di 30 minuti. Grazie all'uso del rotoscoping, le vecchie animazioni di Space Ghost, Zorak e Moltar provenienti da \"Space Ghost e Dino Boy\" sono state spostate e modificate sugli sfondi di \"Space Ghost Coast to Coast\". Ogni episodio conta di un budget superiore ai 30.000 dollari.\nTrama.\nDopo aver combattuto per quasi 40 anni, Space Ghost non \u00e8 pi\u00f9 un supereroe e ora si fa chiamare col suo vero nome, Tad Ghostal. Tuttavia, per rimanere al centro dell'attenzione, ha iniziato a condurre il suo talk show notturno nello spazio chiamato \"Space Ghost Coast to Coast\". Con l'aiuto degli ex cattivi Zorak e Moltar, Space Ghost intervista le varie celebrit\u00e0 terrestri attraverso un videotelefono senza alcun apparente motivo.\nPersonaggi e doppiatori.\nPersonaggi ricorrenti.\nIl fratello gemello malvaggio di Space Ghost. Si distingue da Space Ghost solo per la sua barba alla Van Dyke, disegnata molto rozzamente. \u00c8 un beatnik, gli piace la musica jazz e parla con un vecchio slang in stile beatnik; tuttavia \u00e8 anche molto malvagio. Chad \u00e8 stato menzionato per la prima volta nell'episodio \"Jerk\", dove chiama allo studio del programma per dire a Space Ghost che \u00e8 fuggito dal manicomio e che sar\u00e0 l\u00ec a breve.\nPersonaggi secondari.\nUn membro del Consiglio del Giudizio. Parla con un forte ronzio metallico rendendo ogni sua parola incomprensibile, anche se talvolta sembra essere capito dagli altri. \u00c8 un ragazzo di metallo con un giubbotto blu e guanti, che indossa un elmo con grandi ali ornamentali. \nUn cattivo che ha professato amore nei confronti di Space Ghost, con grande dispiacere dei suoi compagni.\nIl nipote di Zorak, basso e simile a lui in tutto e per tutto. Viene preso in simpatia da Space Ghost.\nUn ex regista della serie.\nProduzione.\nIdeazione e sviluppo.\nNel 1991, Turner Entertainment ha acquistato la libreria d'animazione della Hanna-Barbera che, combinata ai precedenti acquisti delle librerie pre-1986 della Metro-Goldwyn-Mayer e della Fleischer Studios, comprendeva circa ottomila ore di programmazione animata. Il 18 febbraio 1992, Turner ha annunciato i suoi piani di lanciare Cartoon Network come sbocco per la loro considerevole libreria d'animazione. Il 1\u00ba ottobre 1992, con la nascita di Cartoon Network, la programmazione si avvaleva di sole repliche di vecchi cartoni animati e ci\u00f2 non port\u00f2 a guadagni elevati. La rete ha pensato quindi di creare una programmazione originale in modo tale che i ricavi delle nuove serie potessero sostenere la rete. Tuttavia, negli anni '90, prima che la tecnologia informatica diventasse esponenzialmente pi\u00f9 economica, l'animazione era molto costosa da realizzare e stabilire un budget per creare serie originali era fuori questione per la neonata rete.\nIl programmatore Mike Lazzo and\u00f2 quindi dalla Turner a chiedere dei soldi per finanziare una nuova serie animata originale, tuttavia non ricevette niente a causa della poca disponibilit\u00e0 di denaro. Lazzo si ritrov\u00f2 quindi costretto ad usare i suoi stessi fondi e nella primavera del 1993, tenne un incontro nel suo ufficio con i compagni di programmazione Khaki Jones e Andy Merrill. Durante l'incontro hanno discusso su un modo per riportare e rinnovare il cartone animato \"Wacky Races\", mettendo insieme parti di alcuni episodi del cartone originale. Secondo Lazzo, in quel momento, nella televisione del suo ufficio stava andando in onda un episodio pomeridiano di \"Space Ghost\", uno dei suoi cartoni animati preferiti. In quel periodo, Cartoon Network si focalizzava su un personaggio della Hanna Barbera e trasmetteva le repliche di quella determinata serie per uno o due mesi e quell'anno, aprile e giugno sarebbero stati i mesi di Space Ghost. Da quel momento in poi, Lazzo ha pensato di spostare la sua idea iniziale su Space Ghost, il supereroe della Hanna-Barbera, e ha deciso di discuterne in ufficio con Jones e Merrill, i quali hanno accolto l'idea.\nLa serie \u00e8 stata creata con l'intento di portare un cartone animato rivolto ad un pubblico adulto. Il nome della serie fu ideato da Khaki Jones, ex-sceneggiatore di \"Space Ghost Coast to Coast\" e vicepresidente delle serie di Disney Television Animation. In seguito, il nome fu pronunciato durante una maratona di \"Space Ghost - Il Fantasma dello Spazio\" ospitata da Andy Merrill e Jay Wade Edwards. L'episodio pilota della serie fu animato prelevando e manipolando alcune clip dal cartone animato \"Space Ghost e Dino Boy\" e prevedeva un'intervista stampa della CNN con l'attore Denzel Washington. L'episodio, dalla durata di due minuti, fu montato da Merrill dentro un magazzino di nastri, dove decise di aggiungere delle voci fuori campo di Space Ghost utilizzando un microfono RadioShack. Dopo aver presentato l'episodio pilota agli studi di Cartoon Network, questi lo considerarono molto approssimativo e cercarono una societ\u00e0 di produzione hollywoodiana. Tuttavia, su richiesta di Lazzo, il dipartimento di programmazione ha deciso di mantenere la produzione ad Atlanta, la sede di Cartoon Network.\nLa serie inizi\u00f2 a trasmettere dal 15 aprile 1994, ogni venerd\u00ec sera alle 11:00, con le repliche degli episodi il sabato sera. In seguito il programma fu spostato in varie fasce orarie notturne, di solito sempre nei fine settimana. Secondo Mike Lazzo \"la serie rientra nella categoria della commedia postmoderna\". Il 20 febbraio 1995 fu trasmesso un episodio speciale di \"Space Ghost Coast to Coast\" in contemporanea su Cartoon Network, TBS e TNT, in occasione dell'esordio di \"What a Cartoon!\" su Cartoon Network. Nello speciale Space Ghost ha intervistato alcuni registi, mentre il Consiglio del giudizio ha commentato le clip dei cartoni animati. Gli episodi di \"Space Ghost Coast to Coast\" portarono circa un 20% del pubblico su Cartoon Network. I primi episodi furono montati in un ripostiglio di fotocopiatrici e scritti nelle sale conferenza la sera dopo che gli esecutori della Turner tornavano a casa. Nel 2004, Cartoon Network trasmise l'ultimo episodio \"Live at the Fillmore\". La fine della serie \u00e8 dovuta a causa della fusione tra AOL e Time Warner nel 2000, che port\u00e0 alla fine dei giorni a ruota libera e la separazione del cast. Nel 2006, due anni dopo la fine dell'ultimo episodio, il servizio streaming GameTap riport\u00f2 \"Space Ghost Coast to Coast\" per altre due stagioni, tuttavia non era presente il coinvolgimento della maggior parte dei creatori originali.\nStile e animazione.\nPer mantenere bassi i costi di produzione, l'animazione della serie \u00e8 stata prelevata dalla serie originale di Space Ghost e riconfiguarata su un nuovo set. Ogni episodio richiedeva fino a 1.000 filmati editati. Secondo Lazzo: \"fondamentalmente quello che abbiamo fatto \u00e8 prendere e utilizzare il rotoscope nella serie animata originale [di Space Ghost] degli anni '60 e non degli anni '80, giusto alcuni elementi chiave per il movimento delle labbra. Rimuovi l'immagine dal cartone originale e la inserisci in un qualsiasi sfondo che volevamo noi. Una volta che siamo stati in grado di fare ci\u00f2 siamo andati dalla Crawford e gli abbiamo chiesto di creare uno sfondo. Una volta scelto un set 3D, la Crawford ha filmato il set da diverse angolazioni e poi la versione rotoscopata di Space Ghost \u00e8 stata inserita in quel nuovo ambiente\". C. Martin Croker, allora uno degli animatori della Crawford Communications, ha deciso di doppiare alcuni cattivi della serie originale, su desiderio della Cartoon Network.\nScrittura.\nIn genere le interviste su cui si basa la serie coinvolgevano da due a quattro scrittori, facendo una lista di 15-20 domande sempre pi\u00f9 casuali per gli ospiti. Gli sceneggiatori avrebbero poi intervistato l'ospite e reinterpretato queste interviste nel montaggio.\nSequenza di apertura.\nNelle prime stagioni della serie, la musica \u00e8 stata interpretata da Zorak e la sua band \"The Original Way-Out\". La sigla originale \"Hit Single\" \u00e8 stata composta da Sonny Sharrock alla chitarra, da Lance Carter alla batteria, da Eddie Horst al basso e da Alfreda Gerald alla voce. Sharrock e Carter hanno registrato un certo numero di canzoni per la serie, molte delle quali sono state inserite nell'album di Space Ghost Coast to Coast. Come tributo a Sharrock, che mor\u00ec nel maggio 1994 poco dopo la messa in onda del primo episodio, l'episodio \"Sharrock\" contiene quasi quindici minuti di registrazioni inedite.\nDalla quarta alla sesta stagione \u00e8 presente un nuovo tema di chiusura composto da Man or Astro-man?, mentre nelle stagioni successive il tema di apertura e i titoli di coda sono stati quasi completamente abbandonati. Sono state utilizzate diverse altre canzoni durante la sigla, come nell'episodio \"CHiPs\" dove \u00e8 stata utilizzata la sigla dell'omonima serie televisiva. Per la quinta stagione era stato progettato anche un finale a tema musicale dalla durata di un'ora con i gruppi musicali Yo La Tengo e Cornershop, ma non fu mai prodotto.\nAccoglienza.\n\"Space Ghost Coast to Coast\" \u00e8 stato uno dei programmi pi\u00f9 seguiti e di successo di Cartoon Network e ha goduto di grande popolarit\u00e0 tra gli spettatori di ogni et\u00e0, nonostante sia indirizzata per un pubblico adulto. La serie ha aperto un vero e proprio mercato pubblicitario incentrato sul protagonista Space Ghost, il quale \u00e8 stato anche la mascotte ufficiale di Cartoon Network per diversi anni. La ripercussione del programma \u00e8 stata talmente forte negli anni che quattro rocce presenti sul pianeta Marte portano i nomi di Space Ghost, Zorak, Moltar e Brak. Secondo IGN, \"Space Ghost Coast to Coast\" \u00e8 al 37\u00ba posto nella lista delle migliori serie televisive animate in assoluto.\nAltri media.\nSerie spin-off.\n\"Cartoon Planet\".\nNel 1995 \u00e8 stato creato il primo spin-off della serie intitolato \"Cartoon Planet\". Trasmesso inizialmente su TBS come blocco di programmazione dalla durata di un'ora, la serie vede protagonisti Space Ghost, Zorak e Brak in una parodia dei programmi di variet\u00e0 e include cartoni animati e cortometraggi della libreria Turner Entertainment. Successivamente \u00e8 stata spostata su Cartoon Network, terminando la produzione di nuovo materiale nel 1997 e riconfenzionando gli episodi precedentemente trasmessi in un formato di mezz'ora con l'assenza delle clip dei cartoni animati. Nel 2012 \u00e8 stata rinnovata da Adult Swim per altre due stagioni.\n\"The Brak Show\".\nNel dicembre 2000, Cartoon Network ha trasmesso l'episodio pilota di \"The Brak Show\" come parte della loro \"Programmazione speciale\". Un anno dopo, con l'arrivo di Adult Swim, la serie si \u00e8 spostata sul blocco iniziando ufficialmente le sue trasmissioni. Parodia delle sitcom americane degli anni '60, la serie reimmagina Brak che vive con i suoi genitori in un piccolo sobborgo in stile americano di un pianeta non specificato e che passa le giornate con il suo amico Zorak. Nel 2007, un webisodio basato sulla serie \u00e8 stato pubblicato sul sito ufficiale di Adult Swim.\nCortometraggi.\nDopo la conclusione della serie, \"Space Ghost Coast to Coast\" \u00e8 stato protagonista di diverse clip e cortometraggi posti a pubblicizzare un film o l'evento discusso e la serie stessa. Il 13 dicembre 2009, Adult Swim ha trasmesso un'intervista di sessanta secondi con l'attrice Zoe Saldana per promuovere l'uscita imminente di \"Avatar\". Nel 2010 \u00e8 stata trasmessa un'intervista con Jack Black come promozione per il film \"I fantastici viaggi di Gulliver\". Nel maggio 2010, Space Ghost ha intervistato Steve Nash, ex cestista dell'NBA, promuovendo la Vitamin Water anche sul sito ufficiale di Adult Swim. Durante il Pesce d'Aprile del 2011, Adult Swim ha trasmesso il film \"The Room\", con Space Ghost che ha intervistato l'attore Tommy Wiseau durante le interruzioni pubblicitarie. Il 10 agosto 2012, come promozione per il film \"Candidato a sorpresa\", il supereroe ha intervistato gli attori Will Ferrell e Zach Galifianakis.\nFumetti.\nI fumetti di \"Space Ghost Coast to Coast\" sono stati pubblicati nei fumetti antologici \"Carton Network Present\", \"Cartoon Network Starring\" e \"Cartoon Cartoons\" della DC Comics da settembre 1997 al 2003."}
{"id": "6124888", "revid": "1425322", "url": "https://it.wikipedia.org/wiki?curid=6124888", "title": "Before the Flood (film)", "text": ""}
{"id": "6124889", "revid": "83846835", "url": "https://it.wikipedia.org/wiki?curid=6124889", "title": "Girolamo Frigimelica Roberti", "text": ""}
{"id": "6124890", "revid": "83846847", "url": "https://it.wikipedia.org/wiki?curid=6124890", "title": "Luciano da Silva", "text": ""}
{"id": "6124891", "revid": "1494169", "url": "https://it.wikipedia.org/wiki?curid=6124891", "title": "Punto di non ritorno", "text": ""}
{"id": "6124899", "revid": "599013", "url": "https://it.wikipedia.org/wiki?curid=6124899", "title": "Gregorio van der Biezen", "text": "Carriera.\nNazionale.\nHa esordito in Nazionale il 4 settembre 2015 nella partita di qualificazione ai Mondiali 2018 contro Saint Vincent &amp; Grenadine."}
{"id": "6124923", "revid": "30610", "url": "https://it.wikipedia.org/wiki?curid=6124923", "title": "Bolognina", "text": "La Bolognina (\"Bulugn\u00e9\u1e45na\" in bolognese) \u00e8 un rione di Bologna, amministrativamente compreso nel quartiere Navile, di cui costituisce una delle tre zone statistiche insieme a Lame e Corticella. \u00c8 situato nell'immediata periferia nord, alle spalle della stazione di Bologna Centrale. Oltre alla ferrovia, il rione \u00e8 delimitato a nord dalla tangenziale \"J.F. Kennedy\", a est dalla Fiera di Bologna e a ovest dall'area dell'ex Mercato ortofrutticolo cittadino. \nSi tratta di un rione storicamente operaio, famoso soprattutto per la celebre svolta della Bolognina.\nStoria.\nIl quartiere nasce in seguito al Piano Regolatore del 1889, e si sviluppa come un quartiere operaio e manufatturiero, grazie soprattutto alla vicinanza con la stazione e la linea ferroviaria. I settori industriale prevalenti, per tutto il XX secolo, sono stati infatti quelli della meccanica e della costruzione di materiale ferroviario (\"Minganti\", \"Civolani\", \"Officine Casaralta\"). A partire dagli anni novanta l'attivit\u00e0 industriale viene progressivamente sostituita dal settore terziario, favorito in particolare dalla vicinanza della Fiera di Bologna e dal comodo accesso alle vie di comunicazione ferroviaria e autostradale.\nEventi storici da ricordare sono la battaglia della Bolognina, combattuta il 15 novembre 1944 tra i partigiani della 7\u00aa GAP e le forze di occupazione tedesche e fasciste, e la \"svolta della Bolognina\", con cui Achille Occhetto annunci\u00f2, il 12 novembre 1989, lo scioglimento del Partito Comunista Italiano.\nNegli anni 2000 inoltre l'area si arricchisce della nuova sede amministrativa del comune di Bologna, e del nuovo accesso alla stazione ferroviaria dell'alta velocit\u00e0, che cambiano in parte la fisionomia e il paesaggio cittadino. Nel XXI secolo il rione si arricchisce anche di una nutrita popolazione straniera, che affiancandosi alla storica comunit\u00e0 cinese insediata lungo via Ferrarese, rendono la Bolognina una delle aree pi\u00f9 multietniche di Bologna.\nCultura.\nNel quartiere, presso l'ex deposito tranviario della Zucca, si trova il Museo per la memoria di Ustica, che conserva i resti del DC 9 abbattuto in occasione della strage di Ustica.\nVi si trovano inoltre l'ippodromo di Bologna, numerose istituzioni scolastiche e il Teatro Testoni, specializzato nelle rappresentazioni per bambini e ragazzi."}
{"id": "6124924", "revid": "120617967", "url": "https://it.wikipedia.org/wiki?curid=6124924", "title": "Milit\u00e4rluftfahrtmuseum", "text": "Il Milit\u00e4rluftfahrtmuseum \u00e8 un museo dedicato alla storia degli aeromobili che hanno prestato servizio nella \u00d6sterreichische Luftstreitkr\u00e4fte e si trova a Zeltweg, in Austria, presso il locale aeroporto militare. Il museo \u00e8 situato su un'area di 5\u00a0000 m\u00b2 e dispone di un hangar per l'esposizione dei velivoli.\nStoria.\nNel 2005, per festeggiare il 50\u00ba anniversario delle forze armate della seconda repubblica austriaca, le autorit\u00e0 militari decisero di esporre al pubblico, per un breve periodo, la collezione di aerei, motori e mezzi militari appartenenti alla \u00d6sterreichische Luftstreitkr\u00e4fte su di un hangar dell'aeroporto militare di Zeltweg. Il progetto fu eleborato dall'RgR ADir Obst. Josef Platzer in seno all'Heeresgeschichtliches Museum di Vienna. Il primo aereo restaurato per l'occasione fu il velivolo da addestramento Fiat G46-4B che si trovava come \u201cgate guardian\u201d presso l'aeroporto di Zeltweg. Furono inoltre trasferiti alcuni aerei che si trovavano in deposito presso l'Heeresgeschichtliches Museum, mentre altri vennero acquistati all'estero, ed alcuni furono donati da altre forze aeree.\nPer l'esposizione al pubblico fu prescelto di usare l'hangar n. 8 che si trovava sullo stesso aeroporto, e la collezione fu inaugurata durante il Flughafen Hinterstoisser (AirPower 2005). In quella occasione fu appositamente edito anche un libro, intitolato \"Die \u00d6sterreichischen Luftstreitkr\u00e4fte von 1955-2005\", che narrava la storia dell'aeronautica militare austriaca nel periodo 1955-2005.\nVisto il successo ottenuto l'esposizione divenne permanente, e dal 2012 fu definitivamente ridenominata Milit\u00e4rluftfahrtmuseum. Tra i velivoli esposti vi sono ben quattro esemplari di caccia intercettori bisonici Saab J-35O\u00eb Draken, un aereo da ricognizione Mikoyan-Gurevich MiG-21R e un caccia Northrop F-5E Tiger II. Inoltre vi sono parti di aerei della seconda guerra mondiale, appartenenti ad Avro Lancaster, Messerschmitt Bf 109, Heinkel He 111 ed Heinkel He 162 Salamander, fotocamere, armi, paracaduti e camion."}
{"id": "6124926", "revid": "945903", "url": "https://it.wikipedia.org/wiki?curid=6124926", "title": "Chet Baker in New York", "text": "Chet Baker in New York \u00e8 un album del trombettista jazz statunitense Chet Baker, pubblicato dall'etichetta discografica Riverside Records nel novembre del 1958."}
{"id": "6124927", "revid": "767487", "url": "https://it.wikipedia.org/wiki?curid=6124927", "title": "John Merrill Knapp", "text": "Era considerato un'autorit\u00e0 sulla vita e le opere di Georg Friedrich H\u00e4ndel. Nato a New York City, Knapp si diplom\u00f2 alla Scuola Hotchkiss prima di entrare all'Universit\u00e0 Yale, dove consegu\u00ec un Bachelor of Arts nel 1936 e fu membro della Skull and Bones. Insegn\u00f2 poi per breve tempo presso la Scuola Thacher a Ojai, in California, prima di tornare a Yale ed assumere la carica di vicedirettore del Yale Glee Club. Lasci\u00f2 l'incarico per proseguire gli studi universitari alla Columbia University, dove consegu\u00ec un Master in Musica. Serv\u00ec come ufficiale nelle operazioni della Terza Flotta della Marina degli Stati Uniti durante la seconda guerra mondiale (1942-1946), guadagnando due stelle di servizio e un nastro di encomio.\nNel 1946 Knapp fu assunto come insegnante di musica presso l'Universit\u00e0 di Princeton. Rimase a Princeton per i successivi 36 anni, lavorando come assistente (1947-1953), professore associato (1953-1961) e professore ordinario (1961-1982). Fu presidente del dipartimento di musica di Princeton 1949-1951 e ha servito come decano dell'intero collegio 1961-1966. Ha ricoperto il ruolo di direttore del Princeton Glee Club 1941-1943 e 1946-1952. Al momento del suo ritiro nel 1982 fu nominato professore emerito di musica a Princeton. \u00c8 morto di cancro alla prostata nel 1993 al Princeton Medical Center."}
{"id": "6124930", "revid": "196390", "url": "https://it.wikipedia.org/wiki?curid=6124930", "title": "Astaturo sodico", "text": ""}
{"id": "6124931", "revid": "196390", "url": "https://it.wikipedia.org/wiki?curid=6124931", "title": "NaAt", "text": ""}
{"id": "6124933", "revid": "1543377", "url": "https://it.wikipedia.org/wiki?curid=6124933", "title": "Salamandra atra aurorae", "text": "Salamandra atra aurorae (\"G\u00fcllandar Ekkelsturtzo\" in lingua cimbra) \u00e8 una sottospecie di salamandra alpina che vive solo in una ristretta area dell'altopiano dei Sette Comuni, sulle Prealpi Venete. \u00c8 talvolta chiamata salamandra di Aurora.\nDescrizione.\n\"S. atra aurorae\" \u00e8 molto simile nell'aspetto a tutte le altre sottospecie di \"S. atra\", anche considerando i principali caratteri che in genere differenziano le specie di \"Salamandra\": forma del capo, posizione dei denti vomerini, proporzione tra tronco e zampe, disposizione dei pori ghiandolari della pelle, forma e lunghezza della coda.\nTuttavia, a differenza delle altre popolazioni di 'S. atra', la superficie corporea di \"S. atra aurorae\" non \u00e8 completamente e uniformemente nera. Invece, la superficie dorsale \u00e8 ampiamente coperta da macchie chiare, che variano dal giallo chiaro al marrone scuro e che sono pi\u00f9 ampie e spesso fuse tra di loro sul capo e lungo la schiena. Generalmente alcune macchie sono presenti anche sulle braccia, sulle cosce e sulla coda, mentre sono pi\u00f9 rare sui fianchi e sulla superficie ventrale del corpo. Tutti gli individui sono regolarmente maculati, ma differiscono molto tra di loro per il disegno e per l\u2019estensione complessiva delle macchie (da poco pi\u00f9 di met\u00e0 a quasi tutta la superficie dorsale), senza comunque differenze evidenti n\u00e9 tra i sessi n\u00e9 tra le popolazioni. Il disegno delle macchie \u00e8 gi\u00e0 definito alla nascita e generalmente non cambia molto durante l\u2019accrescimento. Tuttavia, in alcuni individui tenuti in cattivit\u00e0 sono stati osservati cambiamenti relativamente rapidi ed estesi della tonalit\u00e0 delle macchie, dal giallo al marrone.\nAlla nascita, le piccole salamandre sono lunghe circa 50\u00a0mm e pesano meno di 1\u00a0g. Gli adulti possono raggiungere una lunghezza di 134\u00a0mm nei maschi e 139\u00a0mm nelle femmine. Le femmine gravide possono arrivare a pesare 14\u00a0g.\nIl dimorfismo sessuale non \u00e8 molto evidente, anche se non \u00e8 stato studiato adeguatamente. Come in altre sottospecie di \"S. atra\", la regione cloacale \u00e8 generalmente pi\u00f9 prominente nei maschi adulti.\nDistribuzione.\n\"S. atra aurorae\" vive soltanto nella parte settentrionale dell'Altopiano dei Sette Comuni, nelle Prealpi Venete (nord-est Italia). Di preciso non si conosce la sua reale distribuzione, perch\u00e9 si tratta di animali molto elusivi, difficili da osservare, ed inoltre non sono ancora state svolte ricerche adeguate. Ad oggi, le segnalazioni documentate e certe sono riconducibili a soli 12 siti, apparentemente distanziati tra loro per pi\u00f9 di 0,7\u00a0km e approssimativamente allineati in direzione ovest-est, da Val Postesina fino a Monte Fossetta. Tuttavia, non \u00e8 noto se si tratta effettivamente di popolazioni separate, o se siano invece connesse tra loro attraverso aree apparentemente idonee intermedie. L'area di presenza (\"area of occupancy\") stimata per \"S. atra aurorae\" \u00e8 di circa 26\u00a0km\u00b2.\nHabitat.\n\"S. atra aurorae\" vive soprattutto in aree esposte a sud, sia su versanti a moderata pendenza sia in strette valli, ad altitudini comprese tra 1200 a 1800\u00a0m, su substrato roccioso, calcareo e carsico. La maggior parte dei siti \u00e8 all'interno di foreste di faggio, abete bianco e abete rosso, con abbondanza variabile di lettiera, legno morto e pezzi di cortecce a terra, zone ricoperte da erba e muschi. Solo in pochi casi queste salamandre sono state rinvenute in ambienti con vegetazione aperta, al margine di pascoli.\nLe maggiori densit\u00e0 di individui sono state stimate nelle parti pi\u00f9 interne delle foreste, soprattutto dove si ha una copertura pi\u00f9 rada e matura di abete bianco e faggio piuttosto che un bosco pi\u00f9 fitto di abeti rossi. Tra gli adulti, maschi e femmine utilizzano habitat simili.\nCiclo biologico.\nIl ciclo biologico di \"S. atra aurorae\" \u00e8 stato poco studiato, ma probabilmente \u00e8 simile a quello noto per le altre sottospecie di \"S. atra\". Lo sviluppo embrionale e quello larvale si completano nel corpo materno e alla nascita i giovani hanno gi\u00e0 completato la metamorfosi, anche se talvolta possono mantenere dei residui di branchie per breve tempo. Generalmente la gestazione dura almeno due anni e al suo termine vengono partoriti due piccoli.\nComportamento.\nGli individui svernano nel sottosuolo, probabilmente ad una certa profondit\u00e0, dove rimangono inattivi per almeno sei mesi. Dal tardo aprile fino a circa met\u00e0 ottobre, invece, passano gran parte del tempo in rifugi pi\u00f9 superficiali, ad esempio sotto sassi che sporgono dal terreno, sotto tronchi marcescenti o sotto pezzi di corteccia presenti a terra. Spesso utilizzano ripari occasionali e comunque cambiano spesso rifugio. Durante questa fase, escono in superficie soltanto quando il suolo \u00e8 bagnato e c'\u00e8 un elevato tasso di umidit\u00e0, soprattutto in seguito a piogge intense dopo periodi secchi, indipendentemente dal ciclo di luce giornaliero. A differenza di altre popolazioni di \"S. atra\", \"S. atra aurorae\" non esce regolarmente ogni giorno intorno all'alba. I maschi adulti sono apparentemente pi\u00f9 propensi a muoversi in superficie rispetto alle femmine e ai giovani.\nMentre questi ultimi si disperdono nel tempo, gli adulti sono invece sedentari e si mantengono dentro un home range di qualche decina di metri quadrati, anche nel corso degli anni, senza evidenti differenze tra maschi e femmine. Gli home range di individui diversi si sovrappongono parzialmente, anche tra individui dello stesso sesso. Sono state stimate densit\u00e0 di popolazione anche di alcune centinaia di individui per ettaro.\nMinacce, stato di conservazione e gestione.\nTutte le foreste abitate da \"S. atra aurorae\" sono state sfruttate per secoli per il legname. Tuttavia le moderne pratiche di esbosco fanno uso di mezzi meccanici pesanti che, muovendosi all\u2019interno del bosco durante la stagione di attivit\u00e0 delle salamandre, compattano il suolo e rimuovono la vegetazione erbacea lungo le piste utilizzate. Il passaggio di questi mezzi rende quindi il suolo localmente inospitale per \"S. atra aurorae\" e pu\u00f2 anche comportare lo schiacciamento degli animali che si trovano negli strati pi\u00f9 superficiali del suolo e sotto rifugi occasionali.\nQuesto rappresenta un fattore critico anche in relazione alla gestione degli esboschi in seguito alla tempesta Vaia che nell'autunno 2018 ha interessato il nord-est dell'Italia colpendo anche i boschi dove vive questa salamandra \nSoprattutto in passato, hanno suscitato preoccupazione anche la raccolta illegale e incontrollata di individui, finalizzata principalmente alla terraristica, oltre all'alterazione del microclima locale a seguito della captazione delle acque per utilizzi antropici.\nA seguito di una valutazione del rischio di estinzione a livello regionale, fatta per il Veneto, secondo i criteri della IUCN, \"S. atra aurorae\" \u00e8 stata classificata come \u201cvulnerabile\u201d (VU), in base al criterio D2, perch\u00e9 l\u2019area di presenza (\u201cextent of occurrence\u201d) \u00e8 stata stimata inferiore a 20\u00a0km\u00b2. Diversamente, nell'ambito della valutazione globale della specie \"S. atra\", i valutatori hanno proposto di considerare la sottospecie \"S. atra aurorae\" come \u201cin pericolo critico\u201d (CR), in base al criterio B1ab (iii), riconoscendo l\u2019esistenza di una sola popolazione localizzata e considerando che la qualit\u00e0 del suo habitat \u00e8 in declino.\nDal punto di vista amministrativo, \"S. atra aurorae\" vive principalmente in Veneto, in provincia di Vicenza, ma anche in una parte del Trentino.\n\"S. atra aurorae\" \u00e8 inclusa nell'Allegato II della Direttiva Habitat 92/43/CEE (originariamente con il nome di \u2018Salamandra salamandra aurorae\u2019) e nell'Allegato IV della stessa Direttiva (con il nome \u2018Salamandra aurorae\u2019). Di conseguenza \u00e8 vietato disturbare e catturare individui, nonch\u00e9 ucciderli, cos\u00ec come distruggerne l\u2019habitat. Anche solo per poter svolgere ricerche scientifiche, \u00e8 necessario ottenere un permesso specifico dal Ministero dell'ambiente e della tutela del territorio e del mare. I siti dove \u00e8 nota la presenza di \"S. atra aurorae\" sono, almeno in gran parte, all\u2019interno nel Sito Natura 2000 IT3220036 \u201cAltopiano dei Sette Comuni\u201d.\nLa consapevolezza dell\u2019unicit\u00e0 di \"S. atra aurorae\" si sta diffondendo solo negli ultimi anni nelle comunit\u00e0 che vivono sull\u2019Altopiano dei Sette Comuni. Questo animale \u00e8 stato adottato come logo del Museo Naturalistico Didattico \u201cPatrizio Rigoni\u201d di Asiago ed in quello della squadra locale di hockey in line \u201cAsiago Newts Hockey\u201d.\nTassonomia.\n\"S. atra aurorae\" \u00e8 rimasta sconosciuta alla comunit\u00e0 scientifica fino al 1978, quando un individuo esposto in un terrario \u00e8 stato notato da una coppia di biologi durante la visita di una mostra temporanea locale. La scoperta \u00e8 stata pubblicata per la prima volta nel 1981. La descrizione tassonomica e la denominazione vennero pubblicate negli anni seguenti, prima in un riassunto per un convegno e successivamente in un articolo esteso. Il nome \"aurorae\" deriva da Aurora, moglie dell\u2019autore della descrizione. Ai fini della nomenclatura, la localit\u00e0 tipica \u00e8 stata designata come \u201cBosco del Dosso, near Vaio di Pian del Morto, between val Remaloch and Val Rotta\u201d (alta Val d'Assa) e l'olotipo \u00e8 stato depositato al Museo di Zoologia La Specola di Firenze. Fin dalla sua descrizione, \"S. atra aurorae\" \u00e8 stata quasi universalmente trattata al rango di sottospecie, ma in alcuni casi \u00e8 stata considerata al rango di specie distinta.\nLa differenziazione tassonomica di \"S. atra aurorae\" dalle altre popolazioni di \"S. atra\" \u00e8 supportata da differenze fenotipiche e genetiche: tutti gli individui di \"S. atra aurorae\" hanno macchie su oltre met\u00e0 della superficie dorsale, mentre gli individui di tutte le altre sottospecie sono uniformemente neri o al pi\u00f9 con macchie sparse meno estese; inoltre, anche dati genetici indicano che \"S. atra aurorae\" rappresenta una linea separata all'interno di 'S. atra'. In condizioni di cattivit\u00e0, \u00e8 stato osservato che \"S. atra aurorae\" e 'S. atra atra' possono accoppiarsi, generando ibridi apparente vitali e fertili con macchie gialle pi\u00f9 piccole rispetto a \"S. atra aurorae\"."}
{"id": "6124934", "revid": "298229", "url": "https://it.wikipedia.org/wiki?curid=6124934", "title": "Maratona Sant'Antonio", "text": ""}
{"id": "6124935", "revid": "1305772", "url": "https://it.wikipedia.org/wiki?curid=6124935", "title": "A-Yo (Lady Gaga)", "text": "A-Yo \u00e8 un singolo promozionale della cantante statunitense Lady Gaga, pubblicato il 18 ottobre 2016 come estratto dal quinto album in studio \"Joanne\".\nDescrizione.\nLa cantante ha detto che il testo della canzone, di carattere celebrativo, tratta del \u00ablasciare i nostri nemici nella polvere\u00bb. Dal lato musicale, \"A-Yo\" \u00e8 stata descritta come canzone electro funk con influenze rock da \"Consquence of Sound\" e da \"Entertainment Weekly\", secondo la rivista statunitense \"Rolling Stone\" \"A-Yo\" risulta essere un brano upbeat country pop, mentre \"Ondarock\" segnala influenza blues nel brano.\nIl sito Rockol, infine, descrive la canzone come vicina al country rock e all'indie rock.\nPromozione.\nLa cantante ha eseguito il brano durante il suo \"Dive Bar Tour\", un breve tour promozionale di tre date nei bar statunitensi. Insieme a \"Million Reasons\", la cantante ha eseguito \"A-Yo\" durante la sua partecipazione al \"Saturday Night Live\" il 22 ottobre 2016 ed il 26 ottobre al \"The Late Late Show with James Corden\". Il brano \u00e8 stato nuovamente eseguito durante la sfilata di Victoria's Secret il 30 novembre e allo show giapponese \"SMAPxSMAP\"."}
{"id": "6124943", "revid": "729019", "url": "https://it.wikipedia.org/wiki?curid=6124943", "title": "Fair Weather", "text": "Fair Weather \u00e8 uno standard jazz composto da Kenny Dorham, Benny Golson e inciso per la prima volta nel 1958 da Chet Baker a New York e pubblicato per la prima volta nell'LP Chet Baker in New York.\nPubblicazioni.\nIl brano fu ripubblicato nel 1962 nell'album The Compositions Of Benny Golson.\nNel 1986 il brano fu inserito nell'album colonna sonora di Herbie Hancock, per il film di Bertrand Tavernier Round Midnight - A mezzanotte circa.\nNel 1987, nell'album di intitolato Moment to Moment, Art Farmer con lo stesso Benny Golson, ne propose una sua versione, che fu successivamente trascritta su spartito da Gilberto Gil e Jo\u00e3o Gilberto"}
{"id": "6124944", "revid": "228587", "url": "https://it.wikipedia.org/wiki?curid=6124944", "title": "Michael J. Harney", "text": ""}
{"id": "6124968", "revid": "1825453", "url": "https://it.wikipedia.org/wiki?curid=6124968", "title": "Direttorio Divisioni Inferiori Nord", "text": "Il Direttorio Divisioni Inferiori Nord fu un organismo calcistico italiano attivo in et\u00e0 fascista. Creato nel 1926 su disposizione della Carta di Viareggio sulle ceneri della disciolta ed effimera \"Lega delle Societ\u00e0 Minori\", ebbe come quest'ultima sede a Genova e competenza sul campionato di Seconda Divisione dell'Alta Italia e sulle finali interregionali di quello di Terza Divisione. Assegnava al proprio campione un titolo rappresentato da un nastrino tricolore messo sul braccio dei giocatori.\nL'ente era un organismo autoritario modellato sulle visioni del regime, essendo i suoi componenti nominati d'ufficio dal presidente della FIGC. Il primo presidente fu il signor Moraglia. Fu sciolto nel 1930 nell'ambito di un'ancor pi\u00f9 intensa politica accentratrice."}
{"id": "6124971", "revid": "991694", "url": "https://it.wikipedia.org/wiki?curid=6124971", "title": "Coriandoli/Tessi tessi", "text": ""}
{"id": "6124973", "revid": "1291158", "url": "https://it.wikipedia.org/wiki?curid=6124973", "title": "Maggie Siner", "text": "Biografia.\nMaggie (Margaret) Siner \u00e8 nata a Providence (stato di Rhode Island, Stati Uniti d'America). Ha completato i suoi studi superiori a Maplewood, nel New Jersey, dove seguiva allo stesso tempo dei corsi di pittura presso l'Art Students League di New York (1968-1969). Ha poi frequentato l'Universit\u00e0 di Boston (1969-1973, BFA 1973) e l'American University (1974-1976, MFA 1976), specializzandosi in pittura. Durante uno stage nel programma estivo di belle arti della Boston University a Tanglewood (1971), ha incontrato Robert D'Arista, che ha avuto una grande influenza sul suo lavoro, e con cui Siner ha studiato presso l'American University. Nel 1974 Siner ha frequentato la Scuola Skowhegan di Pittura e Scultura per studiare la tecnica dell'affresco.\nTra il 1976 e il 1980 Siner ha vissuto in Francia, ed ha abitato in un mulino a vento del XVII secolo vicino a Fuveau, ai piedi della montagna di Sainte Victoire, la montagna iconica dei dipinti di C\u00e9zanne. Ha insegnato presso l'Institut Am\u00e9ricain Universitaire a Aix-en-Provence, dove ha fatto la sua prima mostra personale presso la Galleria \"Les Amis des Arts\". In questo periodo ha anche seguito i corsi presso la Facolt\u00e0 di Medicina dell'Universit\u00e0 di Marsiglia. Nel 1981 \u00e8 tornata negli Stati Uniti, e nel 1986 ha studiato anatomia umana presso la Facolt\u00e0 di Medicina della Georgetown University. Ritorna spesso in Francia per lunghi periodi, dove espone le sue opere e tiene corsi.\nHa lavorato anche in Cina, dove \u00e8 andata per la prima volta nel 1991, ed \u00e8 stata docente di pittura nel Dipartimento di Arte dell'Universit\u00e0 di Xiamen nel 1992, e poi di nuovo nel 1999 e nel 2004.\nA Venezia ha dipinto per la prima volta nel 2008, e attualmente abita a Venezia la maggior parte dell'anno.\nPittura.\nDi formazione classica, Siner utilizza i materiali tradizionali della pittura ad olio, ma con un approccio moderno. \u00c8 una tra i pochi artisti contemporanei che lavorano esclusivamente dal vero, esplorando la bellezza e il significato del mondo visivo fuggente. Questo aspetto, insieme alla sua abilit\u00e0 tecnica e alle non grandi dimensioni delle sue opere, la rendono una figura di eccezione nel panorama artistico contemporaneo.\nLa sua \u00e8 una pittura \"di percezione\", centrata sul \"come vediamo veramente, come reagiamo al colore e alla forma in modo fisico ed emotivo; come si muovono e si spostano i nostri occhi, e come si fermano su un bordo o saltano su un punto di contrasto; la nostra sensibilit\u00e0 al verticale e all'orizzontale, come un colore altera un altro, come le forme creano del peso e del movimento, e fanno muovere i nostri occhi lungo una traiettoria\u201d\nI suoi soggetti seguono varie tematiche, da quelle pi\u00f9 intime a quelle monumentali e stravaganti. Il paesaggio \u00e8 fondamentale per la sua immediatezza, ma non mancano figure, ritratti e nature morte. Le sue opere recenti sono dedicate a tavole imbandite, ai letti disfatti, scelti proprio per le loro ambiguit\u00e0 narrative e per le possibilit\u00e0 rappresentative date dalla delicatezza del colore bianco.\n\"Cerca instancabilmente - fuori per la strada o nel suo studio - il soggetto, la luce, o la posizione che le comunichi la giusta impressione emotiva, e poi la reinventa con strepitoso talento, mediante pennellate vigorose e brillanti, sostenute da un'architettura compositiva e un disegno ferratissimi e solidi.\"\nIl gesto della sua pennellata deve molto agli anni trascorsi in Cina, dove ha assorbito il linguaggio della pittura a inchiostro cinese, e all'influenza dell'espressionismo astratto del suo mentore, Robert D'Arista.\n\"Tra i suoi molti doni c'\u00e8 l'abilit\u00e0 della pittrice di trasformare il quotidiano - un letto sfatto, un abito o un cappotto su un appendiabiti, un visitatore di un museo - in qualcosa di straordinario. La pittura di Siner \u00e8 \u2026 un distillato che sembra essere nato attraverso un processo di riduzione. Questa sua economia di tecnica \u00e8 evidente in ogni suo quadro\".\nRiesce ad afferrare il gioco drammatico di luci e ombre con un grande senso poetico.\nScultura.\nFormatasi in anatomia e scultura figurativa presso la Boston University, Siner ha continuato a lavorare con l'argilla durante tutta la sua carriera. Mentre insegnava a Lacoste, in Francia, ha iniziato la scultura nelle vicine cave di calcare e ha prodotto diverse opere in pietra a dimensione reale. Le sue sculture sono state esposte negli Stati Uniti, Francia e Italia.\nAttivit\u00e0 d'insegnamento.\nSiner \u00e8 una insegnante entusiasta e che ispira gli studenti, e ha influenzato una generazione di pittori. \u00c8 nota per il suo stile di insegnamento energico e strutturato. Ha insegnato in accademie, universit\u00e0 e scuole d'arte private, come per esempio: l'Institut d'Universit\u00e9s Am\u00e9ricaines e la Scuola Lacoste delle Arti in Francia, Universit\u00e0 di Xiamen in Cina, Savannah College of Art and Design, American University, e la Scuola Washington Studio negli Stati Uniti. I corsi che ha tenuto comprendono pittura, disegno, scultura, design, analisi pittorica, storia dell'arte, paesaggio e anatomia. Il suo corso innovativo e stimolante di Disegno Anatomico \u00e8 leggendario. Ha diretto la Scuola Washington Studio nel 1996-1997. \u00c8 spesso invitata come artista ospite e come relatrice per conferenze ed \u00e8 molto apprezzata per i suoi corsi che approfondiscono i meccanismi interni della pittura, tra cui la sua ricerca originale su \"Rembrandt e la segreta geometria del pittore\" che \u00e8 molto stimolante.\n\u201cCome insegnante Siner ha una generosit\u00e0 straordinaria, e una grande capacit\u00e0 di condividere l'approccio pieno di forza che utilizza nel suo proprio lavoro\u201d.\nIllustrazione Medica e Ricostruzione Facciale.\nNel 1980 Siner ha lavorato come illustratore medico freelance. La sua conoscenza dell'anatomia, cos\u00ec come la sua abilit\u00e0 artistica nel ritratto e nella scultura sono stati utilizzati nel 1988, quando ha creato delle ricostruzioni facciali per la polizia a Leesburg, in Virginia, che ha portato all'identificazione di una vittima di omicidio.\nHa lavorato anche in Cina, dove \u00e8 andata per la prima volta nel 1991, ed \u00e8 stata docente di pittura nel Dipartimento di Arte dell'Universit\u00e0 di Xiamen University nel 1992, e poi di nuovo nel 1999 e nel 2004."}
{"id": "6124981", "revid": "599013", "url": "https://it.wikipedia.org/wiki?curid=6124981", "title": "Tom\u00e1\u0161 Chor\u00fd", "text": ""}
{"id": "6124982", "revid": "212348", "url": "https://it.wikipedia.org/wiki?curid=6124982", "title": "Geolabididae", "text": "I geolabididi (Geolabididae) sono un gruppo di mammiferi insettivori, forse appartenenti ai soricomorfi. Vissero tra l'Eocene inferiore e il Miocene inferiore (circa 52 - 20 milioni di anni fa) e i loro resti fossili sono stati ritrovati in Nordamerica.\nDescrizione.\nNoti principalmente per resti del cranio e della dentatura, questi animali dovevano essere simili a toporagni e le dimensioni variavano da pochi centimetri di lunghezza a circa 50 centimetri. Il cranio era dotato di arcate zigomatiche complete, ma alcune modifiche del processo angolare delle mascelle e del condilo mandibolare (ad esempio, \"Centetodon\" possedeva un abbozzo di doppia articolazione) preannunciavano le specializzazioni caratteristiche dei soricidi. La formula dentaria era 3.1.4.3/ 3.1.4.3. I geolabididi erano dotati di premolari e molari inferiori a corona alta, al contrario degli erinaceomorfi. I trigonidi presenti sui molari superiori erano inoltre alti e pi\u00f9 larghi rispetto ai talonidi. Il quarto premolare superiore era dotato di un grande metaconide e di un talonide stretto, ma non era ancora molarizzato (come invece avveniva nei nittiteridi). La forma meglio conosciuta (\"Centetodon\") mostra un muso allungato a causa della presenza di diastemi tra i premolari; in \"Centetodon\", inoltre, gli incisivi inferiori erano bilobati come negli erinaceidi arcaici. In alcuni geolabididi i molari superiori erano quasi zalambdodonti, con piccoli conuli e precingula e postcingula ben sviluppati. \nClassificazione.\nInizialmente descritti come una sottofamiglia degli erinaceidi (McKenna, 1960) e poi considerati per lungo tempo affini ai toporagni (Soricidae), i geolabididi erano un gruppo di \"insettivori\" arcaici dalle parentele poco chiare; ricerche pi\u00f9 recenti basate sulla struttura delle ossa del tarso hanno messo in luce somiglianze con l'altrettanto enigmatica famiglia dei nittiteriidi (Nyctitheriidae), ed \u00e8 possibile che entrambe queste famiglie siano vicine ai Solenodontidae attuali (Zack e Penkrot, 2019).\nSono noti alcuni generi vissuti in Nordamerica tra l'Eocene inferiore e il Miocene inferiore, anche se si conosce una forma (\"Batodon\") del Cretaceo superiore nordamericano che a volte \u00e8 stata iscritta a questo gruppo; anche \"Stilpnodon\" del Paleocene \u00e8 considerato un possibile geolabidide. Un altro possibile geolabidide (\"Gobigeolabis\") \u00e8 stato scoperto nel Paleocene dell'Asia. Tra i geolabididi sono note alcune forme che potrebbero rappresentare i mammiferi pi\u00f9 piccoli mai conosciuti (\"Batodonoides\").\nPaleobiologia.\nI geolabididi erano probabilmente piccoli animali che si nutrivano di insetti, ed erano pi\u00f9 strettamente insettivori rispetto agli erinaceomorfi. La struttura del tarso del minuscolo \"Batodonoides\" suggerisce che almeno alcuni geolabididi dovevano essere ottimi arrampicatori, e forse erano strettamente arboricoli (Zack e Penkrot, 2019)."}
{"id": "6124984", "revid": "1100311", "url": "https://it.wikipedia.org/wiki?curid=6124984", "title": "Petr \u0160ev\u010d\u00edk", "text": "Caratteristiche tecniche.\nCentrocampista centrale, pu\u00f2 giocare da mediano e all'occorrenza da esterno sinistro."}
{"id": "6124987", "revid": "125953797", "url": "https://it.wikipedia.org/wiki?curid=6124987", "title": "Anton\u00edn Bar\u00e1k", "text": "Caratteristiche tecniche.\nTrequartista mancino di piede, pu\u00f2 avanzare anche nel ruolo di seconda punta o arretrare nel ruolo di centrocampista. \u00c8 stato, infatti, utilizzato come mezzala nel 3-5-2 di Oddo all'. \u00c8 un giocatore rapido, potente fisicamente, dotato di una buona tecnica di base, abile sia nel palleggio che nel dribbling nonostante l'imponente stazza (1,90 m) e utile anche in fase di copertura. Si rende efficace anche nelle marcature, realizzando spesso assist per i compagni o gol, grazie a buone doti balistiche dalla distanza, bravura negli inserimenti e nel gioco aereo. Per quanto riguarda la fase difensiva \u00e8 abile nei contrasti e nel recuperare palloni.\nCarriera.\nClub.\nInizi.\nCresciuto nelle giovanili del , esordisce in prima squadra il 1\u00ba giugno 2013, all'et\u00e0 di 18 anni, in una partita di massima serie pareggiata per 1-1 in casa dello . Nel 2014-2015 gioca in prestito nelle file del , in seconda serie.\nIl 30 dicembre 2015 si trasferisce allo . Nella stagione 2016-2017 vince il campionato, realizzando 4 reti in 25 presenze.\nUdinese.\nIl 4 febbraio 2017 l'Udinese ufficializza il suo acquisto a titolo definitivo per la stagione 2017-2018, lasciandolo contestualmente in prestito allo Slavia sino al termine della stagione. Bar\u00e1k segna il primo gol in maglia friulana il successivo 25 ottobre, nella partita esterna contro il Sassuolo vinta per 1-0; nella stagione d'esordio in Friuli trova la rete in totale per ben 7 volte, suo record personale, tra cui il definitivo 3-1 che il 16 dicembre permette alla sua squadra di battere l'Inter a San Siro, oltrech\u00e9 la sua prima doppietta in Serie A, arrivata sette giorni dopo nel derby del Triveneto vinto 4-0 sul Verona.\nNella stagione successiva il centrocampista ceco rimane lontano dai campi per gran parte della stagione, da gennaio a maggio, a causa di una lombalgia acuta. Nella terza stagione a Udine trova poco spazio per scelte tecniche, sicch\u00e9 fino al gennaio 2020 colleziona solo 8 presenze in campionato, per lo pi\u00f9 da subentrante.\nLecce e Verona.\nIl 29 gennaio 2020 viene ceduto in prestito al Lecce. Esordisce con i salentini il 2 febbraio nella partita vinta per 4-0 in casa contro il , nella quale trova anche il primo dei suoi due gol in maglia giallorossa.\nA seguito della retrocessione dei salentini in Serie B, fa ritorno all', che il 17 settembre 2020 lo cede nuovamente in prestito, stavolta al , con obbligo di riscatto al verificarsi di determinate condizioni. Esordisce con gli scaligeri dur giorni dopo nella partita contro la Roma, subentrando a Koray G\u00fcnter. Il 2 novembre successivo mette a segno i suoi primi gol con la nuova maglia nella partita casalinga contro il Benevento, contribuendo alla vittoria dei giallobl\u00f9 con una doppietta per il 3-1 finale. Con gli scaligeri fornisce un buon rendimento, segnando 7 gol in campionato (eguagliando il proprio record della stagione 2017-2018), e andando a segno nelle sfide contro formazioni blasonate come (2-2 a San Siro), (successo per 3-1) e (1-1). Con la salvezza degli \"scaligeri\" scatta l\u2019obbligo di riscatto per 6 milioni di euro. \nIl 16 gennaio 2022 realizza la prima tripletta in Serie A (e la prima in assoluto anche per un centrocampista nella storia dell\u2019Hellas) nelle vittoria esterna per 4-2 sul , oltre a fornire a Caprari l'assist per il gol del provvisorio 1-0; inoltre arriva a 8 gol messi a segno in campionato migliorando il suo primato personale di 7. Il 19 febbraio seguente, nella partita dell'Olimpico contro la Roma (2-2), apre le marcature dell'incontro a favore dei giallobl\u00f9, siglando una rete che gli permette di raggiungere per la prima volta i 10 gol stagionali in campionato.\nNazionale.\nSegna tre gol nelle sue prime tre presenze con la nazionale ceca, con cui debutta il 15 novembre 2016 in un'amichevole contro la Danimarca. Nel giugno 2017 gioca il campionato europeo Under-21 in Polonia.\nConvocato per Euro 2020, inizialmente \u00e8 riserva, per poi diventare titolare agli ottavi al posto dell'infortunato Darida.\nStatistiche.\nPresenze e reti nei club.\n\"Statistiche aggiornate al 6 febbraio 2022.\""}
{"id": "6124988", "revid": "254059", "url": "https://it.wikipedia.org/wiki?curid=6124988", "title": "Palazzo Papafava dei Carraresi", "text": "Palazzo Papafava dei Carraresi \u00e8 un palazzo di Padova, sito nel centro storico della citt\u00e0.\nStoria.\nEretto nel 1763 per volere del conte Giambattista Trento, nel 1805 la propriet\u00e0 fu acquistata per via ereditaria dalla famiglia Papafava dei Carraresi. Nel corso del primo conflitto mondiale, ospit\u00f2 un comando dell'esercito francese, mentre nell'ultima guerra divenne sede del Ministero dell'Educazione Nazionale della Repubblica Sociale Italiana. Fino agli anni ottanta del XX secolo, infine, alcuni spazi furono utilizzati dalla Facolt\u00e0 di Magistero dell'Universit\u00e0 di Padova.\nArchitettura.\nIl palazzo, di notevole mole e dal prospetto classicista, fu progettato da Giovan Battista Novello. L\u2019impostazione degli spazi interni \u00e8 inusuale per l\u2019area veneta: le stanze si organizzano a partire da un grande atrio d\u2019accesso con colonne doriche su cui si apre uno scalone juvarriano, affrescato da Francesco Zugno. Tale configurazione sar\u00e0 ripresa, qualche anno pi\u00f9 tardi, nel Palazzo Maldura. "}
{"id": "6124990", "revid": "767487", "url": "https://it.wikipedia.org/wiki?curid=6124990", "title": "Michal Hub\u00ednek", "text": ""}
{"id": "6124994", "revid": "287204", "url": "https://it.wikipedia.org/wiki?curid=6124994", "title": "Henry Agar-Ellis, II visconte Clifden", "text": "Biografia.\nNato Henry Welbore Agar, era il figlio maggiore di James Agar, I visconte Clifden, e di sua moglie, Lucia Martin, la figlia del colonnello John Martin, di Dublino. Era il nipote di Charles Agar, I conte di Normanton.\nCarriera politica.\nAgar \u00e8 stato membro della Camera dei comuni irlandese sia per Gowran e della Contea di Kilkenny nel 1783, ma scelse di sedersi quest'ultimo, un seggio che ha ricoperto fino al 1789, quando successe al padre nella viscontado irlandese, ed \u00e8 entrato nella Camera dei lord d'Irlanda. Era stato nominato Direttore del Consiglio privato irlandese (1785-1817). Nel 1793 \u00e8 stato eletto alla Camera dei comuni britannica come uno dei due rappresentanti per Heytesbury.\nSuccesse al prozio, Lord Mendip, come barone Mendip nel 1802. Questo era un titolo nobiliare inglese che lo ha costretto a dimettersi dalla Camera dei Comuni e inserirsi nella Camera dei lord. Due anni dopo ha assunse il cognome Agar-Ellis.\nMatrimonio.\nSpos\u00f2, il 10 marzo 1792, Lady Caroline Spencer (27 ottobre 1763-23 novembre 1813), figlia di George Spencer, IV duca di Marlborough. Ebbero due figli:\nMorte.\nLady Clifden mor\u00ec a Blenheim Palace, nel novembre 1813. Lord Clifden rimase vedovo fino alla sua morte a Londra, il 13 luglio 1836, all'et\u00e0 di 75 anni."}
{"id": "6125015", "revid": "3831", "url": "https://it.wikipedia.org/wiki?curid=6125015", "title": "Oloibon", "text": ""}
{"id": "6125018", "revid": "599013", "url": "https://it.wikipedia.org/wiki?curid=6125018", "title": "Davinson S\u00e1nchez", "text": "Caratteristiche tecniche.\nDifensore centrale molto forte fisicamente e abile nel gioco aereo. Agisce sul centro-destra nella difesa a quattro.\nCarriera.\nClub.\nGli inizi all'Atl\u00e9tico Nacional e il passaggio all'Ajax.\nCresce calcisticamente nel settore giovanile del Atl\u00e9tico Nacional, dove fa il suo debutto in prima squadra il 27 ottobre 2013 nella partita di campionato contro il Boyac\u00e1 Chic\u00f3.\nIl 27 luglio 2016 vince la Copa Libertadores battendo in finale gli ecuadoriani dell'Independiente del Valle.\nIl 21 giugno 2016 passa all' per cinque milioni, dove firma un contratto quinquennale. Il 2 ottobre seguente nella partita interna vinta 5-1 contro il PEC Zwolle segna le sue prime reti con la maglia dei \"Lancieri\" realizzando una doppietta.\nIl 5 aprile 2017 segna in campionato una spettacolare rete in rovesciata nella partita vinta 4-1 in casa contro l'AZ Alkmaar.\nTottenham.\nIl 18 agosto 2017 viene acquistato per 40 milioni (pi\u00f9 di 2 di bonus) dal Tottenham.\nNazionale.\nCompie tutta la trafila delle nazionali giovanili, viene convocato per la prima volta in nazionale nel febbraio 2016 tuttavia senza mai scendere in campo. Nell'estate seguente viene convocato per la Copa Am\u00e9rica Centenario negli Stati Uniti dal CT Jos\u00e9 Pekerman, senza per\u00f2 mai scendere in campo.\nIl suo debutto ufficiale in nazionale avviene il 15 novembre seguente, contro l' in una partita valida alla qualificazione al mondiale di Russia 2018, dove gioca da titolare tutti i novanta minuti. Viene poi convocato per la competizione iridata in cui i \"Cafeteros\" escono agli ottavi.\nStatistiche.\nPresenze e reti nei club.\n\"Statistiche aggiornate al 15 luglio 2021.\""}
{"id": "6125020", "revid": "729019", "url": "https://it.wikipedia.org/wiki?curid=6125020", "title": "The Thrill Is Gone (standard jazz)", "text": "The Thrill Is Gone (in italiano: \"L'emozione \u00e8 andata\") \u00e8 uno standard jazz composto da Lew Brown e Ray Henderson e inciso per la prima volta il 14 settembre del 1931 da Rudy Vallee e Everett Marshall ed aveva raggiunto il numero 10 della classifica americana.\nNel 1953 Chet Baker nell'LP Chet Baker Sings realizz\u00f2 una sua versione.\nStoria e significato.\n\"The Thrill is Gone\" era stata scritta per la rivista del 1931 per il \"George White's Scandals\", che era una lunga serie di rappresentazioni, prodotte da George White, sul modello delle Ziegfeld Follies, che furono rappresentate a Broadway ininterrottamente dal 1919 al 1939.\nIn particolare nell'edizione del 1931 negli spettacoli, fra gli altri si esibivano Ray Bolger, Ethel Merman, Rudy Vallee, Alice Faye.\nEthel Merman aveva lanciato \u201cLife Is Just a Bowl of Cherries\u201d e duettava con Rudy Vallee nel brano \u201cMy Song.\u201d Vallee aveva a sua volta cantato \u201cThe Thrill Is Gone\u201d con Everett Marshall and \u201cThis Is the Missus\u201d con Peggy Moseley.\n\u00c8 la storia di un amore ormai finito. Il o la protagonista avverte dei segnali, quasi impalpabili, ma molto chiari che gli fanno capire che quella storia d'amore \u00e8 finita. L'amore era grande quando era nuovo, ora non c'\u00e8 pi\u00f9 slancio; perch\u00e9 fingere e continuare ad andare avanti?"}
{"id": "6125021", "revid": "446353", "url": "https://it.wikipedia.org/wiki?curid=6125021", "title": "Yunagi", "text": "Lo , sino al 1\u00ba agosto 1928 denominato , \u00e8 stato un cacciatorpediniere della Marina imperiale giapponese, settima unit\u00e0 della classe Kamikaze. Fu varato nell'aprile 1924 dal cantiere navale dell'arsenale di Sasebo.\nMembro della 29\u00aa Divisione cacciatorpediniere, appoggi\u00f2 l'occupazione delle isole Gilbert e la conquista di Wake, di Rabaul e di Lae-Salamaua, subito dopo la quale sub\u00ec danni abbastanza gravi in un attacco aereo. Torn\u00f2 operativo prima dell'estate e fu assegnato all'8\u00aa Flotta, con al quale ebbe parte minore nella battaglia dell'isola di Savo (8-9 agosto 1942). Da allora in avanti fu assegnato alla scorta di convogli o a regolari pattugliamenti attorno Rabaul o Truk fino all'estate 1943 quando, incrementata la dotazione contraerea, inizi\u00f2 a operare nelle isole Salomone centrali compiendo diverse missioni di trasporto; verso la fine dell'anno esse furono dirottate alle posizioni giapponesi nella Nuova Britannia occidentale e nelle isolette adiacenti. A partire dal 1944 oper\u00f2 dai porti giapponesi e da Truk, proteggendo i convogli che recavano rinforzi a Saipan, alle isole Palau e alle Filippine. Continu\u00f2 a difendere le rotte tra questo arcipelago e il Giappone sino al 25 agosto 1944, quando fu colato a picco dal sommergibile poco a nord-ovest di Luzon, mentre era intento a condurre alcuni mercantili a Manila.\nCaratteristiche.\nLo \"Yunagi\" presentava una lunghezza fuori tutto di 102,56 metri, una larghezza massima di 9,14 metri e un pescaggio di 3,05 metri; il dislocamento era di tonnellate, la stazza a pieno carico raggiungeva le tonnellate. L'impianto propulsore era composto da quattro caldaie Kampon, due turbine a ingranaggi a vapore Parsons, due alberi motore dotati di elica: sviluppava una potenza di \u00a0shp e consentiva una velocit\u00e0 massima di 37,2 nodi. La scorta di carburante era di 420 tonnellate di olio combustibile, che garantiva un'autonomia massima di miglia alla velocit\u00e0 di 14 nodi (circa chilometri a 26,6\u00a0km/h). L'armamento, distribuito lungo l'asse longitudinale dello scafo, era composto da quattro cannoni Type 3 da 120\u00a0mm lunghi 45 calibri (L/45), piazzati su piedistalli e con propria scudatura, e da tre impianti binati di tubi lanciasiluri Type 6 da 533\u00a0mm a brandeggio elettrico. Erano poi disponibili due mitragliatrici leggere Lewis da 7,7\u00a0mm, venti mine, un apparato di sminamento e, a differenza degli altri esemplari, anche due lanciatori di bombe di profondit\u00e0 Type 81 ai lati della poppa. L'equipaggio contava 148 uomini.\nNel 1939 lo \"Yunagi\" sub\u00ec l'unica modifica prima della guerra: imbarc\u00f2 a poppa altri due apparati Type 81 (uno per lato) assieme a diciotto ordigni.\nServizio operativo.\nCostruzione.\nIl cacciatorpediniere \"Yunagi\" fu ordinato nell'anno fiscale edito dal governo giapponese nel 1923, inizialmente indicato come \"cacciatorpediniere Numero 17\" (in lingua giapponese \"17-G\u014d kuchikukan\"). La sua chiglia fu impostata nel cantiere navale dell'arsenale di Sasebo il 17 settembre 1923 e il varo avvenne il 23 aprile 1924; fu completato il 24 maggio 1925 e il 1\u00ba agosto 1928 assunse il suo nome definitivo, avendo la Marina imperiale abbandonato alla data il sistema di nomenclatura del naviglio leggero con soli numeri.\n1941-1942.\nTra il 1940 e il 1941 lo \"Yunagi\", allora al comando del capitano di corvetta Masao Yamashita, fu assegnato alla 29\u00aa Divisione cacciatorpediniere con i gemelli \"Oite\" (nave ammiraglia), e \"Asanagi\"; la divisione dipendeva dalla 6\u00aa Squadriglia del contrammiraglio Sadamichi Kajioka, che a sua volta era agli ordini della 4\u00aa Flotta del viceammiraglio Shigeyoshi Inoue. Il 29 novembre lo \"Yunagi\" segu\u00ec la divisione d'appartenenza e il resto della squadriglia dalla base aeronavale di Truk, dove si trovavano, sino alla rada dell'atollo Kwajalein, raggiunta il 3 dicembre. Qui fu organizzata la forza d'invasione per l'Isola di Wake, ma lo \"Yunagi\" e lo \"Asanagi\" furono distaccati e destinati a supportare l'occupazione delle isole Gilbert, possedimento britannico indifeso. L'8 dicembre, in concomitanza con l'attacco di Pearl Harbor, i due cacciatorpediniere partirono con una piccola flottiglia di mezzi ausiliari e durante il 10 vigilarono sulla facile conquista delle Gilbert. Rientrarono dunque a Kwajalein e raggiunsero il resto della 29\u00aa Divisione, partecipando al secondo e riuscito tentativo di occupare l'isola. Il 31 dicembre la divisione al completo scort\u00f2 un convoglio sino a Truk e dal 3 gennaio 1942 fu incaricata di pattugliare le acque circostanti e fornire protezione all'intenso traffico navale. Il 13 gennaio lo \"Yunagi\" e i gemelli affiancarono l'incrociatore leggero e il cacciatorpediniere per accompagnare la nave appoggio idrovolanti \"Kiyokawa Maru\", due trasporti e un'unit\u00e0 ausiliare a Woleai, dove il 15 si assembl\u00f2 la forza d'invasione per Rabaul: tale porto fu occupato il 23 gennaio e per una settimana circa lo \"Yunagi\" e le navi sorelle ne controllarono gli accessi. Il 9 febbraio lo \"Yunagi\" appoggi\u00f2 lo sbarco a Gasmata, sulla costa meridionale della Nuova Britannia e l'8 fu con la forza navale che occup\u00f2 Lae e Salamaua, nella Nuova Guinea nord-orientale. Due giorni pi\u00f9 tardi rimase coinvolto in una massiccia incursione aeronavale, lanciata da due portaerei statunitensi, e fu mitragliato numerose volte: accus\u00f2 danni di una certa gravit\u00e0, ventinove morti e trentotto feriti e si port\u00f2 subito a Rabaul dove ricevette interventi provvisori. Segu\u00ec poi lo \"Yubari\" fino a Truk (25 marzo) e il giorno dopo salp\u00f2 alla volta di Sasebo, che tocc\u00f2 il 1\u00ba aprile; fu subito ormeggiato e sottoposto a raddobbo.\nPassato al comando del tenente di vascello Seiichi Okada, lo \"Yunagi\" si spost\u00f2 all'inizio di giugno a Moji e la lasci\u00f2 il 6 assieme alla scorta di un gruppo di convogli che, passando per le Filippine, sbarc\u00f2 rinforzi, mezzi e rifornimenti alle isole Palau e a Rabaul, divenuta un'importante base militare. A partire dal 14 luglio, giorno d'arrivo, lo \"Yunagi\" fu assegnato a pattugliamenti delle acque circostanti e al controllo degli accessi alla rada; intanto, quattro giorni prima, la 6\u00aa Squadriglia era stato disciolta e la 29\u00aa Divisione era passata sotto l'8\u00aa Flotta del viceammiraglio Gun'ichi Mikawa con quartier generale a Rabaul. L'8 agosto Mikawa, dopo gli imprevisti sbarchi statunitensi a Guadalcanal, radun\u00f2 il , la 6\u00aa Divisione incrociatori (, , , \"Furutaka\"), il e lo \"Yubari\" per colpire subito le unit\u00e0 anfibie nemiche; aggreg\u00f2 all'ultimo anche lo \"Yunagi\", che cos\u00ec ebbe parte nella battaglia dell'isola di Savo la notte successiva. Mikawa lo distacc\u00f2 dal gruppo principale e lo lasci\u00f2 a nord-ovest di Savo, allo scopo di occuparsi di due cacciatorpediniere americani localizzati poco prima dell'inizio dello scontro; fu preso di mira ma non colpito dall'incrociatore pesante . Ingaggi\u00f2 quindi un duello con il cacciatorpediniere , ma le cannonate scambiate non arrecarono danni a nessuna delle due unit\u00e0. Lo \"Yunagi\" ripieg\u00f2 nelle prime del 9 agosto assieme agli incrociatori, risalenti da sud-est di Savo dopo una brillante vittoria tattica.\nLo \"Yunagi\", intatto, scort\u00f2 un convoglio a Buna e lo riport\u00f2 a Rabaul tra il 12 e il 15, poi vigil\u00f2 sul trasferimento della 6\u00aa Divisione da Kavieng alla baia di Rekata, sulla costa settentrionale di Santa Isabel. Completato un pattugliamento in zona, rientr\u00f2 a Rabaul e il 28 salp\u00f2 alla volta dei possedimenti nipponici nel Pacifico centrale, ove rimase per molti mesi in attivit\u00e0 di ricognizione e protezione del traffico navale.\n1943.\nIl 18 marzo 1943 lo \"Yunagi\" si ormeggi\u00f2 a Sasebo e rimase nell'arsenale per un lungo periodo, necessario a una profonda revisione e riequipaggiamento. In corso d'opera rinunci\u00f2 al cannone poppiero numero 4 da 120\u00a0mm, all'apparato lanciasiluri pi\u00f9 arretrato e alle mitragliatrici da 7,7\u00a0mm per fare spazio a sei o dieci cannoni contraerei Type 96 da 25\u00a0mm L/60, suddivisi in tre/cinque installazioni doppie. In questi mesi la 29\u00aa Divisione era stata disattivata (1\u00ba aprile), lo \"Yunagi\" trasferito alle dirette dipendenze dell'8\u00aa Flotta e il comando assegnato al capitano di corvetta Masanori Kashima. L'11 giugno lo \"Yunagi\" pot\u00e9 tornare a Rabaul e, dopo un breve ciclo di vigilanza attorno la base, complet\u00f2 il 27 una missione di trasporto truppe a Kolombangara, nuovo bastione giapponese nel Pacifico sud-occidentale. Il 2 e 3 luglio, invece, form\u00f2 con lo \"Yubari\" e il cacciatorpediniere \"Mikazuki\" il gruppo di copertura a una squadra inviata a bombardare la vicina Isola di Rendova, dove erano appena sbarcati reparti statunitensi. Nella notte tra il 4 e il 5 partecip\u00f2 al tentativo di sbarcare altre truppe a Kolombangara, abortito a causa della presenza statunitense; durante il ripiegamento, per\u00f2, contribu\u00ec a lanciare uno sciame di siluri che mand\u00f2 a fondo il cacciatorpediniere . Il 9 luglio, nottetempo, torn\u00f2 nelle acque dell'isola con i cacciatorpediniere \"Satsuki\", \"Minazuki\", \"Matsukaze\" e in totale furono sbarcarti soldati e 85 tonnellate di approvvigionamenti a Vila, base giapponese sulla costa meridionale. Un'altra missione analoga fu eseguita nella notte del 12-13 e vide lo \"Yunagi\" nel gruppo di rinforzo, che non ebbe parte nella battaglia notturna sostenuta dalla squadra di appoggio. Fermatosi nella base avanzata delle isole Shortland, lo \"Yunagi\" fu danneggiato allo scafo e a parte delle armi il 17, durante un attacco aereo americano. Riusc\u00ec a riparare a Rabaul e da qui part\u00ec il 30 alla volta di Truk con due trasporti, arrivando il 2 agosto.\nRimesso in efficienza, lo \"Yunagi\" copr\u00ec la notte del 2 ottobre l'ultima parte dello sgombero di Kolombangara, che era stata ignorata e superata dalle forze aeronavali statunitensi. Subito dopo fu unito con il \"Fumizuki\" e lo \"Yunagi\" in un \"gruppo trasporto\" sottoposto alla 3\u00aa Squadriglia del contrammiraglio Matsuji Ij\u016bin, incaricato di salvare la piccola guarnigione di Vella Lavella; tuttavia l'avvistamento di unit\u00e0 statunitensi vicino all'isola indusse il comandante a rimandare indietro tale gruppo, composto da navi obsolete. Il 9 lo \"Yunagi\" rec\u00f2 nuclei di fanteria all'isola di Buka, quindi si ferm\u00f2 a Rabaul dove, il 20, pass\u00f2 sotto il comando del capitano di corvetta Tameo Furukawa. Il giorno dopo comp\u00ec un trasporto truppe a Capo Dampier e il 31 salp\u00f2 per recare rinforzi a Garove e Iboki (a est di Capo Gloucester), ma la missione fu annullata dopo la notizia dello sbarco di marine a Bougainville: anche l'idea di dirottare gli uomini a bordo alla guarnigione attaccata fu scartata per la superiorit\u00e0 numerica locale di cui godevano gli invasori. Lo \"Yunagi\" transit\u00f2 il 5 agli ordini del capitano di corvetta Gor\u014d Iwabuchi e l'indomani partecip\u00f2 al controsbarco poco a nord di Capo Torokina. Alla fine del mese condusse tre trasferimenti di truppe a Qavuvu, in Nuova Britannia, con il cacciatorpediniere \"Akikaze\" (22, 27, 29 novembre), pi\u00f9 uno a Capo Dampier il 25 con anche il \"Fumizuki\". Il 12 dicembre sub\u00ec leggere avarie nello Stretto Steffen, tra Nuova Irlanda e Nuova Hannover, dopo essere stato attaccato da alcuni velivoli statunitensi, ma ci\u00f2 non gli imped\u00ec di eseguire una missione trasporto truppe a Garove il 22. Assieme al \"Matsukaze\" e altri sette cacciatorpediniere fu poi impegnato, negli ultimi giorni di dicembre, a sbarcare a Qavuvu un totale di 635 uomini e 380 tonnellate di rifornimenti.\n1944 e l'affondamento.\nIl 25 gennaio 1944 lo \"Yunagi\" arriv\u00f2 a Sasebo e rimase l\u00ec ormeggiato per varie settimane abbisognando di un raddobbo generale. I lavori riguardarono anche l'aggiunta di altri cannoni Type 96 da 25\u00a0mm (da sette a dieci) e quattro mitragliatrici pesanti Type 93 da 13,2\u00a0mm, tutte armi su supporto singolo. La scorta di bombe di profondit\u00e0, inoltre, fu aumentata a quaranta circa. In conseguenza di tali interventi \u2013 compresa la rimozione del cannone da 120\u00a0mm numero 3 \u2013 il dislocamento a vuoto aument\u00f2 a tonnellate e la velocit\u00e0 massima pass\u00f2 a 35 nodi. Riprese servizio il 3 marzo in una lunga missione di scorta a convogli che, provenienti da Pusan in Corea, fecero fermate a Saipan e Truk, dove arrivarono il 24. Per le settimane successive lo \"Yunagi\" continu\u00f2 nel servizio di protezione ai convogli diretti alle posizioni nipponiche nel Pacifico centrale in compiti di sorveglianza e, il 1\u00ba maggio, fu riassegnato alla 22\u00aa Divisione (\"Satsuki\", \"Minazuki\") dipendente dalla 3\u00aa Squadriglia. Solo negli ultimi giorni di maggio fu dirottato nelle Filippine, sempre con le medesime mansioni. Il 16 giugno, come da ordini, si affianc\u00f2 all'incrociatore leggero e le due unit\u00e0 lasciarono Davao per le Palau, quindi diressero in mare aperto per unirsi alla 1\u00aa Squadra rifornimento della 1\u00aa Flotta mobile, in procinto di dare battaglia alla Quinta Flotta statunitense che aveva appena attaccato Saipan. Lo \"Yunagi\", pertanto, rimase lontano dal disastroso scontro nel Mare delle Filippine e accompagn\u00f2 sino a Guimaras le petroliere (23 giugno), poi prosegu\u00ec sino a Manila e prese in carico un gruppo di petroliere, proteggendole sino all'arrivo a Kure il 17 luglio. Dall'unica che fu silurata lo \"Yunagi\" fu capace di pompare via alcune tonnellate di petrolio. Il giorno successivo pass\u00f2 con il resto della 3\u00aa Squadriglia ai diretti ordini della Flotta Combinata. Il 10 agosto salp\u00f2 da Moji per scortare a Manila il convoglio HI-71; tuttavia nel viaggio una petroliera fu gravemente colpita e lo \"Yunagi\" si occup\u00f2 di assisterla fino a Takao, dove arriv\u00f2 il 18 agosto. Il 21 riprese il mare con un altro convoglio diretto a Manila ma il 25 il sommergibile attacc\u00f2 il gruppo all'altezza di Capo Bojeador, estrema propaggine nord-occidentale di Luzon. Lo \"Yunagi\" fu raggiunto da un siluro e affond\u00f2 20 miglia al largo delle coste filippine (); tra l'equipaggio ci furono trentadue morti e ventinove feriti, ma il capitano Iwabuchi fu tratto in salvo con altri 202 naufraghi da una delle \"kaibokan\" della scorta.\nLo \"Yunagi\" fu depennato dai registri navali giapponesi il 10 ottobre 1944."}
{"id": "6125023", "revid": "922800", "url": "https://it.wikipedia.org/wiki?curid=6125023", "title": "Davinson S\u00e1nchez Mina", "text": ""}
{"id": "6125028", "revid": "757396", "url": "https://it.wikipedia.org/wiki?curid=6125028", "title": "Maccabi Tel Aviv B.C. 2008-2009", "text": "Questa voce raccoglie le informazioni riguardanti il Maccabi Tel Aviv B.C. nelle competizioni ufficiali della stagione 2008-2009.\nStagione.\nLa stagione 2008-2009 del Maccabi Tel Aviv B.C. \u00e8 la 55\u00aa nel massimo campionato israeliano di pallacanestro, la Ligat ha'Al.\nRoster.\n\"Aggiornato al 27 luglio 2018\""}
{"id": "6125031", "revid": "287204", "url": "https://it.wikipedia.org/wiki?curid=6125031", "title": "Vladan Kujovic", "text": ""}
{"id": "6125032", "revid": "1544245", "url": "https://it.wikipedia.org/wiki?curid=6125032", "title": "Overtoun Bridge", "text": "Il ponte di Overtoun \u00e8 un ponte ad arco situato sull'Overtoun Burn nei pressi della Overtoun House del sobborgo di Milton a Dumbarton, nel Dunbartonshire Occidentale in Scozia.\nCompletato nel 1895 su progetto dell'ingegnere Henry Ernest Milner il ponte ha attirato l'attenzione dei media a causa dei frequenti e misteriosi suicidi di cani, ragion per cui \u00e8 stato ribattezzato anche \"Ponte dei cani suicidi\". Insieme all'Overtoun House rientra tra i monumenti classificati della Scozia nella categoria B.\nStoria.\nNel 1859 una fattoria fu acquistata in quest'area dall'industriale James White, che realizz\u00f2 tre anni dopo la Overtoun House. Quando White mor\u00ec nel 1884 suo figlio, John Campbell White, eredit\u00f2 l'intera tenuta e pianific\u00f2 di espanderla ulteriormente verso la tenuta di Garshake, acquistata nel 1893, superando un profondo burrone attraverso un ponte commissionato all'ingegnere civile Henry Ernest Milner.\nI lavori iniziarono presumibilmente nel 1893 e si conclusero il 7 giugno 1895, sebbene sull'ultima pietra sia stato erroneamente inciso 5 giugno 1895.\nDescrizione.\nSi compone di tre archi: un grande arco centrale che abbraccia una profonda valle in fondo alla quale scorre l'Overtoun Burn, fiancheggiato ad ogni lato, da archi pi\u00f9 piccoli per il passaggio dei pedoni sotto il ponte.\nControversie.\nTragedie.\nI primi fenomeni relativi a \"suicidi\" di cani risalgono al decennio 1950-1960 quando alcuni cani, prevalentemente di razza Collies, si gettarono dal ponte senza una ragione apparente. Le uniche cose che avevano in comune questi cani erano il fatto che saltassero tutti dallo stesso punto del ponte e che erano tutti cani con il muso lungo.\nSecondo l\"'Huffington Post\", dal 1950 sarebbero almeno 600 i cani gettatisi dal ponte.\nNell'ottobre 1994 Kevin Moy ha gettato il proprio figlio neonato dal ponte perch\u00e9 credeva che fosse l'incarnazione del diavolo. Egli tent\u00f2 poi di suicidarsi diverse volte, prima tentando di gettarsi dal ponte e poi tagliandosi i polsi.\nIndagini e possibili spiegazioni.\nAppena il fenomeno inspiegabile dei suicidi di cani riscontr\u00f2 l'attenzione dei media internazionali, la RSPB invi\u00f2 sul luogo un esperto nel comportamento degli animali, David Sexton, per indagare sulle cause del perch\u00e9 i cani si uccidono a Overtoun Bridge.\nIl dottor David Sands, psicologo per cani, ha esaminato la vista, l'olfatto e fattori sonori presenti sul luogo ed ha concluso che i cani, attratti dall'odore delle urine dei maschi di visone, si lanciano al loro inseguimento saltando gi\u00f9 dal ponte. Anche il professor Peter Neville della Ohio University e Sexton concordano con questa teoria.\nTuttavia nel 2014 un cacciatore locale, John Joyce, che ha vissuto nella zona per oltre 50 anni, ha smentito tale affermazione dicendo che nel luogo non vivono visoni.\nAltri esperti hanno ipotizzato che i suicidi siano causati da un suono udibile solo agli animali ma nessuna prova al riguardo \u00e8 stata mai trovata.\nNaturalmente nel corso degli anni alla cosa sono state anche date alcune spiegazioni che sfociano nel paranormale come quella che afferma che l'Overtoun Bridge sarebbe un luogo di passaggio tra il mondo dei vivi e quello dei morti o quella che vuole responsabile del fenomeno uno spirito noto come la \"Dama Bianca di Overtoun\".\nAncora oggi \u00e8 un mistero la motivazione che spinge i cani a gettarsi dal ponte e per questo \u00e8 stato posto all'inizio del ponte un cartello che dice \"Ponte pericoloso. Si prega di tenere i vostri cani al guinzaglio\"."}
{"id": "6125035", "revid": "123048142", "url": "https://it.wikipedia.org/wiki?curid=6125035", "title": "Secure attention key", "text": "Una secure attention key (SAK, \"tasto di attenzione di sicurezza\") o secure attention sequence (SAS, \"sequenza di attenzione di sicurezza\") \u00e8 un tasto o una combinazione di tasti che bisogna premere sulla tastiera del computer affinch\u00e9 venga visualizzata la schermata di accesso per la digitazione di utenza e password. Il kernel del sistema operativo, che interagisce direttamente con l'hardware, \u00e8 in grado di rilevare la pressione del/dei tasti e di avviare in maniera affidabile il processo di login.\nLa secure attention key \u00e8 progettata per rendere impossibile lo \"spoofing\" (il camuffamento o falsificazione) dell'accesso: poich\u00e9 il meccanismo di protezione \u00e8 offerto dal kernel, diventa impossibile per un programma maligno intercettare la combinazione di tasti e far comparire la copia esatta della schermata di accesso mediante la quale carpire l'utenza e password digitata inavvertitamente dall'utente. Un utente che ha attivato un SAK o una SAS dovrebbe diffidare di schermate di accesso che compaiono improvvisamente senza che siano stati premuti il tasto o i tasti impostati.\nIn Microsoft Windows il login \u00e8 gestito dal componente Winlogon. L'uso di un tasto di attenzione di sicurezza pu\u00f2 essere richiesto anche dall'User Account Control (UAC) di Windows come capita ad esempio in caso di installazione di un pacchetto: in tal caso l'UAC fa comparire una schermata di avviso all'utente il quale pu\u00f2 premere il bottone \"OK\" oppure \"S\u00ec\" per procedere con l'installazione se \u00e8 stato proprio lui a richiederla o a cancellarla in caso sospetto.\nEsempi.\nAlcuni esempi di secure attention key sono:\nBIOS.\nUna simile combinazione, come , \u00e8 spesso utilizzata nel BIOS al fine di forzare il riavvio durante la sequenza di avvio del computer."}
{"id": "6125045", "revid": "1397321", "url": "https://it.wikipedia.org/wiki?curid=6125045", "title": "The Unexplained Files", "text": ""}
{"id": "6125046", "revid": "1123217", "url": "https://it.wikipedia.org/wiki?curid=6125046", "title": "Kwan Tai", "text": ""}
{"id": "6125101", "revid": "767487", "url": "https://it.wikipedia.org/wiki?curid=6125101", "title": "Mega Man Battle &amp; Chase", "text": " \u00e8 un videogioco del genere simulatore di guida sviluppato e pubblicato nel 1997 da Capcom per PlayStation. Appartenente alla serie \"Mega Man\", il gioco \u00e8 stato distribuito solamente in Europa da Infogrames e in Giappone, sebbene sia incluso in \"Mega Man X Collection\" per PlayStation 2 e Nintendo GameCube."}
{"id": "6125106", "revid": "104458", "url": "https://it.wikipedia.org/wiki?curid=6125106", "title": "Hoerbranz", "text": ""}
{"id": "6125121", "revid": "104458", "url": "https://it.wikipedia.org/wiki?curid=6125121", "title": "Impianti a fune", "text": ""}
{"id": "6125124", "revid": "1442080", "url": "https://it.wikipedia.org/wiki?curid=6125124", "title": "Alisen Down", "text": "Biografia.\nNata in Canada, cresce con il padre e il fratello maggiore Garrett. Si trasferisce a Los Angeles per studiare presso l'Accademia americana d'arte drammatica e poi a Oxford presso l'Accademia americana scozzese.\nUno dei ruoli principali da lei interpretati \u00e8 quello di Jean Barolay nella serie tv \"Battlestar Galactica\" del 2004.\nNel 2009 sposa l'attore Geoff Gustafson, ma i due divorziano un anno dopo. Nel 2012 sposa l'attore David Richmond-Peck da cui ha un figlio, Lucas. La famiglia vive a Toronto."}
{"id": "6125127", "revid": "47767", "url": "https://it.wikipedia.org/wiki?curid=6125127", "title": "Merc\u00e8", "text": ""}
{"id": "6125129", "revid": "187", "url": "https://it.wikipedia.org/wiki?curid=6125129", "title": "Sotheby", "text": ""}
{"id": "6125135", "revid": "838137", "url": "https://it.wikipedia.org/wiki?curid=6125135", "title": "Nia Grant", "text": "Carriera.\nClub.\nLa carriera di Nia Grant inizia nei tornei scolastici statunitensi, giocando per la . Al termine delle scuole superiori entra a far parte della squadra di pallavolo femminile della : partecipa alla NCAA Division I dal 2011 al 2014, aggiudicandosi due titoli NCAA consecutivi durante gli due anni con le \"Nittany Lions\", oltre ad essere inserita nell\"'All-America First Team\" del 2014.\nNella stagione 2015-16 firma il suo primo contratto professionistico, approdando nella Ligue A francese per vestire i colori del , mentre nella stagione seguente si trasferisce in Germania, ingaggiata dal , club della 1. Bundesliga col quale si aggiudica la Supercoppa tedesca e la coppa nazionale.\nNel campionato 2017-18 firma in Polonia per il , club della Liga Siatk\u00f3wki Kobiet, mentre nel campionato seguente torna a calcare i campi della massima divisione tedesca col . Emigra in Italia nella stagione 2019-20, partecipando alla Serie A1 con il , da cui tuttavia si separa alla fine di gennaio 2020. Rientra quindi in patria, dove partecipa alla prima edizione dell'."}
{"id": "6125136", "revid": "486946", "url": "https://it.wikipedia.org/wiki?curid=6125136", "title": "Tempio di Linggu", "text": ""}
{"id": "6125138", "revid": "486946", "url": "https://it.wikipedia.org/wiki?curid=6125138", "title": "Linggu-si", "text": ""}
{"id": "6125166", "revid": "729019", "url": "https://it.wikipedia.org/wiki?curid=6125166", "title": "Navidad Bank", "text": "Il Navidad Bank (in spagnolo: 'Banco de la Navidad') \u00e8 un banco sommerso nell'Oceano Atlantico, a nord della Repubblica Dominicana ed a sud est delle Isole Turks e Caicos ed occupa un'area di circa 650\u00a0km\u00b2.\nGeografia.\nIl Navidad Bank \u00e8 un'area subacquea superficiale composta da corallo e sabbia che in alcune zone raggiunge quasi la superficie dell'oceano ma rimane comunque completamente sommersa. Come detto, occupa un'area di circa 650\u00a0km\u00b2 e, durante la bassa marea, alcune sue aree possono apparire vicinissime alla superficie dell'acqua. La profondit\u00e0 \u00e8 normalmente inferiore ai 36,6 m e c'\u00e8 almeno un punto profondo soltanto 12,8 m situato nella parte ad est dell'estremit\u00e0 settentrionale del banco.\nA causa della poca profondit\u00e0 delle sue acque, il Navidad Bank non \u00e8 percorribile per navi troppo grandi, ma solo da piccole imbarcazioni i cui comandanti devono essere sempre all'erta. Durante i primi periodi coloniali, il Navidad Bank \u00e8 infatti stato luogo di parecchi naufragi.\nQuest'area \u00e8 considerata parte della Repubblica Dominicana, cos\u00ec come il Silver Bank pi\u00f9 a nord ovest. Il 14 ottobre 1986 la Repubblica Dominicana ha istituito il Silver and Navidad Bank Sanctuary (\"Santuario de los Bancos de la Plata y de la Navidad\") per proteggere questa area, vero e proprio rifugio per i mammiferi marini. Il 5 luglio 1996, con un decreto presidenziale l'area \u00e8 stata allargata e denominata \"Santuario dei mammiferi marini\" (\"Santuario de Mam\u00edferos Marinos\"). Il Navidad Bank \u00e8 da molto tempo un'area adibita al parto ed allo svezzamento per le megattere. \nSia per questo che per la gran variet\u00e0 di corallo qui presente, il Navidad Bank attira subacquei ed un turismo focalizzato sull'osservazione della vita marina.\nA poco a nord ovest si trova il Silver Bank, separato dal Navidad Bank per mezzo del Navidad Bank Passage e posto anch'esso, come detto, sotto la giurisdizione della Repubblica Dominicana.\nGeograficamente il Navidad Bank, il Silver Bank e il Mouchoir Bank pi\u00f9 a nord ovest, sono considerati una continuazione delle Bahamas."}
{"id": "6125174", "revid": "104458", "url": "https://it.wikipedia.org/wiki?curid=6125174", "title": "Steu\u00dfberg", "text": ""}
{"id": "6125175", "revid": "104458", "url": "https://it.wikipedia.org/wiki?curid=6125175", "title": "Steussberg", "text": ""}
{"id": "6125178", "revid": "380453", "url": "https://it.wikipedia.org/wiki?curid=6125178", "title": "Valerie Nichol", "text": "Carriera.\nClub.\nLa carriera di Valerie Nichol inizia nei tornei scolastici statunitensi, con la di Normal, in Illinois. Al termine delle scuole superiori entra a far parte della , partecipando alla NCAA Division I dal 2011 al 2014, ricevendo anche qualche riconoscimento individuale.\nNella stagione 2015-16 firma il suo primo contratto professionistico, approdando nella 1. Bundesliga tedesca per vestire i colori del , col quale raggiunge le finali scudetto e di coppa nazionale, mentre nella stagione seguente si aggiudica la Supercoppa tedesca e la Coppa di Germania.\nNel campionato 2017-18 si trasferisce in Polonia, dove difende i colori del nella Liga Siatk\u00f3wki Kobiet, dove gioca anche nel campionato seguente, vestendo per\u00f2 la maglia del ; a fine gennaio 2019, tuttavia, chiede e ottiene la rescissione del contratto con la formazione polacca.\nFa quindi ritorno nella massima divisione tedesca nella stagione 2019-20, difendendo i colori del . In seguito rientra in patria, dove partecipa alla prima edizione dell': al termine del torneo si trasferisce a Porto Rico, dove partecipa alla Liga de Voleibol Superior Femenino 2021 con le ."}
{"id": "6125179", "revid": "1305772", "url": "https://it.wikipedia.org/wiki?curid=6125179", "title": "Journey to the Center of the Earth (videogioco 1988)", "text": "Journey to the Center of the Earth (titolo originale \"Voyage au centre de la Terre\") \u00e8 un videogioco d'avventura con sottogiochi d'azione ispirato al romanzo \"Viaggio al centro della Terra\", pubblicato nel 1988 per Amiga, Amstrad CPC, Atari ST, Commodore 64 e MS-DOS dalla francese Chip.\nModalit\u00e0 di gioco.\nIl giocatore \u00e8 nei panni di uno scienziato esploratore che nel 1870 discende nelle viscere della Terra partendo dal vulcano Sneffels in Islanda, per raggiungere un misterioso obiettivo indicato da una pergamena del XVI secolo, ma rimane isolato dal resto della spedizione a causa di una frana e deve proseguire da solo. A inizio partita si pu\u00f2 scegliere tra quattro possibili personaggi con caratteristiche differenti.\nLa schermata principale mostra una mappa del sottosuolo in sezione, dove la posizione attuale non \u00e8 sempre mostrata automaticamente ma pu\u00f2 essere stimata. Attorno alla mappa si ha un pannello di legno in stile antico, con vari pulsanti di comando e indicatori delle condizioni psicofisiche e vitali del personaggio e delle riserve di cibo e acqua.\nIncidenti casuali, colpi subiti nelle sequenze d'azione e mancanza di rifornimenti logorano la salute del personaggio fino all'eventuale morte e sconfitta.\nTramite i pulsanti delle quattro direzioni si pu\u00f2 far avanzare il personaggio nell'esplorazione. Altre funzioni disponibili sono la regolazione di sonno e razioni, il pronto soccorso, la ricerca di acqua, l'esame geologico dello strato di roccia circostante. Il pronto soccorso avviene in una schermata a parte con una sagoma del corpo e una selezione di attrezzature mediche in quantit\u00e0 limitata. L'esame geologico pu\u00f2 permettere di stimare la propria posizione e avviene in un'altra schermata dove si confrontano immagini di fossili.\nI molti eventi che possono verificarsi durante l'esplorazione vengono descritti con messaggi di testo (per alcune piattaforme il gioco usc\u00ec in francese, inglese o tedesco) e occasionalmente con schermate grafiche. Il gioco fa uso di immagini e suoni digitalizzati.\nAlcuni eventi si giocano manualmente come sequenze d'azione, che consistono praticamente nel far correre il personaggio a destra e sinistra. Le possibili sequenze sono:"}
{"id": "6125181", "revid": "439868", "url": "https://it.wikipedia.org/wiki?curid=6125181", "title": "Oktoberfest Zinzinnati", "text": "L'Oktoberfest Zinzinnati \u00e8 un festival annuale che si svolge a Cincinnati, nell'Ohio, ed e considerata la pi\u00f9 grande manifestazione sul modello dell'Oktoberfest negli Stati Uniti.\nStoria.\nDal 1976, anno della sua prima edizione, la manifestazione ha richiamato un numero sempre crescente di persone ed ha registrato oltre visitatori nel 2002.\nA partire dal 2016 l'Oktoberfest si tiene in Third Street."}
{"id": "6125182", "revid": "125448725", "url": "https://it.wikipedia.org/wiki?curid=6125182", "title": "Ministro senza portafoglio", "text": "Un ministro senza portafoglio \u00e8 il ministro di un governo che non \u00e8 preposto ad alcun dicastero. Come ad esempio lo \u00e8 il signor Brini.\nIl ministro senza portafoglio \u00e8 il ministro di un governo che non \u00e8 preposto ad alcun dicastero. Questa figura, che fa parte a tutti gli effetti del consiglio dei ministri pur senza sovrintendere ad alcuno specifico ministero, \u00e8 comune nei Paesi governati da un governo di coalizione. \u00c8 invece una carica inusuale in quegli ordinamenti in cui l'esecutivo non \u00e8 composto da una coalizione di partiti e nelle repubbliche presidenziali, come ad esempio gli Stati Uniti d'America."}
{"id": "6125188", "revid": "287204", "url": "https://it.wikipedia.org/wiki?curid=6125188", "title": "Vandooren", "text": ""}
{"id": "6125201", "revid": "767487", "url": "https://it.wikipedia.org/wiki?curid=6125201", "title": "Ivan Matja\u017e", "text": ""}
{"id": "6125204", "revid": "767487", "url": "https://it.wikipedia.org/wiki?curid=6125204", "title": "La ragazza del bacio", "text": "La ragazza del bacio o \"Joselle Jazz Club\" (\"Street Girl\") \u00e8 un film del 1929 diretto da Wesley Ruggles. La sceneggiatura si ispira a \"The Viennese Charmer\" di W. Carey Wonderly, pubblicato nel marzo 1928 su \"Young's Magazine\", un racconto portato sullo schermo altre due volte: la prima, nel 1936, da \"La ragazza di Parigi\" e, nel 1942, da \"Four Jacks and a Jill\".\nTrama.\nMike, Joe, Pete e Guy vivono alla giornata suonando jazz in un modesto ristorante dell'East Side. Una sera, Mike soccorre una bella bionda, Freddie Joyzelle, che \u00e8 stata aggredita da un ubriaco. La ragazza \u00e8 una violinista ungherese e Mike convince gli altri a prenderla con loro nel gruppo. Lei, allora, cerca di ottenere delle condizioni migliori di lavoro per tutti loro, con il risultato che la piccola band viene licenziata. La ragazza, per\u00f2, trova un posto migliore in un piccolo ristorante ungherese dove, una sera, capita come cliente il principe Nicholaus di Aragon. Freddie gli dedica una canzone e suscita la gelosia di Mike quando il principe la bacia. Il ristorante diventa un locale alla moda grazie al mecenatismo di Nicholaus. Ma Mike finisce per lasciare i compagni, roso dalla gelosia. Sar\u00e0 proprio lo stesso Nicholaus a riunire i musicisti e a far tornare insieme i due innamorati.\nProduzione.\nIl film fu prodotto dalla RKO Radio Pictures (come A Wesley Ruggles Production).\nDistribuzione.\nIl copyright del film, richiesto dalla RKO Productions, Inc., fu registrato il 29 luglio 1929 con il numero LP612.\nIl film usc\u00ec nelle sale cinematografiche statunitensi il 21 agosto 1929."}
{"id": "6125212", "revid": "767487", "url": "https://it.wikipedia.org/wiki?curid=6125212", "title": "The Pace That Thrills (film 1952)", "text": "The Pace That Thrills \u00e8 un film del 1952 diretto da Leon Barsha.\nProduzione.\nIl film fu prodotto dalla RKO Radio Pictures.\nDistribuzione.\nIl copyright del film, richiesto dalla RKO Radio Pictures, Inc., fu registrato il 13 marzo 1952 con il numero LP1634\nIl film usc\u00ec nelle sale cinematografiche USA nel marzo 1952."}
{"id": "6125213", "revid": "481666", "url": "https://it.wikipedia.org/wiki?curid=6125213", "title": "The Pace That Thrills", "text": ""}
{"id": "6125229", "revid": "481666", "url": "https://it.wikipedia.org/wiki?curid=6125229", "title": "Wm. Hamilton", "text": ""}
{"id": "6125230", "revid": "436907", "url": "https://it.wikipedia.org/wiki?curid=6125230", "title": "A-Yo", "text": ""}
{"id": "6125238", "revid": "729019", "url": "https://it.wikipedia.org/wiki?curid=6125238", "title": "Jaguar C-X17", "text": "La Jaguar C-X17 \u00e8 un prototipo di SUV progettato dalla Jaguar e svelato nel 2013 al salone dell'automobile di Francoforte. \u00c8 il primo crossover SUV della casa automobilistica britannica.\nLa C-X17 si evolver\u00e0 in un modello di produzione e nel 2015 al salone dell'automobile di Detroit \u00e8 stato annunciato che la versione di produzione per il 2016 si sarebbe chiamata Jaguar F-Pace.\nProfilo.\nLa C-X17 \u00e8 dotata di un'avanzata e inedita architettura monoscocca in alluminio denominata \"Jaguar iQ [Al] Platform\" su cui i modelli futuri della casa britannica saranno basati e costruiti.\nIl prototipo \u00e8 alimentata dal 3.0 litri benzina a 6 cilindri con disposizione a V che si trova nella Jaguar XF, Jaguar XJ e Jaguar F-Type ed \u00e8 dotata di un sistema di trazione integrale intelligente. Le sospensioni sono interamente in alluminio e la dotazione \u00e8 completata dal torque vectoring, che frena la ruota interna quando si percorre una curva. La piattaforma \u00e8 stata progettata per gestire una nuova gamma di motori a quattro cilindri da 2,0 litri progettata dal gruppo Jaguar-Land Rover, cos\u00ec come l'attuale gamma motori a sei cilindri."}
{"id": "6125248", "revid": "1573940", "url": "https://it.wikipedia.org/wiki?curid=6125248", "title": "Chiesa di Santa Maria del Suffragio (Aci Catena)", "text": "La chiesa di Santa Maria del Suffragio ( precedentemente chiesa dei Santi Elena e Costantino) \u00e8 una chiesa di Aci Catena, nella citt\u00e0 metropolitana di Catania.\nStoria.\nLa chiesa esisteva prima del 1572, quando vi fu fondata la confraternita del Suffragio. Dopo tale occasione prese il nome popolare di \"chiesa dei Morti\" e ufficialmente la dedica a \"Santa Maria del Suffragio\".\nDal 1586 al 1597 fu la prima parrocchia di Aci Catena, e fu poi sostituita dall'attuale chiesa matrice e santuario di Santa Maria della Catena.\nDescrizione.\nInterno.\nAll\u2019interno della Chiesa vi sono altari di marmo ad intarsi tipici della zona, ognuno di questi \u00e8 sormontato da un dipinto e alla base \u00e8 posta un\u2019immagine che lo richiama: abbiamo un originale di Paolo Vasta raffigurante la Madonna Addolorata, in corrispondenza di questo alla base dell\u2019altare vi \u00e8 un cuore trafitto ed una scritta che lo richiama \u201cVIDETE, SIEST DOLOR. SICUT DOLOR MEUS.\u201d; venne ridisegnata la spada sul dipinto originale per poi aggiungerla nuovamente in argento. Nell\u2019altarino sotto il quadro di San Vincenzo \u00e8 raffigurato un fuoco rappresentato anche nel quadro; la tela di San Pietro, invece, ha come emblema il simbolo papale. Vi \u00e8 inoltre il quadro dei Santi Elena e Costantino, imperatore romano e la madre a suo tempo anche lei imperatrice. Costantino era una dei persecutori dei cristiani, successivamente convertito al cristianesimo. Il quadro ai due dedicato \u201cIn hoc signo vinces\u201d \u00e8 anonimo.\nAbbiamo anche il quadro delle Anime del Purgatorio e una riproduzione fotografica su tela di Donato Richard di Francoforte del 1769; le tele di San Vincenzo e San Pietro di un pittore anonimo, restaurate nel 2010.\nSotto l\u2019altare principale \u00e8 posto un medaglione, la cui patina \u00e8 un bassorilievo in rame. Sull\u2019altare \u00e8 possibile notare scritte e segni poich\u00e9 esso \u00e8 stato composto per assemblaggio di lapidi funerarie; a terra vi \u00e8 inoltre un\u2019altra lapide, originariamente collocata su parete. Sul pavimento, nella zona centrale, \u00e8 posta una lastra removibile, anticamente utilizzata come botola per l\u2019accesso alle catacombe, nelle quali oggi si conservano solo delle nicchie, le salme sono state tolte. Il simbolo al centro della botola \u00e8 quello della diocesi poich\u00e9 \u00e8 lo stesso ancora oggi.\nConfraternita dei Santi Elena e Costantino.\nLa confraternita, detta anche \"del Purgatorio\" o \"del Suffragio\", nacque l'8 aprile del 1572 su proposta del predicatore, padre Fabio Carminato e successivamente venne aggregata alla Chiesa di Roma. L'esistenza della confraternita, con riunioni il sabato notte, \u00e8 attestata nel resoconto di una visita pastorale del 1634. In un documento della \"corte spirituale\" della chiesa madre di San Filippo di Agira di Aci San Filippo, alla confraternita venne assegnato il quinto posto nelle processioni.\nIl consiglio direttivo fu in origine costituito da sei membri, che furono poi ridotti a quattro (governatore, primo assistente, secondo assistente, cassiere). L'abito comprendeva una mozzetta di gallone giallo (o nera di velluto con fregi d\u2019oro per i componenti del consiglio direttivo), un cappuccio bianco (dorato solo per il governatore), una corona di spine, un medaglione appeso al collo e un bastone di legno (di metallo per i membri del consiglio direttivo e rivestito d\u2019argento per il governatore).\nFurono governatori della confraternita diversi membri della famiglia Rossi e dei principi Reggio di Campofiorito.\nLa confraternita possiede l'archivio di tutta l'antica corrispondenza e dei bilanci, uno stendardo, una cappella cimiteriale e una statua seicentesca del \"Cristo morto\" con le braccia removibili per l'utilizzo durante la settimana santa (restaurata nel 2001), con la sua portantina."}
{"id": "6125252", "revid": "767487", "url": "https://it.wikipedia.org/wiki?curid=6125252", "title": "La calata dei barbari", "text": "La calata dei barbari (\"Kampf um Rom\") \u00e8 un film del 1968 diretto da Robert Siodmak. Il film \u00e8 stato distribuito originariamente in Germania Ovest diviso in due segmenti, \"Kampf um Rom I\" (1968) e \"Kampf um Rom II\" (1969), mentre in Italia \u00e8 stato distribuito nel 1970 come sintesi dei due capitoli.\nHome Video.\nEdizione italiana.\nNel doppio-DVD pubblicato in Italia nel 2017 dalla Sinister Film sono presenti entrambe le versioni del film."}
{"id": "6125259", "revid": "6923", "url": "https://it.wikipedia.org/wiki?curid=6125259", "title": "Infiniti Q60", "text": "La Infiniti Q60 \u00e8 una vettura sportiva, disponibile sia come coup\u00e9 che cabriolet, prodotta dalla casa automobilistica nipponica Infiniti, successore della Infiniti G37 coup\u00e9 e convertibile. La denominazione \u00e8 stata introdotta nel 2014 per la versione denominata \"V36\" e dal 2016 viene prodotta la seconda generazione chiamata \"V37\".\nInfiniti Q60 V37 (2016-).\nLa Infiniti Q60 \u00e8 una coup\u00e9 di classe media che \u00e8 stata costruita sulla base della Infiniti Q50; \u00e8 stata anticipata dall'omonimo prototipo al Salone di Detroit nel mese di gennaio del 2015, dotata di un motore da 404\u00a0kW (550\u00a0CV). Un anno dopo, Infiniti ha mostrato sempre a Detroit la versione definitiva e di serie della Q60.\nDi serie ha cerchi da 19 pollici e un cambio a 7 marce automatico. Inoltre la due porte giapponese \u00e8 dotata del sistema \"In Touch System\", con cui il proprietario del veicolo pu\u00f2 sempre visualizzare i vari parametri della vettura come la posizione del veicolo, il livello dell'olio o la pressione degli pneumatici tramite una apposita applicazione.\nMotori.\nI motori disponibili sono un 2.0 litri a benzina 4 cilindri in linea con 155\u00a0kW (211\u00a0CV) di origine Mercedes-Benz e un motore a benzina V6 da 3,0 litri con una potenza di 298\u00a0kW (405\u00a0CV). Entrambi i motori sono disponibili anche sulla Q50."}
{"id": "6125262", "revid": "767487", "url": "https://it.wikipedia.org/wiki?curid=6125262", "title": "Suor Sorriso (film)", "text": "Suor Sorriso \u00e8 un film biografico italiano del 2001 diretto da Roger Deutsch e interpretato da Ginevra Colonna nei panni di S\u0153ur Sourire."}
{"id": "6125264", "revid": "6923", "url": "https://it.wikipedia.org/wiki?curid=6125264", "title": "Carembault", "text": "Il Carembault, Carrembaut o Caribant \u00e8 una delle regioni denominata \"quartier\" dell'antica castellania di Lilla.\nGeografia.\nQuesto \"quartier\", il pi\u00f9 piccolo dei cinque che componevano la castellania di Lilla, confina a nord con quello di Weppes e con il M\u00e9lantois, ad est con la P\u00e9v\u00e8le e a sud \u00e8 delimitato dal fiume De\u00fble e dal confine con la contea di Artois.\nEntit\u00e0 amministrativa sotto l'\"Ancien R\u00e9gime\", comprendeva undici comuni e il capoluogo era la citt\u00e0 di Phalempin, che fungeva come tale per l'intera castellania. Tra i comuni pi\u00f9 importanti annoverava anche Gondecourt.\nIl Carembault fa parte dell\"'arrondissement\" di Lilla.\nComuni.\nGli undici comuni componenti il \"quartier\" erano:\nStoria.\nIl \"Carembaultus ager\" (Carembault) \u00e8 citato per la prima volta nel 673..\nUn'etimologia possibile verrebbe da \"Korn\" (grano) e da \"bant\" (zona/paese) che avrebbe portato a Caribaut (paese del grano), come quanto citato nel 673 (nel titolo di fondazione dell'abbazia di Saint-Vaast d'Arras). Pi\u00f9 tardi, nel 1220, si trova il termine \"Quaranbaut\".\n\"-Bant-\" \u00e8 un elemento germanico significante \"collegamento\" ma anche \"zona\" (si pu\u00f2 fare un parallelo con il latino \"zona\", che significa \"cintura\" e ha dato il termine omonimo), che si ritrova in \"Brabant, Teisterbant, Ostrevent\", nel nome di numerosi villaggi (Bant, Braibant, Swifterbant, ecc.) e in nomi di famiglia (Stroobant). Originariamente il Caribant sarebbe stato un \"pagus\" della \"civitas\" dei Menapien.\nEsso era limitato dal M\u00e9lantois a est, dal fiume Lys a nord, dal \"pagus Leticus\" ad ovest e dal fiume De\u00fble a sud.\nLe localit\u00e0 citate in questo \"pagus\" erano: Camphin, Estevelles, Carvin, Wavrin, Ann\u0153ullin, Provin, Phalempin (in parte), Vendin, Wahagnies, Thumeries e Mastaing.\nIl Caribant e i suoi campi (lat. \"Carembaultus ager\" erano compresi nel vicariato di Lilla..\nA partire dall'XI secolo comparve la regione di Weppes su una parte del Caribant e del \"pagus Scarbeius\"."}
{"id": "6125292", "revid": "339392", "url": "https://it.wikipedia.org/wiki?curid=6125292", "title": "University of Illinois at Urbana\u2013Champaign", "text": ""}
{"id": "6125299", "revid": "1335027", "url": "https://it.wikipedia.org/wiki?curid=6125299", "title": "Antropologia simbolica", "text": "L'antropologia simbolica \u00e8 una etnoscienza, ramo dell'antropologia culturale che esamina segni e comportamenti per identificarne le fonti e la loro interazione nella logica delle aggregazioni sociali.\nSviluppo.\nNasce come specializzazione sui simboli nella seconda met\u00e0 del XX secolo, attraverso le ricerche di autori quali Victor Turner e Clifford Geertz. Lo sviluppo di questa scienza \u00e8 avvenuta con le esperienze dell'antropologia cognitiva e strutturalista, di autori quali Claude L\u00e9vi-Strauss, e della ricerca etnografica sviluppata da Bronis\u0142aw Malinowski."}
{"id": "6125302", "revid": "1305772", "url": "https://it.wikipedia.org/wiki?curid=6125302", "title": "Orne (disambigua)", "text": ""}
{"id": "6125315", "revid": "1627355", "url": "https://it.wikipedia.org/wiki?curid=6125315", "title": "Romolo e Remo (disambigua)", "text": ""}
{"id": "6125316", "revid": "599013", "url": "https://it.wikipedia.org/wiki?curid=6125316", "title": "Nicoline S\u00f8rensen", "text": "Carriera.\nClub.\nNicoline S\u00f8rensen si avvicina al calcio fin da giovanissima, decidendo di tesserarsi con il M\u00e5l\u00f8v Boldklub, societ\u00e0 polisportiva con sede a M\u00e5l\u00f8v, comune di Ballerup, per giocare nelle loro formazioni giovanili.\nNotata per le sue prestazioni, viene chiamata dal Ballerup-Skovlunde Fodbold (BSF), dove fa il suo debutto in Elitedivisionen, massimo livello del campionato nazionale, con una formazione interamente femminile.\nNell'agosto 2013 S\u00f8rensen ha l'occasione di giocare da professionista in un campionato estero, sottoscrivendo un contratto con il LdB Malm\u00f6 campione di Svezia venendo impiegata dalla stagione 2014 nella nuova realt\u00e0 societaria, l'FC Roseng\u00e5rd. Inserita in rosa con le svedesi, condivide la vittoria in Damallsvenskan per entrambe le stagioni, tuttavia, data la difficolt\u00e0 di trovare spazio, alla scadenza del contratto decide di non rinnovarlo, congedandosi dalla societ\u00e0 di Malm\u00f6 con un tabellino di nove presenze.\nNel febbraio 2015 S\u00f8rensen sottoscrive un accordo con il Br\u00f8ndby, tornando a giocare in Danimarca, dove oltre ad essere potenzialmente impiegata con maggior frequenza ha l'occasione di recuperare il ritardo negli studi.\nA fine settembre 2017 si \u00e8 trasferita nuovamente in Svezia per giocare tra le file del Link\u00f6ping. Dopo una stagione e mezza al Link\u00f6ping, \u00e8 tornata al Br\u00f8ndby, realizzando una doppietta nella prima partita disputata in campionato.\nNazionale.\nNicoline S\u00f8rensen viene convocata dalla Federazione calcistica della Danimarca per rappresentare la propria nazione vestendo la maglia delle giovanili nazionale Under-16 e nazionale Under-17 fin dal 2012, facendo il suo debutto in un torneo UEFA il 29 settembre di quell'anno, in occasione delle qualificazioni all'edizione 2013 del campionato europeo di categoria, nella partita vinta 4-0 sulle avversarie della Macedonia.\nNel 2014, raggiunti i limiti d'et\u00e0, viene inserita in rosa con la formazione nazionale Under-19 che partecipa al torneo di La Manga e di seguito alle qualificazioni delle edizioni 2015, 2016 e 2017 dell'europeo di categoria.\nDal 2016, inoltre, viene impiegata nella nazionale Under-23.\nGrazie alle sue prestazioni nelle giovanili, nell'ottobre 2016 \u00e8 inserita in rosa nella nazionale maggiore, selezionata per vestire la maglia della Danimarca impegnata in un tour in Cina in sostituzione dell'infortunata Nadia Nadim."}
{"id": "6125321", "revid": "110157", "url": "https://it.wikipedia.org/wiki?curid=6125321", "title": "Basilica di San Nicola (Amsterdam)", "text": "La basilica di San Nicola, in olandese \"Basiliek van de Heilige Nicolaas\" o semplicemente \"Sint-Nicolaasbasiliek\", \u00e8 una chiesa cattolica romana di Amsterdam, nei Paesi Bassi.\nSorge in Prins Hendrikkade, nello stadsdeel di Amsterdam-Centrum, di fronte alla Stazione Centrale. \u00c8 sede della parrocchia di San Nicola, e dall'8 dicembre 2012 \u00e8 stata elevata a basilica minore.\nStoria e descrizione.\nCon la Riforma la Chiesa cattolica romana in Olanda venne molto ridimensionata, ma nel 1853 venne restaurata la gerarchia episcopale e molte nuove chiese sorsero rapidamente.\nNel 1863 il consiglio canonico acquista dei terreni su Prins Hendrikkade. Tuttavia il consiglio band\u00ec un concorso di costruzione solo nel 1882, e venne vinto da Adrianus Cyriacus Bleijs (1842-1912) che present\u00f2 un ricco progetto di stile neobarocco ispirato proprio alla controriforma e all'architettura romana. Il 17 marzo 1885 venne posta la prima pietra.\nSi presenta con pianta a croce latina divisa in tre navate, transetto, coro e alta cupola ottagonale con lanterna sulla crociera. La facciata \u00e8 inquadrata da due torri gemelle con coperture a elmo.\nLa chiesa venne consacrata il 7 febbraio 1887 a San Nicola, la terza chiesa della citt\u00e0 ad esservi dedicata, insieme alla Chiesa Vecchia e la Ons' Lieve Heer op Solder.\nL'arredamento \u00e8 insolitamente ricco, anch'esso progettato da Bleijs, fra cui spiccano il barocco altare maggiore, del 1889, e il pulpito del 1892, con le sculture marmoree di A.E. van den Bossche (1849-1921).\nCome l'altare, il pulpito (1892) \u00e8 il risultato della collaborazione tra Bleys e Van den Bossche.\nL'organo, che riprende le forme della facciata a torri della chiesa, venne realizzato dalla ditta W. Sauer \u00e8 venne installato nel 1889.\nLa decorazione pittorica interna venne eseguita da Jan Dunselman (1863-1931), che in modo intermittente vi lavor\u00f2 per trent'anni, dipingendo in uno stile ispirato alla pittura italiana, in particolare di Giotto e del Beato Angelico. Nel 1891-98 realizz\u00f2 la grande \"Via Crucis\" delle navate laterali; nel 1912 gli \"Angeli\" nel tamburo della cupola e i \"Quattro Evangelisti\" nei pennacchi. Nel 1913-15 affresc\u00f2 il transetto con i Martiri di Gorcum e il \"Miracolo di Amsterdam\"; fra il 1918 e il 1921 comp\u00ec i sedici episodi della \"Vita di San Nicola\" della navata centrale; e infine nel 1928 il dipinto \"San Cristoforo\" in controfacciata.\nDurante il restauro del 1966-1973 vennero murate provvisoriamente le vetrate della calotta della cupola per motivi strutturali. \nDurante il grande restauro del 1997-2000 le vetrate originali della cupola furono restaurate e l'illuminazione completa fu ripristinata. Allo stesso tempo si ripulirono i dipinti e si aggiunsero le otto finestre della lanterna ad opera di Jan Dibbets.\nNel 2012 venne realizzato un nuovo altare maggiore, in pietra belga e bronzo, che riecheggia il Miracolo eucaristico di Amsterdam. L'altare \u00e8 stato progettato da Jan-Willem Oldeneel da Laren."}
{"id": "6125322", "revid": "80030", "url": "https://it.wikipedia.org/wiki?curid=6125322", "title": "Palazzo Reale di Bucarest", "text": ""}
{"id": "6125331", "revid": "716642", "url": "https://it.wikipedia.org/wiki?curid=6125331", "title": "Associazione Calcio Mezzocorona 2008-2009", "text": "Questa voce raccoglie le informazioni riguardanti l'Associazione Calcio Mezzocorona nelle competizioni ufficiali della stagione 2008-2009."}
{"id": "6125332", "revid": "124123", "url": "https://it.wikipedia.org/wiki?curid=6125332", "title": "Leopoldo Bianchini", "text": "Carriera.\nFiglio di \"Campanino\" (Francesco Bianchini) e nipote di \"Cicciolesso\" (Luigi Brandani), corse in Piazza del Campo in 17 occasioni, vincendo il 2 luglio 1856 sotto i colori della Contrada della Civetta.\nAvrebbe dovuto esordire il 16 agosto 1847 con la Chiocciola, ma non corse a causa dell'infortunio occorso al cavallo alla partenza, il quale riport\u00f2 diverse ferite. Esord\u00ec l'anno successivo, sempre nella Chiocciola. Per l'unica vittoria dovette attendere il 2 luglio 1856, alla decima presenza al Palio di Siena. Corse poi altre 7 volte, senza per\u00f2 centrare alcun successo."}
{"id": "6125366", "revid": "254059", "url": "https://it.wikipedia.org/wiki?curid=6125366", "title": "Rodolfo Stranieri", "text": "Biografia.\nConsegu\u00ec la laurea in Medicina all'Universit\u00e0 di Bologna, specializzandosi in radiologia nel 1941. Inizi\u00f2 a condividere la passione per la pittura e la fotografia con Giulio Perina, Giuseppe Facciotto e Aldo Bergonzoni. Vinse, nel 1939, il primo premio al \"Concorso nazionale di cinematografia per studenti\" a Trieste. Nel 1954 ottenne il primo \"Premio per la Cinematografia\" a Torino.\nNel 1961 fu tra i fondatori del Foto Cine Club Mantova e animatore della vita culturale a Mantova."}
{"id": "6125367", "revid": "610572", "url": "https://it.wikipedia.org/wiki?curid=6125367", "title": "Associazione Calcio Montichiari 2008-2009", "text": "Questa voce raccoglie le informazioni riguardanti l'Associazione Calcio Montichiari nelle competizioni ufficiali della stagione 2008-2009."}
{"id": "6125368", "revid": "469368", "url": "https://it.wikipedia.org/wiki?curid=6125368", "title": "Hakapik", "text": "L'hakapik \u00e8 un bastone di invenzione norvegese usato nella caccia alla foca, in particolare \u00e8 uno strumento da caccia che consiste in un pesante bastone di legno con l'aggiunta di una testa, detta anche \"ferro\", avente da una parte una testa di martello (usata per rompere il cranio della foca) e dall'altra un uncino (usato per trascinare via il cadavere).\nSecondo gli standard, gli hakapik regolamentari canadesi sono composti da una testa metallica del peso di almeno 340\u00a0g avente da un lato uno spuntone leggermente piegato di non pi\u00f9 di 14\u00a0cm di lunghezza e dall'altro una testa di martello di non pi\u00f9 di 1,3\u00a0cm di lunghezza, unita ad un bastone con una lunghezza che va da 105 a 153\u00a0cm e con un diametro massimo di 5,1\u00a0cm.\nL'hakapik trova ampio uso nell'utilizzo della caccia alla foca poich\u00e9 consente ai cacciatori di uccidere l'animale senza danneggiarne la pelliccia. Inoltre, studi effettuati da scienziati veterinari americani durante battute di caccia alla foca condotte nelle isole Pribilof in Alaska sembrano suggerire che, se usato correttamente, l'hakapik, grazie alla sua forma, sia lo strumento pi\u00f9 adatto per uccidere pi\u00f9 velocemente e meno dolorosamente possibile l'animale. Un articolo del settembre 2002 di alcuni membri della Associazione Medici Veterinari Canadese sembra confermare questa ipotesi."}
{"id": "6125370", "revid": "1211361", "url": "https://it.wikipedia.org/wiki?curid=6125370", "title": "Rakhshan Bani-Etemad", "text": ""}
{"id": "6125372", "revid": "104086610", "url": "https://it.wikipedia.org/wiki?curid=6125372", "title": "Beautiful Thing (opera teatrale)", "text": "Beautiful Thing \u00e8 un'opera teatrale di Jonathan Harvey, debuttata a Londra nel 1993. Nel 1996 Hettie Macdonald ha diretto l'omonimo adattamento cinematografico.\nTrama.\nThamesmead, quartiere operaio a Sud di Londra. Jamie \u00e8 un adolescente solitario che vive con la madre Sandra; Jamie si \u00e8 infatuato del suo compagno di classe Ste. Sandra \u00e8 preoccupata per il figlio, disturbata da Leah, la vicina di casa rumorosa, \u00e8 ha appena intrapreso una tumultuosa relazione con il giovane Tony. \nJamie nasconde la propria omosessualit\u00e0, il solo fatto che non ami giocare a calcio lo rende un diverso agli occhi dei coetanei. Ste vive con il fratello, uno spacciatore, e con il padre alcolista; una notte il fratello lo picchia cos\u00ec tanto che Sandra \u00e8 mossa a compassione e decide di prenderselo in casa per qualche giorno. In assenza di un terzo letto, Ste dorme con Jamie. La seconda notte, Jamie bacia Ste e il ragazzo entra in paranoia e scappa dalla casa di Sandra prima che i padroni di casa di sveglino.\nJamie ruba una copia di \"Gay Times\" e Ste, a poco a poco, torna a parlare con Jamie e i due vanno insieme a una festa del quartiere. Leah, per vendicarsi di Sandra, smaschera la relazione tra i due adolescenti e Ste lascia la festa e non vuole pi\u00f9 avere niente a che fare con Jamie. \nI due ragazzi si riappacificano ancora, ma Sandra li trova in un bar gay e confronta Jamie sulla sua omosessualit\u00e0. Alla fine, Sandra riesce ad accettare la sessualit\u00e0 del figlio."}
{"id": "6125376", "revid": "1543377", "url": "https://it.wikipedia.org/wiki?curid=6125376", "title": "Cars (Gary Numan)", "text": "Cars \u00e8 una canzone del musicista britannico Gary Numan. Inclusa nell'album del 1979, \"The Pleasure Principle\", \u00e8 il primo singolo pubblicato da Numan da solista dopo aver chiuso il progetto Tubeway Army. \"Cars\" divenne un successo iimmediato quando fu pubblicato come singolo, arrivando alla vetta delle classifiche in Gran Bretagna in poche settimane. La canzone \u00e8 diventata anche un classico della new wave e della musica elettronica ed \u00e8 fra i brani pi\u00f9 conosciuti di Numan.\nStoria.\nIl brano \u00e8 stato scritto da Numan ancora prima del successo ottenuto con \"Are 'Friends' Electric?\" con i Tubeway Army a giugno e luglio del 1979. Una prima versione fu registrata in una \"session\" per la trasmissione radiofonica di John Peel per la BBC, trasmessa alla fine di maggio dello stesso anno.\nA due settimane dalla sua pubblicazione il singolo si trova gi\u00e0 al 3\u00ba posto in classifica in Gran Bretagna e dopo altri quindici giorni raggiunge il primo posto, rimpiazzando Cliff Richard e il suo singolo \"We Don't Talk Anymore\". Ci rimarr\u00e0 per una sola settimana, tuttavia nel frattempo l'album di pertinenza \"The Pleasure Principle\" era arrivato anch'esso al primo posto nella classifica degli album pi\u00f9 venduti.\n\"Cars\" raggiunse il 9\u00ba posto nelle classifiche Billboard in USA a giugno del 1980.\nTracce.\nIl singolo \u00e8 stato pubblicato in Italia nel 1980 dall'etichetta Atlantic con gli stessi brani.\nVideo promozionale.\nUn video promozionale fu girato e distribuito per la promozione del singolo. Nel video compare Numan insieme alla sua band, la stessa che avrebbe portato in tourn\u00e9e a partire da settembre 1979. Fra i membri anche Billy Currie degli Ultravox, il quale avrebbe collaborato con Numan sia sull'album sia per i concerti dal vivo. Tuttavia non sembra aver contribuito al brano \"Cars\" in particolare.\nRi-edizioni e versioni live.\n\"Cars\" \u00e8 stato ripubblicato in una nuova versione intitolata \"Cars (E Reg Model)\" nel 1987, e di nuovo nel 1996 come \"Premier Mix\".\nIl brano \u00e8 incluso in diversi album dal vivo pubblicati da Gary Numan, fra cui \"Living Ornaments '79\" (1981), \"White Noise\" (1985), \"Living Ornaments '81\" (1998), \"Scarred\" (2003), \"Living Ornaments '80\" (ed. CD, 2005) \"Engineers\" (2008), \"Here in the Black \u2013 Live at Hollywood Forever Cemetery\" (2016).\nVersioni cover.\nIl gruppo americano heavy metal Fear Factory ha registrato una cover di \"Cars\", incluso nel loro album \"Obsolete\" del 1998, e successivamente pubblicato come singolo. La registrazione, oltre alla voce del frontman Burton C. Bell, riporta anche la voce di Gary Numan.\nIl gruppo americano dei Nine Inch Nails ha eseguito il brano dal vivo, sempre con Numan alla voce, nel 2009.\nCollegamenti esterni.\n - versione originale (1979)\n - versione originale, USA (1980)\n - 'E' Reg Model' (1987)\n - 'Premier Mix' (1996)"}
{"id": "6125380", "revid": "986213", "url": "https://it.wikipedia.org/wiki?curid=6125380", "title": "William Russell, VIII duca di Bedford", "text": "Biografia.\nFiglio di Francis Russell, VII duca di Bedford e di sua moglie, Anne Stanhope, William Russell venne educato al College di Eton ed al Christ Church di Oxford. Terminati gli studi decise come il padre e molti membri della sua famiglia di intraprendere la carriera politica, divenendo membro del parlamento per la circoscrizione elettorale di Tavistock, rimanendo in carica dal 1832 al 1841.\nNel 1861, alla morte di suo padre, ne eredit\u00f2 i titoli e pass\u00f2 alla Camera dei Lord.\nMor\u00ec nel 1872, all'et\u00e0 di 62, senza essersi mai sposato e senza eredi e venne sepolto nella Cappella Bedford della Chiesa di San Michele di Chenies, nel Buckinghamshire. I suoi titoli passarono a suo cugino, Francis Hastings Russell."}
{"id": "6125381", "revid": "1573940", "url": "https://it.wikipedia.org/wiki?curid=6125381", "title": "Ortalis araucuan", "text": "Ortalis araucuan \u00e8 un uccello galliforme della famiglia dei Cracidi."}
{"id": "6125382", "revid": "729019", "url": "https://it.wikipedia.org/wiki?curid=6125382", "title": "Associazione Sportiva Pizzighettone 2008-2009", "text": "Questa voce raccoglie le informazioni riguardanti l'Associazione Sportiva Pizzighettone nelle competizioni ufficiali della stagione 2008-2009."}
{"id": "6125384", "revid": "15756", "url": "https://it.wikipedia.org/wiki?curid=6125384", "title": "Seduction (opera teatrale)", "text": "Seduction \u00e8 un'opera teatrale di Jack Heifner, debuttata a Londra nel 2004. Il dramma \u00e8 un adattamento in chiave omosessuale del \"Girotondo\" di Arthur Schnitzler (1920). L'opera teatrale di Schnitzler descrive gli incontri di natura sessuale tra dieci persone di diverse classi sociali. Ognuno di questi dieci personaggi \u00e8 legato da una relazione a quello successivo: la prostituta e il soldato, il soldato e la cameriera, la cameriera e il giovane signore e cos\u00ec via. Il dramma di Heifner mantiene intatta la struttura del dramma di Schnitzler, ma sostituisce i personaggi femminili con altri maschili.\nLe coppie sono dunque le seguenti:\nE cos\u00ec il ciclo di incontri sessuali ricomincia."}
{"id": "6125390", "revid": "610572", "url": "https://it.wikipedia.org/wiki?curid=6125390", "title": "Valenzana Calcio 2008-2009", "text": "Questa voce raccoglie le informazioni riguardanti la Valenzana Calcio nelle competizioni ufficiali della stagione 2008-2009."}
{"id": "6125392", "revid": "466539", "url": "https://it.wikipedia.org/wiki?curid=6125392", "title": "Coppa Europa di sci alpino 2017", "text": "La Coppa Europa di sci alpino 2017 \u00e8 stata la 46\u00aa edizione della manifestazione organizzata dalla Federazione Internazionale Sci. \u00c8 iniziata per gli uomini il 29 novembre 2016 a Levi in Finlandia con un slalom speciale, mentre il 4 dicembre si \u00e8 inaugurata a Trysil in Norvegia con uno slalom gigante la stagione femminile. La competizione si \u00e8 conclusa il 19 marzo a San Candido, in Italia.\nIn campo maschile sono state disputate tutte le 38 gare in programma (7 discese libere, 7 supergiganti, 10 slalom giganti, 10 slalom speciali, 3 combinate, 1 slalom parallelo), in 18 diverse localit\u00e0. Lo svizzero Gilles Roulin si \u00e8 aggiudicato sia la classifica generale, sia quelle di discesa libera e di supergigante; i suoi connazionali Elia Zurbriggen, Reto Schmidiger e Stefan Rogentin hanno vinto rispettivamente quelle di slalom gigante, di slalom speciale e di combinata. Il norvegese Bj\u00f8rnar Neteland era il detentore uscente del trofeo generale.\nIn campo femminile sono state disputate tutte le 35 gare in programma (7 discese libere, 6 supergiganti, 9 slalom giganti, 9 slalom speciali, 3 combinate, 1 slalom parallelo), in 14 diverse localit\u00e0. La norvegese Kristina Riis-Johannessen si \u00e8 aggiudicata la classifica generale; l'austriaca Sabrina Maier ha vinto quella di discesa libera, la sua connazionale Nadine Fest quelle di supergigante e di combinata, la norvegese Kristin Lysdahl quella di slalom gigante, la svedese Anna Swenn Larsson quella di slalom speciale. La norvegese Maren Skj\u00f8ld era la detentrice uscente del trofeo generale.\nUomini.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nKB = combinata\nPR = slalom parallelo\nDonne.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nKB = combinata\nPR = slalom parallelo"}
{"id": "6125393", "revid": "903399", "url": "https://it.wikipedia.org/wiki?curid=6125393", "title": "\u00c9derzito Ant\u00f3nio Macedo Lopes", "text": ""}
{"id": "6125394", "revid": "446353", "url": "https://it.wikipedia.org/wiki?curid=6125394", "title": "Battaglia di Versa", "text": "La battaglia di Versa oppure battaglia di Ponte di Versa \u00e8 stata una battaglia risorgimentale combattuta il 26 luglio 1866 tra il Regno d'Italia e l'Austria, al termine della terza guerra di indipendenza italiana a Versa, attuale frazione di Romans d'Isonzo, in provincia di Gorizia, al confine con la provincia di Udine.\nLo scontro bellico, che fece seguito alla \"tregua d'armi\" firmata due giorni prima, non ebbe tuttavia alcuna conseguenza dal punto di vista del controllo politico del territorio situato alla sinistra del torrente Torre, che in seguito all'armistizio di Cormons rest\u00f2 asburgico sino al 1919.\nForze in campo.\nLo schieramento austriaco.\nPresero parte a questo scontro, alla guida del colonnello T\u00f6r\u00f6k da parte imperiale:\nLo schieramento italiano.\nDal versante italiano, le forze guidate da Alberto Carlo Gilberto De la Foreste de Divonne furono:\nSvolgimento del conflitto.\nLo scontro avvenne dopo mezzogiorno e prosegu\u00ec fino alle 14:00 sul ponte di legno sul fiume Torre, tra l'esercito italiano che giungeva da Palmanova, come avanguardia della spedizione di Cialdini, e le truppe austriache accampate sulla sponda sinistra del torrente Torre.\nConseguenze.\nLa battaglia (che caus\u00f2 30 morti, 64 feriti e 83 dispersi fra gli austriaci, mentre il bilancio italiano fu di 6 morti, 29 feriti, 30 dispersi, 10 prigionieri e 32 cavalli morti) fu vinta dalle forze italiane che entrarono vittoriose a Versa, la quale rimase tuttavia sotto il dominio italiano solo per pochi giorni, ritornando sotto l'impero d'Austria a seguito dell'armistizio di Cormons.\nPer ricompensare lo sforzo dei soldati italiani vennero premiati 38 uomini e allo stendardo del reggimento Lancieri di Firenze fu conferita la medaglia di bronzo al valor militare con la seguente motivazione:\nIl campo di battaglia oggi.\nLa battaglia fu considerata molto importante per i Lancieri di Firenze, che fino allo scioglimento del reggimento avvenuto nel 1958 celebr\u00f2 la propria festa il 26 luglio, anniversario della battaglia.\nLa battaglia \u00e8 ricordata in due lapidi commemorative: una situata nella piazza principale di Versa ed inaugurata dal presidente della Repubblica Giuseppe Saragat nel centenario dell'episodio. L'altra lapide si trova presso casa Baldassi, in via Lauretana, dove venne fissato il comando della II Brigata La Forest.\nNell'estate 2016 sono state rinvenute nel greto del torrente Torre alcune tombe dei soldati caduti durante lo scontro."}
{"id": "6125395", "revid": "1418004", "url": "https://it.wikipedia.org/wiki?curid=6125395", "title": "Kyung-sook Shin", "text": "\u00c8 stata la prima scrittrice della Corea del Sud e la prima donna a vincere nel 2012 il \"Man Asian Literary Prize\", il pi\u00f9 prestigioso premio asiatico, per il suo libro \"Prenditi cura di lei\" (), pubblicato in 32 paesi.\nVita.\nKyung-sook Shin nasce nel 1963 in un villaggio vicino Jeongeup, nella provincia del Nord Jeolla in Corea del Sud. Quarta di sei figli, \u00e8 la maggiore tra le sue sorelle. Suo padre \u00e8 un orfano di guerra e sua madre una donna devota: l'infanzia di Shin trascorre tra semina e mietitura. Presto si rende conto del suo amore per la lettura ed inizia a prendere in prestito libri dai suoi fratelli. La vita che lei e la sua famiglia conducono nel villaggio tuttavia non favorisce un'istruzione soddisfacente, cos\u00ec i genitori di Shin, che ancora vivono in campagna, sacrificano tutto per mandare i loro sei figli all'universit\u00e0.\nA sedici anni Shin si trasferisce a Seul, dove inizia a lavorare in uno stabilimento di elettronica mentre vive con il fratello maggiore. Sono gli anni della legge marziale imposta dal Generale Chun Doo dopo il colpo di stato del 1979 e, mentre gli studenti protestano, decisi a far sentire la propria voce in quello che sarebbe stato ricordato come il massacro di Gwangju, Shin frequenta una scuola serale. In una sua intervista riportata nel The Guardian ricorda come quell'evento l'abbia segnata in maniera indelebile, tanto che alcuni dei suoi personaggi sono stati ispirati proprio da alcune vicende legate a quell'evento storico.\nIl debutto letterario di Kyung-sook Shin risale al 1985, a 22 anni, dopo la laurea in scrittura creativa presso l'Istituto d'Arte di Seul. In quell'anno pubblica la novella \"Favola della Notte\" (in Hangul: \uaca8\uc6b8\uc6b0\ud654, Kyeoruhwa) con cui vince il premio Munye Joogang (\ubb38\uc608\uc911\uc559) come autrice emergente.\nAssieme a Kim In-Suk e Gong Ji-Yeong, Kyung-sook Shin \u00e8 una delle scrittrici del gruppo definito \"Generazione 386\" (386 \uc138\ub300; Sampallyuk sedae\").\"\nNel 1999 si sposa con il critico letterario, poeta e professore Jin-u Nam e nel 2008 pubblica il romanzo che l'ha resa celebre nel mondo: \"Prenditi cura di lei\" (\uc5c4\ub9c8\ub97c \ubd80\ud0c1\ud574 - lett. \"Prenditi cura della mamma per favore\"). Kyung-sook Shin ha rivelato alla CNN che avrebbe voluto scrivere 30 anni prima questa sua opera ma che, a causa della continua evoluzione della sua idea di \"madre\", elaborare il romanzo si \u00e8 rivelato pi\u00f9 difficile del previsto.\nShin ha vinto moltissimi premi letterari inclusi il \"Today\u2019s Young Artist Award\" offerto dal Ministro della Cultura, dello Sport e del Turismo sud coreano, il premio letterario \"Hanguk Ilbo\", il premio letterario Hyundae e quello Manhae, il Premio Dong-In, Yi Sang e Oh Yung-Su. Nel 2009 la traduzione francese di una sua opera, \"Una Stanza Solitaria\" (La Chambre Solitaire) \u00e8 una delle vincitrici del Prix de l'Inapercu, che premia le eccellenze letterarie che ancora non hanno raggiunto un pubblico vasto.\nI diritti per il bestseller \"Prenditi cura di lei\" sono stati venduti in 32 Paesi inclusi l'America e innumerevoli nazioni in Europa ed Asia, a partire dalla Cina. In inglese \u00e8 stato tradotto da Kim Chi-Young e pubblicato nel 2011, classificandosi al primo posto al Man Asian Literary Prize nel 2012.\nKyung-sook Shin vive a Seoul con il marito nei pressi del Monte Bukhansan.\nControversie.\nIl 16 giugno 2015, l'Huffington Post Korea ha contestato all'autrice coreana un presunto plagio nei confronti dello scrittore Yukio Mishima. In particolare Shin Kyung Sook avrebbe ripreso del materiale da una storia breve di Mishima intitolata \"Patriottismo\" per la sua opera dal titolo \"Leggenda\" (1994). Secondo lo scrittore Lee Eung-jun il plagio sarebbe stato oscurato sulla scena letteraria per svariati motivi, quali l'alta reputazione di Shin tra i critici, la sua posizione di riguardo nella letteratura coreana e il conseguimento di un premio di grande valore sulla scena internazionale.\nInizialmente, tramite il suo editore, la scrittrice ha negato di aver mai letto la storia di Mishima, ma successivamente, secondo il \"Kyunghyang Shinmun\", in un'intervista Kyung Sook Shin avrebbe dichiarato di non esserne pi\u00f9 tanto certa. Infine Shin si \u00e8 scusata sia nei confronti di coloro che avevano sollevato la questione del plagio, sia nei confronti dei suoi lettori."}
{"id": "6125422", "revid": "736476", "url": "https://it.wikipedia.org/wiki?curid=6125422", "title": "Alexander Isaakowitsch Kitaigorodski", "text": ""}
{"id": "6125427", "revid": "599013", "url": "https://it.wikipedia.org/wiki?curid=6125427", "title": "Soslan D\u017eanaev", "text": ""}
{"id": "6125432", "revid": "110157", "url": "https://it.wikipedia.org/wiki?curid=6125432", "title": "XXIV Emblemata", "text": "I XXIV Emblemata, il cui titolo completo \u00e8 \"XXIV Emblemata, che sono frasi illustrate sillabando versi, di A. E. Drijfhout\", sono un'opera emblematica xilografica in latino e olandese pubblicata nel 1932 dall'incisore e grafico olandese M. C. Escher.\nContenuti.\nIn quest'opera, Escher raccoglie 24 xilografie raffiguranti altrettante frasi ideate da A. E. Drijfhout, alias di G. J. Hoogewerff, suo amico ed estimatore.\nEsempi di \"emblemata\":"}
{"id": "6125434", "revid": "767487", "url": "https://it.wikipedia.org/wiki?curid=6125434", "title": "Naples '44", "text": "Naples '44 \u00e8 un film documentario italiano del 2016 diretto da Francesco Patierno. \u00c8 tratto dall'omonimo testo di Norman Lewis. \u00c8 stato presentato in anteprima al Festival internazionale del film di Roma il 18 ottobre 2016.\nTrama.\nIl documentario trae spunto dal filo narrativo dell'omonimo testo di Norman Lewis, ufficiale britannico di stanza nell'Italia meridionale durante il periodo della liberazione e divenuto poi un famoso scrittore. Il regista Francesco Patierno, avvalendosi di filmati d'epoca (Istituto Luce Cinecitt\u00e0, National Archives and Records Administration, Imperial War Museum, Getty Images) miscelati a film come \"La pelle\" di Liliana Cavani e \"Le quattro giornate di Napoli\" di Nanny Loy, fa rivivere l'atmosfera della Napoli disperata ma viva e pulsante dell'immediato dopoguerra.\nCuriosit\u00e0.\nIl regista ha voluto svelare quale \u00e8 stata la genesi del film in una dichiarazione alla stampa: \u00abTutto \u00e8 nato dal racconto di mio padre che un giorno mi parl\u00f2 di come fosse sopravvissuto a un bombardamento solo perch\u00e9 si trovava sul lato giusto della strada. Mi disse che per capire come abbia vissuto la citt\u00e0 in quel periodo dovevo assolutamente leggere Naples '44 di Norman Lewis. Cosa che ho fatto adorandolo\u00bb. Il produttore Davide Azzolini ha dichiarato che il primo passo fu conquistare la fiducia della famiglia di Norman Lewis, in primis dalla moglie. Dopo aver acquisito i diritti del libro si pot\u00e9 partire con il lavoro."}
{"id": "6125435", "revid": "124123", "url": "https://it.wikipedia.org/wiki?curid=6125435", "title": "Edvard Hugo von Zeipel", "text": "Lavor\u00f2 presso l'Osservatorio di Stoccolma dal 1897 al 1900, partecip\u00f2 a spedizioni scientifiche alle isole Spitzbergen nel 1898, 1901, e 1902, quindi lavor\u00f2 presso l'Osservatorio di Pulkovo dal 1901 al 1902, presso l'Osservatorio di Parigi dal 1904 al 1906 ed infine presso l'Osservatorio astronomico di Uppsala dal 1911. Nel 1915 divenne professore di astronomia presso l\u2019Universit\u00e0 di Uppsala. \nLa maggior parte del lavoro scientifico di von Zeipel \u00e8 nel campo dell\u2019astrofisica teorica, in particolare nel campo della meccanica celeste. Formul\u00f2 il teorema, a lui intitolato, che relaziona il flusso radiante stellare in una stella che ruota uniformemente, alla sua gravit\u00e0 effettiva locale. \nA Edvard Hugo von Zeipel la UAI ha intitolato il cratere lunare von Zeipel e l'asteroide della fascia principale 8870 von Zeipel."}
{"id": "6125436", "revid": "110157", "url": "https://it.wikipedia.org/wiki?curid=6125436", "title": "Capsinoidi", "text": "I capsinoidi sono dei metaboliti secondari presenti in piante del genere \"Capsicum\". Anche se strutturalmente simili alla capsaicina, la sostanza responsabile della piccantezza del peperoncino, in gran parte non hanno questa caratteristica. L'esistenza dei capsinoidi non era nota in letteratura scientifica fino al 1989, anno in cui sono stati isolati da una variet\u00e0 di peperoncino, la \"CH-19 Sweet\", che non contiene capsaicina. I capsinoidi includono il capsiato, diidrocapsiato, e nordiidrocapsiato.\nDal punto di vista chimico i capsinoidi differiscono dai capsaicinoidi in quanto presentano un legame estereo dove i capsaicinoidi presentano invece un legame ammidico."}
{"id": "6125439", "revid": "125887089", "url": "https://it.wikipedia.org/wiki?curid=6125439", "title": "Castello del Trebbio", "text": "Il Castello del Trebbio si trova in provincia di Firenze, nel comune di Pontassieve, frazione di Santa Brigida.\nAppartenuto alla famiglia dei Pazzi, il nucleo pi\u00f9 antico \u00e8 stato costruito anteriormente al XII sec. Acquistato dalla famiglia Baj Macario nel 1968, \u00e8 adesso una residenza privata con attivit\u00e0 vitivinicola, agrituristica, e di visita.\nStoria.\nIl castello sorge sull'antico feudo di Monte Croce, possesso dei conti Guidi e dove \"ebbero signoria i vescovi di Firenze\" nel XII\u00b0 sec.\nLa sua posizione di crinale ripete quella della grande fortezza che i Guidi avevano eretto sul Monte di Croce e che si intravede alle spalle del Castello del Trebbio, a est, oltre la vallata.\nLa prima testimonianza del toponimo \u00e8 datata 1184 e riguarda la parte centrale, una modesta fortificazione altomedievale.\nFra il XII e il XIV secolo i Pazzi acquisirono il controllo o la propriet\u00e0 di tutti i terreni circostanti e fecero del Trebbio la loro roccaforte principale nel cuore del contado.\nDal Registro delle imbreviature di ser Bernardo Cassi, risulta che, al 1311, la vedova Domina di Lapo di Litifredo de' Pazzo, e i due figli maschi Bindo e Bartolomeo possedevano nei popoli di Santa Brigida, Santa Maria a Fornello e San Martino a Lubaco una grande propriet\u00e0 fondiaria composta da 27 appezzamenti di terra, su cui sorgevano 21 case coloniche, e facevano coltivare anche numerose propriet\u00e0 feudali che i Guidi avevano ceduto al vescovo di Firenze, passati successivamente ai Pazzi.\nNel 1478, dopo la congiura dei Pazzi contro i Medici, il castello fu confiscato da Lorenzo de' Medici, ma torn\u00f2 pi\u00f9 tardi ai Pazzi che lo tennero fino al secolo XVIII.\nDescrizione.\nL'impianto fortilizio \u00e8 rettangolare e si articola attorno al cortile, per il quale vi \u00e8 un solo accesso da una porta che si apre al centro della cortina muraria del fronte rivolto a valle a protezione della quale si trova una torre aperta. Alle estremit\u00e0 della stessa cinta muraria sorgono due torri quadrate. Parte della cortina muraria e delle torri sono ancora dotate di apparato a sporgere sorretto da beccatelli in pietra e dalla merlatura realizzata in mattoni.\nNel Quattrocento viene realizzato un doppio loggiato nel cortile, che ingentilisce la severit\u00e0 delle proporzioni dell'edificio. Sugli angoli della facciata vi sono dei camminamenti coperti dotati di caditoie, e sul lato Nord si apre il portale della cappella\nSopra l'altare della cappella posta sul tergo sinistro, si trovava l'affresco della \"Madonna di casa Pazzi\" di Andrea del Castagno."}
{"id": "6125445", "revid": "736476", "url": "https://it.wikipedia.org/wiki?curid=6125445", "title": "Waag (Alkmaar)", "text": ""}
{"id": "6125453", "revid": "944090", "url": "https://it.wikipedia.org/wiki?curid=6125453", "title": "Alberto Carlo Gilberto De la Foreste de Divonne", "text": ""}
{"id": "6125456", "revid": "110157", "url": "https://it.wikipedia.org/wiki?curid=6125456", "title": "Time Without Consequence", "text": "Time Without Consequence \u00e8 il primo album in studio del cantautore folk Alexi Murdoch, pubblicato il 6 giugno 2006 sotto l'etichetta discografica indipendente Zero Summer.\nIl disco.\nLa lavorazione del disco \u00e8 iniziata nel 2004 ed \u00e8 proseguita per i 2 anni successivi. L'album \u00e8 uscito nel giugno 2006 ripropone 3 brani gi\u00e0 pubblicati nell'EP \"Four Songs\" e registrati nuovamente per l'occasione: \"Song For You\", \"Blue Mind\" e \"Orange Sky\".\nMolte delle tracce sono state utilizzate in serie TV e film come Prison Break, The O.C., Stargate Universe, Selfie, Continuum, Real Steel o in spot pubblicitari come quello del 2008 per promuovere la nuova Nissan Titan."}
{"id": "6125479", "revid": "944090", "url": "https://it.wikipedia.org/wiki?curid=6125479", "title": "Ponte di Versa", "text": ""}
{"id": "6125481", "revid": "1310927", "url": "https://it.wikipedia.org/wiki?curid=6125481", "title": "Sjoerd Ars", "text": "Durante la sua carriera ha segnato pi\u00f9 di 210 gol in 430 incontri da professionista.\nCaratteristiche tecniche.\nCentravanti prolifico, pu\u00f2 svariare su tutto il fronte offensivo giocando anche come esterno d'attacco.\nCarriera.\nClub.\nProdotto delle giovanili del Feyenoord, nel 2002 si accasa al De Graafschap. Dopo tre anni e una dozzina di presenze in seconda divisione e un paio di gol, passa all'Omniworld, restando in seconda divisione olandese. Alla sua prima stagione con la nuova maglia, mette a segno 17 gol in 36 giornate, firmando tre doppiette e un gol al suo ex De Graafschap (3-3) e piazzandosi quinto tra i marcatori. L'anno dopo si trasferisce al Go Ahead, restando nella seconda serie del calcio olandese: firma 18 gol e quattro doppiette, raggiungendo la sesta posizione tra i capocannonieri. Alla sua seconda annata con gli Eagles, realizza 16 reti, prima di passare al Roosendaal, dove marca 33 gol in 74 giornate di campionato, mettendo a segno quattro doppiette in due stagioni. Il 18 gennaio 2010, realizza quattro reti nel giro di dieci minuti tra il 44' e il 54' nella sfida di campionato vinta 4-1 contro il . Nella stagione 2010-2011 firma con il PEC Zwolle, restando per il sesto anno di fila in seconda divisione olandese: termina la stagione segnando 28 gol, tra cui 5 doppiette e 2 triplette, in 33 turni di campionato, sfiorando il titolo di miglior marcatore dell'edizione, titolo che va per un gol di distacco a Johan Veskamp. Nell'estate seguente, il Levski Sofia lo preleva in cambio di \u20ac 350.000. Realizza 6 gol in 14 giornate del campionato bulgaro, esordendo e andando in gol per due volte in Europa League contro lo segnando un gol sia all'andata sia al ritorno (entrambi terminati sul 2-1), ma la sfida di ritorno \u00e8 persa ai rigori. Nel marzo 2012, si trasferisce in prestito oneroso per \u20ac 150.000 ai cinesi del Tianjin Teda: segna all'esordio, alla prima giornata del campionato cinese, l'11 marzo 2012 contro il (1-0), decidendo l'incontro con un gol all'82'. Gioca anche 6 match di AFC Champions League senza andare a segno e realizza altre 12 reti in campionato, finendo al quarto posto nella classifica marcatori. Tornato a Sofia, nel gennaio 2013 \u00e8 rispedito in prestito oneroso in cambio di \u20ac 30.000 al , in Turchia: firma una tripletta all'esordio, il 10 febbraio 2013 contro l', concludendo l'annata con 8 gol in 17 incontri nel secondo livello turco. Il 17 luglio 2013, il Levski Sofia lo cede al Karsiyaka, in seconda divisione turca, per \u20ac 150.000. Dopo una stagione durante la quale sigla 9 reti in campionato, decide di tornare in patria, accordandosi con il NEC: mette a segno 28 reti in 35 turni nella seconda divisione olandese, realizzando quattro doppiette e due triplette, contribuendo al successo del NEC in campionato e vincendo la classifica capocannonieri. Dopo un paio di incontri in Eredivisie, passa dal club di Nimega al NAC Breda, tornando in seconda serie: realizza sei doppiette, 21 gol totali in campionato, firmando con gli ungheresi dell'Haladas a fine stagione."}
{"id": "6125484", "revid": "767487", "url": "https://it.wikipedia.org/wiki?curid=6125484", "title": "Per Rune W\u00f8lner", "text": "Biografia.\nMalato di cancro, \u00e8 morto il 15 ottobre 2016.\nCaratteristiche tecniche.\nGiocava nel ruolo di terzino destro.\nCarriera.\nClub.\nW\u00f8lner ha giocato per l'intera carriera per lo Str\u00f8msgodset, dal 1968 al 1980. Ha totalizzato 234 presenze e 3 reti in squadra in questo arco di tempo. Ha contribuito alle vittorie di tre edizioni del Norgesmesterskapet (1969, 1970 e 1973) e di un campionato (1970).\nNazionale.\nConta una presenza per la , schierato in campo in data 27 ottobre 1971 nella sconfitta per 3-0 contro l'Ungheria."}
{"id": "6125485", "revid": "729019", "url": "https://it.wikipedia.org/wiki?curid=6125485", "title": "Croati di Romania", "text": "I Croati di Romania (lingua croata: \"Hrvati u Rumunjskoj\") sono un gruppo etnico in Romania minoritario che conta 6.786 persone secondo il censimento 2002. Vivono nel sud-ovest della Romania, in particolare nel distretto di Cara\u0219-Severin. Le comunit\u00e0 pi\u00f9 grandi sono a Cara\u0219ova e Lupac. La lingua croata \u00e8 riconosciuta come ufficiale per le indicazioni cartellonistiche, l'istruzione, l'amministrazione della cosa pubblica assieme a quella romena. Come gruppo etnico minoritario i croati di Romania hanno un seggio nella Camera Deputa\u021bilor (rappresentato da Mihai Radan).\nLa maggioranza dei croati romeni sono cara\u0219oveni, altre 200 persone si dichiarano astfel, il resto si dichiara croati."}
{"id": "6125486", "revid": "1543377", "url": "https://it.wikipedia.org/wiki?curid=6125486", "title": "Scozia nell'Alto Medioevo", "text": "L'Alto Medioevo scozzese \u00e8 il periodo storico della Scozia compreso tra la morte di Domnal II nel 900 d.C. e quella del re Alessandro III nel 1286, che fu tra le cause delle Guerre di indipendenza scozzesi.\nAlla fine del nono secolo, l'odierno territorio della Scozia era diviso tra diversi regni in competizione tra loro. L'influenza scandinava era dominante nelle isole settentrionali e occidentali, quella britanna nel sudovest, quella anglosassone del regno di Northumbria a sudest e il regno pittico e gaelico di Alba ad oriente, a nord del fiume Forth. Durante il decimo e undicesimo secolo, la parte nord della Gran Bretagna era sempre pi\u00f9 dominata dalla cultura gaelica e dalla signoria regale di Alba, detta in latino \"Albania\" o \"Scotia\", ed in inglese \"Scotland\". Dalla sua base nell'est, questo regno assunse il controllo delle terre a sud e successivamente si impose sull'ovest e su gran parte del nord. La sua cultura fiorente comprendeva parte del mondo di lingua gaelica, e l'economia era basata su agricoltura e commercio.\nDopo il regno di Davide I nel dodicesimo secolo, i re di Scozia vanno considerati come scoto-normanni piuttosto che gaelici, vista la preferenza per la cultura francese rispetto a quella scozzese delle origini. La conseguenza fu il diffondersi delle istituzioni e dei valori sociali francesi, compreso il diritto canonico.\nLe prime citt\u00e0, chiamate \"burghs\", comparvero in questo periodo, e con il loro diffondersi si ampliava l'uso della lingua detta lingua inglese media. Parallelamente per\u00f2, con l'acquisizione del nord-ovest vichingo-gaelico si verific\u00f2 una gaelicizzazione di molte famiglie di origine francese o anglo-francese. L'introduzione di pratiche comuni sia religiose che culturali rinforzava la coesione nazionale. Alla fine del periodo, la Scozia visse una \"rinascita gaelica\" che contribu\u00ec a creare una identit\u00e0 nazionale scozzese. Entro il 1286, questi sviluppi economici, istituzionali, culturali, religiosi e giuridici avevano avvicinato la Scozia ai suoi vicini inglesi ed europei, bench\u00e9 da fuori si continuasse a vedere la Scozia come un luogo provinciale se non selvaggio. A quest'epoca, i confini politici del Regno di Scozia erano ormai quasi gli stessi della nazione di oggi.\nStoriografia.\nLa Scozia dell'Alto Medioevo \u00e8 un argomento relativamente ben studiato, e i medievisti scozzesi hanno prodotto numerose pubblicazioni. Alcuni, come David Dumville, Thomas Owen Clancy e Dauvit Broun, sono soprattutto interessati alle culture indigene del paese, e spesso sono buoni conoscitori delle lingue celtiche. I normannisti come G. W. S. Barrow si sono occupati delle culture normanna e scoto-normanna portate in Scozia dopo l'undicesimo secolo. Nel ventesimo secolo, gli storici hanno soprattutto puntato a studiare il cambiamento culturale avvenuto in Scozia in questo periodo. Tuttavia, studiosi come Cynthia Neville e Richard Oram, pur riconoscendo i cambiamenti culturali, sostengono che la continuit\u00e0 con il passato gaelico sia almeno altrettanto importante.\nA partire dalla pubblicazione di \"Scandinavian Scotland\" di Barbara E. Crawford nel 1987, un crescente numero di studi ha riguardato la comprensione dell'influenza vichinga in questo periodo. Tuttavia, dopo che nel 849 le reliquie di Columba furono portate via da Iona a seguito delle incursioni vichinghe, non si hanno - per ben trecento anni - testimonianze scritte di fonti locali nelle aree sotto l'influenza scandinava. Le fonti di informazione riguardo alle Isole Ebridi e a gran parte della Scozia settentrionale sono quindi, dall'ottavo al nono secolo, quasi solo irlandesi, inglesi o scandinave. I principali testi in lingua vichinga furono scritti all'inizio del tredicesimo secolo e devono essere trattati con una certa cautela. Le fonti inglesi e irlandesi cono pi\u00f9 coeve, ma secondo lo storico Alex Woolf, possono contenere un \"pregiudizio meridionale\" nella narrazione, tanto pi\u00f9 che buona parte dell'arcipelago delle Ebridi divent\u00f2 vichingofona in questo periodo.\nEsistono diversi racconti tradizionali sui clan a partire dal XIX secolo, come il monumentale \"The Clan Donald\", oltre a una notevole mole di materiale su questo periodo dalla tradizione orale gaelica, bench\u00e9 la sua validit\u00e0 sia discutibile.\nLe origini del Regno di Alba.\nSul finire del nono secolo, la Scozia era divisa in diverse entit\u00e0. Il regno pittico e gaelico di Alba si era appena costituito nel nord; a ovest si era costituito il Regno delle Isole, sotto influenza scandinava. Una figura-chiave in questo periodo fu Ragnall ua \u00cdmair, bench\u00e9 si ignori l'estensione dei territori che egli effettivamente controllava nella Scozia occidentale e settentrionale, dato che le fonti coeve non lo chiariscono. Dumbarton, la capitale del Regno di Strathclyde, era stata saccheggiata dai Vichinghi U\u00ed \u00cdmair, nell'870. Dovette trattarsi di un assalto in grande stile, che pu\u00f2 aver ridotto tutta la Scozia continentale sotto il controllo temporaneo degli U\u00ed Imair. Il sud-est era stato assorbito dal regno inglese di Bernicia/Northumbria nel settimo secolo, mentre Galloway nel sudovest era una signoria con qualche caratteristica regale. In uno statuto gallovidiano risalente al regno di Fergus, questi si autodefinisce \"rex Galwitensium\", re di Galloway. Nel nord-est, il governatore di Moray era chiamato non solo \"re\" nei documenti irlandesi e scandinavi, ma prima ancora Ma\u00e9l Snechtai, \"Re di Alba\".\nIn ogni caso, quando nell'anno 900 mor\u00ec a Dunnottar Domnall mac Causant\u00edn, egli fu il primo a essere citato come \"r\u00ed Alban\" (re di Alba) e il suo regno costitu\u00ec il nucleo della progressiva espansione a spese dell'influenza vichinga. Nel decimo secolo le \u00e9lite di Alba cominciarono ad elaborare il mito di una conquista per spiegare la loro progressiva gaelicizzazione a spese della originaria cultura pittica. Questa saga, nota come \"Il tradimento di MacAlpin\", racconta come Cin\u00e1ed mac Ailp\u00edn avesse massacrato i capi pitti con un inganno ignobile. Gli storici moderni tendono a respingere questa interpretazione delle origini della Scozia: nessuna fonte contemporanea parla di questa ipotetica conquista. Tra l'altro, la gaelicizzazione della zona fu un lungo processo iniziato prima di Cin\u00e1ed, come si evince dal fatto che governanti pitti parlassero gaelico, che i poeti gaelici fossero protetti dai re, e da iscrizioni e toponimi gaelici. Il cambio di identit\u00e0 pu\u00f2 forse essere spiegato dalla morte della lingua pittica, ma fattori importanti possono essere stati anche la crescente influenza scozzese sulla chiesa \"pittica\" determinata da Causant\u00edn II ed il trauma delle incursioni vichinghe, che colpirono violentemente Fortriu, il cuore del regno pittico.\nZone di influenza scandinava.\nRegno delle Isole.\nIl Regno delle Isole comprendeva le Ebridi, le isole del Clyde e l'Isola di Man dal IX al XIII secolo. In lingua vichinga, le isole erano dette \"Su\u00f0reyjar\", \"isole del sud\" per distinguerle dalle \"Nor\u00f0reyjar\" o \"Isole del nord\", cio\u00e8 le Orcadi (Orkney) e le Shetland, governate per tutto l'Alto Medioevo dai Conti delle Orcadi come vassalli della corona norvegese. \nDopo Ragnall ua \u00cdmair, il successivo re delle isole registrato dalle cronache \u00e8 Amla\u00edb Cuar\u00e1n, che combatt\u00e9 nella Battaglia di Brunanburh nel 937 e divenne poi anche Re di Northumbria. Negli anni successivi le fonti citano vari capi come Gilli, Sigurd il Forte, H\u00e5kon Eiriksson e Thorfinn Sigurdsson come governatori delle Ebridi come vassalli dei re di Norvegia o Danimarca.\nGodred Crovan assunse il controllo di Dublino e Mann a partire dal 1079 e dai primi anni del dodicesimo secolo la dinastia dei Crovan si autodefin\u00ec \"Re di Mann e delle Isole\" per il cinquantennio successivo. Il regno si dissolse poi per l'azione di Somerled i cui figli ereditarono il dominio sulle Ebridi, mentre i governanti di Man mantennero per un altro secolo il controllo delle \"isole del nord\".\nIl Nord.\nL'influenza scandinava in Scozia raggiunse probabilmente l'apice a met\u00e0 del dodicesimo secolo durante il regno di Thorfinn Sigurdsson, che cerc\u00f2 di creare un'unica unit\u00e0 politica ed ecclesiastica dalle Shetland all'isola di Man. Il dominio stabile degli scandinavi doveva perci\u00f2 estendersi su circa un quarto della Scozia attuale.\nEntro la fine dell'XI secolo la corona norvegese aveva dovuto accettare che Caithness fosse sotto il dominio dei Conti delle Orcadi, come feudo dei re di Scozia, anche se il suo carattere scandinavo resistette per tutto il XIII secolo. Caithness fu assegnata a Raghnall mac Gofraidh dopo che questi si schier\u00f2 a fianco del re di Scozia in un conflitto con Harald Maddadsson, un conte delle Orcadi, all'inizio del XIII secolo.\nNel nono secolo, il dominio delle Orcadi si estese fino a Moray, un regno sino allora indipendente.\u00a0 I governanti di Moray MacBeth (1040-1057) ed il suo successore Lulach (1057-1058) furono per un certo tempo a capo dell'intero regno scozzese. Moray fu per\u00f2 sottomessa ai re di Scozia dopo il 1130, quando \u00d3engus di Moray fu ucciso mentre capeggiava una ribellione. Un'altra rivolta fall\u00ec nel 1187.\nScozia sud-occidentale.\nVerso la met\u00e0 del decimo secolo Amla\u00edb Cuar\u00e1n controllava The Rhinns (Wigtownshire) e la regione assunse l'attuale nome di Galloway che deriva dal mescolarsi degli insediamenti gaelici e irlandesi che diedero vita al Gall-Gaidel. Magnus Barelegs avrebbe \"soggiogato le genti di Galloway\" nell'XI secolo e Whithorn sarebbe stata il centro di artigiani iberno-scandinavi che commerciavano nel Mar d'Irlanda verso la fine del primo millennio In verit\u00e0 sia il toponimo che le testimonianze scritte e i reperti archeologici di una forte presenza scandinava (e non scandinavo-gaelica), non sono del tutto convincenti.\nL'uso dell'\"ounceland\" come unit\u00e0 di misura sembra essersi diffuso lungo la costa occidentale fino ad Argyll, e in gran parte del sudovest a parte una regione interna del Solway Firth. Per quanto riguarda Dumfries e Galloway l'origine dei toponimi suggerisce un misto di influenze gaeliche, norvegesi e danesi, queste ultime legate verosimilmente ai vasti territori dominati dai Danesi nel nord dell'Inghilterra. Galloway non fu assorbita del tutto dalla Scozia fino al 1235, dopo la repressione della rivolta dei Gallovidiani.\nStrathclyde.\nLa lingua pi\u00f9 importante nello Strathclyde e in generale nell'\"Hen Ogledd\" all'inizio dell'Alto Medioevo era il cumbrico, una variante simile al gallese antico. Tra il 1018 e il 1054, sembra che il regno sia stato occupato dagli Scoti, probabilmente durante il regno di M\u00e1el Coluim mac Cin\u00e1eda che mor\u00ec nel 1034. All'epoca il territorio di Strathclyde si estendeva a sud fino al fiume Derwent. Nel 1054, il re d'Inghilterra Edoardo il Confessore invi\u00f2 il conte Siward di Northumbria contro gli Scozzesi, guidati all'epoca da Mac Beth. Entro la fine del 1070, e forse prima, al tempo del regno di M\u00e1el Coluim mac Donnchada, gli Scozzesi pare controllassero di nuovo Strathclyde, bench\u00e9 William Rufus abbia annesso la parte meridionale solo nel 1092. Il territorio fu assegnato da Alessandro I a suo fratello David, che diverr\u00e0 re con il nome di Davide I di Scozia, nel 1107.\nRegno di Alba o Scozia.\nRe gaelici: da Domnall II ad Alessandro I.\nL'epiteto di Domnall mac Causant\u00edn era \"d\u00e1sachtach\". Questo poteva significare semplicemente un pazzo o - nell'antica legge irlandese - un uomo che non aveva il controllo di s\u00e9 e non era dunque legalmente responsabile dei suoi atti. Il lungo regno successivo del suo successore Causant\u00edn (900942/3) \u00e8 generalmente considerato il momento chiave per la formazione del regno di Alba.\nIl periodo tra l'incoronazione di M\u00e1el Coluim I e quella di M\u00e1el Coluim mac Cin\u00e1eda si caratterizz\u00f2 per le buone relazioni con gli Wessex che governavano l'Inghilterra, per i forti contrasti dinastici ma, ciononostante, per una politica espansionista di un certo successo. Nel 945, il re M\u00e1el Coluim I ricevette lo Strathclyde nell'ambito di un patto con il re Edmondo I d'Inghilterra, un successo offuscato dalla perdita del controllo di Moray. A un certo punto del regno di Idulb (954962), gli Scozzesi catturarono la fortezza di \"oppidum Eden\", ossia Edimburgo. Il controllo scozzese della contea di Lothian fu rafforzato dalla vittoria di M\u00e1el Coluim II sui Northumbriani nella Battaglia di Carham (1018). Gli Scozzesi avevano probabilmente una certa influenza su Strathclyde sin dall'inizio del nono secolo, ma il regno aveva mantenuto un governo autonomo e non \u00e8 chiaro se gli Scozzesi avessero una forza sufficiente per esercitare un'influenza effettiva.\nIl regno di Donnchad I a partire dal 1034 fu funestato da fallimentari avventure militari, ed egli fu sconfitto e ucciso da MacBeth, Mormaer di Moray, che divenne re nel 1040. MacBeth regn\u00f2 per diciassette anni, tanto tranquilli da consentirgli di recarsi in pellegrinaggio a Roma. Egli fu tuttavia rovesciato da M\u00e1el Coluim (Malcolm), figlio di Donnchad I, che pochi mesi dopo sconfisse il figliastro di MacBeth diventando re Malcolm (M\u00e1el Coluim) III. Nella propaganda medievale successiva, il regno di Donnchad fu molto lodato, mentre MacBeth fu messo in pessima luce. William Shakespeare si ispir\u00f2 a questa versione distorta nel descrivere i due uomini e la regina consorte Gruoch nella tragedia su Macbeth.\nFu soprattutto M\u00e1el Coluim III, e non suo padre Donnchad, a fare di pi\u00f9 per creare la dinastia che regn\u00f2 sulla Scozia nei due secoli successivi. Una parte del suo contributo fu costituito dal gran numero di figli (pare circa una dozzina) che ebbe dai matrimoni con la vedova (o forse la figlia) di Thorfinn Sigurdsson e poi con la principessa anglo-ungara Margaret, nipote di Edmund Ironside. Nonostante avesse una moglie di stirpe regale anglosassone, M\u00e1el Coluim guid\u00f2 durante il suo regno numerose incursioni contro gli Inglesi per rapire schiavi, rendendo ancora pi\u00f9 dura la vita di quel popolo che aveva appena subito la conquista normanna e le successive campagne normanne nel nord note come Devastazione del Nord. Mariano Scoto scrive che \"i Gaelici e i Francesi devastarono l'Inghilterra, e [gli Inglesi] furono dispersi e morivano di fame, ed erano costretti a cibarsi di carne umana\".\nLa regina Margaret era sorella dell'erede al trono d'Inghilterra, Edgar \u00c6theling. Questo matrimonio, insieme alle razzie di M\u00e1el Coluim nell'Inghilterra settentrionale, causarono l'intervento dei Normanni d'Inghilterra nel regno di Scozia. Guglielmo il Conquistatore lo invase e M\u00e1el Coluim dovette sottomettersi, consegnando come ostaggio il figlio maggiore Donnchad. Dopo il 1079 si ripeterono incursioni al di l\u00e0 del confine da parte di entrambi: lo stesso M\u00e1el Coluim ed Edward, il primo figlio avuto da Margaret, morirono in uno di questi attacchi nella Battaglia di Alnwick, nel 1093.\nSecondo la tradizione, il successore doveva essere il fratello Domnall B\u00e0n, bench\u00e9 l'erede designato fosse Edward, il primo figlio avuto da Margaret. Ma poich\u00e9 il re e l'erede designato erano morti in battaglia e gli altri figli erano piccoli, Domnall divent\u00f2 re. Ma Donnchad II, figlio della prima moglie, con il supporto di William Rufus si impadron\u00ec del trono. Secondo la \"Cronaca anglosassone\" i suoi sostenitori francesi e inglesi furono massacrati, e lo stesso Donnchad II fu ucciso nello stesso anno 1094 dall'alleato di Domnall, M\u00e0el Petair di Mearns. Nel 1097 William Rufus mand\u00f2 un altro figlio di M\u00e0el Coluim, Edgar, a lottare per il trono. La morte, di l\u00ec a poco, di Domn\u00e0ll Ban gli spian\u00f2 la strada, e segu\u00ec un periodo di relativa pace. I regni di Edgar e del suo successore Alessandro III di Scozia sono di scarso rilievo se confrontati con quelli dei successori. L'atto pi\u00f9 memorabile di Alessandro fu l'invio di un cammello (o forse di un elefante) al suo omologo gaelico Muircheartach Ua Briain, re supremo d'Irlanda. Quando Edgar mor\u00ec il regno fu assunto da Alessandro, mentre il fratello minore David divenne conte di Cumbria.\nI re scoto-normanni da Davide I ad Alessandro III.\nIl periodo tra l'incoronazione di Davide I e la morte di Alessandro III fu caratterizzato da una certa dipendenza dai re d'Inghilterra, accompagnata per\u00f2 da relazioni piuttosto buone. Pu\u00f2 essere considerato un momento di grande trasformazione, nell'ambito di quella che \u00e8 stata chiamata \"europeizzazione\". In questo periodo si assiste all'estendersi dell'autorit\u00e0 regia su quasi tutto il territorio della Scozia di oggi. Dopo Davide I, e soprattutto al tempo di Guglielmo I, i re scozzesi mostrarono un atteggiamento ambivalente quanto alla cultura di molti loro sudditi. Come scrive Walter di Coventry, \"I moderni re di Scozia si considerano francesi per razza, usi, lingua e cultura; tengono solo personale francese nelle loro case e hanno ridotto i Gaelici alla pi\u00f9 misera delle servit\u00f9.\"\nQuesto fenomeno non rest\u00f2 senza conseguenze. Dopo la cattura di William ad Alnwick nel 1174, gli Scozzesi si rivoltarono contro i pochi tra loro che parlavano l'inglese medio o il francese. William di Newburgh riporta che gli Scozzesi attaccarono gli Scoto-Inglesi nelle loro terre, e successivamente in Scozia. Walter Bower, che scrive sugli stessi eventi qualche secolo pi\u00f9 tardi, conferma che \"vi fu una terribile e diffusa persecuzione degli Inglesi sia in Scozia che a Galloway\".\nIl primo esempio di reale opposizione ai re scozzesi fu probabilmente la rivolta di Oengus, il Mormaer di Moray. Altri oppositori importanti furono Somerled, Fergus di Galloway, Gille Brigte, signore di Galloway e Harald Maddadsson, insieme a due gruppi oggi noti come i MacHeths e i MacWilliams. La minaccia di questi ultimi era cos\u00ec grave che dopo la loro sconfitta nel 1230 la corona scozzese ordin\u00f2 l'esecuzione pubblica di una bambina che era l'ultima della famiglia MacWilliam. Come riporta la \"Cronaca di Lanercost\":\nMolti di questi oppositori collaborarono tra di loro e ottennero aiuto non solo dalle regioni gaeliche periferiche di Galloway, Moray, Ross e Argyll, ma anche dalla \"vera Scozia\" dell'est e da altrove. Al tempo di Alessandro III, gli Scozzesi erano in condizione di annettersi quel che restava della costa occidentale, il che avvenne con il Trattato di Perth nel 1266 dopo la sfortunata invasione di Haakon IV di Norvegia e lo stallo seguito alla Battaglia di Largs. La conquista dell'ovest, la creazione della contea di Carrick nel 1186 e l'annessione della signoria di Galloway dopo la rivolta di Gille Ruadh nel 1235 mostrarono l'esistenza di una maggioranza di lingua gaelica sotto i re scozzesi durante il cosiddetto periodo normanno. L'integrazione delle culture gaelica, normanna e sassone che inizi\u00f2 a quell'epoca pu\u00f2 avere favorito la vittoria del re Robert I nelle Guerre di indipendenza che seguirono la morte di Alessandro III.\nGeografia.\nAll'inizio di questo periodo i confini di Alba erano molto pi\u00f9 ridotti rispetto alla moderna Scozia. Anche dopo l'aggiunta di territori nel X e XI secolo, nelle fonti il termine \"Scotia\" era applicato alla regione compresa tra il fiume Forth, i Monti Grampiani Centrali e il fiume Spey; fu usato per definire tutti i territori sotto il controllo dei re scozzesi solo dalla seconda met\u00e0 del XII secolo. Entro la fine del XIII secolo, quando i trattati di York (1237) e Perth (1266) ebbero fissato i confini tra Scozia e - rispettivamente - Regno di Inghilterra e Norvegia, i suoi confini erano all'incirca quelli odierni. Dopo di allora Berwick e l'Isola di\u00a0Man furono ceduti all'Inghilterra, mentre le Orcadi e le Shetland furono prese dai Norvegesi nel XV secolo.\nL'area \u00e8 divisa geologicamente in cinque zone principali: Southern Uplands, Central Lowlands, le Highlands, la pianura costiera di nord-ovest e le Isole. Per lo pi\u00f9, queste regioni avevano forti legami culturali ed economici con altre aree: l'Inghilterra, l'Irlanda, la Scandinavia e l'Europa continentale. Le comunicazioni interne erano difficoltose e il paese non aveva un vero e proprio centro geografico. Dunfermline rappresent\u00f2 una importante sede regale ai tempi di Malcolm III mentre nel regno di Davide I si inizi\u00f2 a conservare i registri reali ad Edimburgo che per\u00f2, forse per la sua prossimit\u00e0 al confine inglese e la conseguente vulnerabilit\u00e0, non divent\u00f2 formalmente una capitale.\nIl passaggio dal Regno di Alba al pi\u00f9 vasto regno di Scozia fu un processo graduale segnato da conquiste territoriali e dalla repressione di rivolte locali, con l'estensione dei poteri regali attraverso la nomina di agenti della corona. I regni indipendenti vicini furono assoggettati ad Alba e finirono per sparire. Nel nono secolo il termine \"mormaer\", ossia \"gran maggiordomo\", inizia ad essere usato per indicare i signori di Moray, Strathearn, Buchan, Angus e Mearns, i quali agivano come conti delle marche di frontiera per difendere il regno dalla minaccia vichinga. Il processo di consolidamento procedette di pari passo con il feudalesimo introdotto da Davide I che vide, soprattutto nell'est e nel sud dove il potere della corona era pi\u00f9 forte, la creazione di signorie sovente legate ai castelli, e la creazione degli sceriffi, autorit\u00e0 locali che si sovrapponevano e poi sostituivano i \"thegn\" locali. Il termine inglese \"earl\" e quello latino \"comes\" iniziarono a sostituire \"mormaer\" negli atti ufficiali. Il risultato \u00e8 stato definito come \"un regno ibrido, dove elementi gaelici, anglo-sassoni, fiamminghi e normanni si riunirono in una linea di successione regale 'normanizzata', ma tuttavia con forte radicamento locale\".\nEconomia e societ\u00e0.\nEconomia.\nL'economia scozzese di questo periodo era basata sull'agricoltura e sul commercio locale. Gli scambi con l'estero iniziarono a svilupparsi anche per il commercio dei frutti dei saccheggi bellici. Per la gran parte del periodo vigeva il sistema del baratto, ma alla fine l'economia monetaria prese il sopravvento.\nLa produzione era basata sulla pastorizia pi\u00f9 che sulla coltivazione; i terreni coltivati si estesero progressivamente nel \"periodo normanno\" soprattutto nelle zone a quote pi\u00f9 basse. G. W. S. Barrow scrive che \"a Galloway, gi\u00e0 famosa per il bestiame, non c'\u00e8 testimonianza della presenza di terreno coltivato con continuit\u00e0 salvo lungo il fiume Solway\". La quantit\u00e0 media di terra usata da un contadino in Scozia potrebbe essere stata intorno a 26 acri, pari a circa 10,5 ettari. I nativi scozzesi preferivano la pastorizia, in quanto i signori gaelici erano pi\u00f9 felici di cedere altra terra ai coloni di lingua francese e media inglese, mentre restavano temecemente aggrappati alle regioni di montagna, contribuendo forse alla divisione Highland/Galloway-Lowland che si afferm\u00f2 in Scozia nel successivo Medioevo. La principale unit\u00e0 di misura fondiaria in Scozia era il \"davoch\" (ossia il \"tino\"), chiamato \"arachor\" nel Lennox e noto anche come \"aratura scozzese\" (\"Scottish ploughgate\"). Nel Lothian di lingua inglese, era semplicemente \"ploughgate\". Misurava probabilmente circa 0,42\u00a0km\u00b2, diviso in 4 \"rath\"s. Bestiame, suini e formaggi erano tra le principali derrate alimentari, in un'ampia gamma di prodotti che comprendeva ovini, pesce, segale, orzo, cera d'api e miele.\nDavide I, negli statuti di fondazione delle prime citt\u00e0 scozzesi, applic\u00f2 quasi alla lettera gli statuti e le \"Leges Burgorum\" (che governavano quasi ogni aspetto della vita e del lavoro urbano) di Newcastle-Upon-Tyne, basate sugli usi inglesi. Gli abitanti delle citt\u00e0 erano solitamente Fiamminghi, Inglesi, Francesi e Tedeschi piuttosto che Scozzesi gaelici. La lingua cittadina era composta solo da termini germanici o francesi. Il consiglio che governava le singole citt\u00e0 era definito \"lie doussane\", ossia \"la dozzina\".\nDemografia e lingua.\nLa popolazione scozzese a quest'epoca non \u00e8 nota. Il primo dato affidabile, nel 1755, indica 1.265.380 abitanti; le stime relative all'Alto Medioevo indicano una crescita da iniziali 500.000 a un milione alla fine del periodo. La maggioranza degli abitanti parlava gaelico, all'epoca chiamato \"scozzese\" o, in latino, \"lingua Scotica\". In questo periodo si parlavano anche il norreno e l'inglese, mentre la lingua cumbrica scomparve tra il 900 e il 1100. Forse sopravviveva il pittico, ma non ci sono testimonianze certe. Dopo l'incoronazione di Davide I, o forse anche prima, il gaelico cess\u00f2 di essere la lingua di corte. I re scozzesi favorirono probabilmente il francese, come provano le cronache e i documenti amministrativi. L'inglese, assieme al francese e al fiammingo, divent\u00f2 la lingua delle citt\u00e0. Queste erano, secondo Barrow, \"poco pi\u00f9 che villaggi... la popolazione si misurava a centinaia pi\u00f9 che a migliaia\".\nSociet\u00e0.\nAntica societ\u00e0 gaelica\nIl trattato giuridico noto come \"Laws of the Brets and Scots\", probabilmente compilato all'epoca di Davide I, sottolinea come il gruppo familiare abbia il diritto alla compensazione per l'uccisione di uno dei suoi membri. Esso definisce cinque classi di uomini: \"king\", \"mormaer\", \"to\u00edsech\", \"\u00f3cthigern\" e \"neyfs\". Il grado pi\u00f9 alto al di sotto del re, \"mormaer\" (\"grande funzionario\"), si riferiva probabilmente a una dozzina di signori provinciali, e fu pi\u00f9 tardi sostituito dal termine inglese \"earl\" (\"conte\"). Un gradino pi\u00f9 in basso, i \"to\u00edsech\" (\"capi\"), sembra governassero singole aree del demanio reale, o di quello di un \"mormaer\" o di un abate, all'interno delle quali essi detenevano importanti tenute a volte definite \"shires\"; il loro titolo equivaleva probabilmente al pi\u00f9 tardo \"thane\". Il grado pi\u00f9 basso di uomini liberi citato nelle \"Laws of the Brets and Scots\", ossia gli \"\u00f3cthigern\" (letteralmente \"giovane o piccolo signore\") non ha un termine equivalente in francese. C'era inoltre un vasto numero di coltivatori liberi, chiamati \"husbandmen\" o \"bondmen\", nel sud e nel nord, mentre erano rari nella zona tra il Forth e Sutherland fino al XII secolo, quando i proprietari iniziarono a favorire la formazione di questa classe migliorando i salari e incoraggiando l'immigrazione. C'erano poi coltivatori liberi con piccoli poderi, o piccoli pascoli. Le classi servili dei \"naviti\", \"neyfs\" o servi soggiacevano a diverse forme di servit\u00f9, definite con termini di origine irlandese come \"cumelache\", \"cumherba\" e \"scoloc\", erano legate alle terre di un signore che non potevano abbandonare senza permesso; le cronache indicano che spesso in realt\u00e0 fuggivano in cerca di paghe migliori o verso le citt\u00e0.\nL'introduzione del feudalesimo al tempo di Davide I port\u00f2 con s\u00e9 non solo la creazione degli sceriffi che si sovrapponevano alla struttura dei \"thane\" locali, ma anche il fatto che le nuove propriet\u00e0 erano assegnate dal re o da un feudatario di alto livello in cambio della dichiarazione di lealt\u00e0 e di servizi, in genere militari. Tuttavia, la diffusione del feudalesimo continu\u00f2 a convivere con le forme tradizionali di propriet\u00e0, e non \u00e8 chiaro come ci\u00f2 si riflettesse sulla vita dei semplici lavoratori, servi o liberi che fossero. In alcuni casi, il feudalesimo pu\u00f2 aver accentuato il legame dei lavoratori alla terra, ma la prevalenza della pastorizia probabilmente rese impossibile l'imposizione di un sistema di propriet\u00e0 terriera sul modello inglese. Le obbligazioni sembrano essere consistite in prestazioni occasionali di lavoro, consegne stagionali di cibo, ospitalit\u00e0 e affitti in danaro.\nIstituzioni.\nLe antiche norme gaeliche, in forma scritta dal nono secolo, mostrano una societ\u00e0 molto attenta ai legami familiari, allo status sociale, all'onore ed alla regolazione delle faide familiari. La \"common law\" scozzese inizia a prendere forma alla fine del periodo, mescolando leggi gaeliche e celtiche con usi dell'Inghilterra anglo-normanna e del Continente. Nel dodicesimo secolo, e certamente nel tredicesimo, crebbe l'influenza dei sistemi legali continentali come il diritto canonico e quello anglo-normanno. i documenti sulle leggi scozzesi prima del Quattrocento sono scarsi, ma esse possono essere ricostruite sulla base delle antiche leggi gaeliche. Nella prima raccolta manoscritta di leggi scozzesi esiste un documento detto \"Leges inter Brettos et Scottos\". Scritto in francese antico, \u00e8 quasi certamente una traduzione di un precedente documento gaelico, e contiene un gran numero di termini legali gaelici non tradotti. Anche documenti posteriori, in latino o medio inglese, contengono termini gaelici come \"slains\" (in irlandese antico \"sl\u00e1n\" o \"sl\u00e1inte\", \"esenzione\") e \"cumherba\" (irlandese antico \"comarba\", \"erede ecclesiastico\").\nLo \"Judex\" (pl. \"Judices\") rappresenta una continuit\u00e0 nel periodo post-normanno con gli antichi ordini gaelici dei magistrati chiamati oggi in inglese \"Brehons\". I titolari dell'ufficio a nord del Forth o nel sudovest hanno quasi sempre nomi gaelici. Gli \"Judices\" erano spesso funzionari reali che soprintendevano ai \"tribunali\" baronali, abbaziali e ad altri di rango inferiore. Tuttavia, nel regno post-davidiano degli Scoti il principale magistrato era il Gran giustiziere (\"Justiciar\") che presiedeva i tribunali e riferiva personalmente al re. Normalmente, vi erano due uffici di Gran giustiziere, organizzati in base ai confini linguistici: il Gran giustiziere di Scotia e il Gran giustiziere di Lothian. A volte anche Galloway ebbe il suo Gran giustiziere.\nL'ufficio di \"Justiciar\" e \"Judex\" erano solo due dei modi in cui la societ\u00e0 scozzese era governata. Nel periodo anteriore, il re \"delegava\" il potere a \"funzionari\" nativi ereditari come i \"Mormaers\"/Conti e i \"To\u00edsechs\"/\"Thanes\". Era un governo basato sullo scambio di favori e magistrati bardici. C'erano anche tribunali popolari, i \"comhdhail\", il cui ricordo sopravvive in decine di toponimi in tutta la Scozia orientale. Nel periodo normanno, gli sceriffati e gli sceriffi e, in misura minore, i vescovi (vedi sotto) divennero sempre pi\u00f9 importanti. Gli sceriffi consentivano al re di amministrare effettivamente i possedimenti della Corona. Durante il regno di Davide I, erano stati istituiti sceriffi nei principali territori che facevano parte dei possedimenti personali del re, ossia, in ordine cronologico approssimativo, at Roxburgh, Scone, Berwick-upon-Tweed, Stirling e Perth. Entro il regno di Guglielmo I, vi erano forse circa 30 sceriffati reali, inclusi quelli di Ayr e Dumfries, localit\u00e0 chiave ai confini di Galloway-Carrick. Con l'espandersi della distribuzione e del numero degli sceriffati, si espandeva anche il controllo reale, tanto che, entro la fine del tredicesimo secolo, erano stati istituiti sceriffati anche in localit\u00e0 occidentali remote come Wigtown, Kintyre, Skye e Lorne. Attraverso di esse, il re di Scozia arriv\u00f2 nel tredicesimo secolo ad esercitare sul paese superiore a quello di qualsiasi dei suoi predecessori medievali. A ci\u00f2 si aggiungeva il fatto che il re stesso era itinerante e non aveva nessuna \"capitale\" in quanto tale, bench\u00e9 Scone svolgesse una funzione essenziale. Secondo il rito tradizionale, tutti i re scozzesi di questo periodo dovevano essere incoronati l\u00e0 dai \"Mormaers\" di Strathearn e Fife. Bench\u00e9 re Davide I tentasse di edificare Roxburgh come capitale, nel dodicesimo e tredicesimo secolo, furono emessi pi\u00f9 decreti a Scone che in qualsiasi altra localit\u00e0. Altri centri importanti erano le vicine Perth, Stirling, Dunfermline ed Edimburgo. Sembra comunque che all'inizio di questa epoca le principali residenze reali fossero Forres e Dunkeld.\nGli atti delle terre sotto il dominio scandinavo sono molto meno documentati in confronto. Il sistema legale era basato sulla legge udal ed \u00e8 noto che nelle Ebridi la tassazione utilizzava come unit\u00e0 di misura l'\"ounceland\". Erano inoltre diffusi gli \"althings\", assemblee governative all'aperto che si riunivano alla presenza del \"jarl\" ed erano aperte virtualmente a tutti gli uomini liberi. In queste sessioni si prendevano decisioni, si approvavano leggi e si giudicavano rimostranze. Tra gli esempi sono da ricordare il Tingwall e il Law Ting Holm nelle Shetland, il Dingwall a Easter Ross e il Tynwald sull'Isola di Man.\nGuerre.\nGuerre terrestri.\nEntro il dodicesimo secolo le armate pi\u00f9 ampie che i signori e il re potevano chiamare a raccolta in aggiunta alle truppe delle loro casate erano confluite nell'\"esercito comune\" (\"communis exertcitus\") o \"esercito scozzese\" (\"exercitus Scoticanus\"), basato sull'obbligazione universale derivante dal possesso di unit\u00e0 fondiarie variamente denominate. Dai decreti posteriori si evince che l'esercito comune era una leva di tutti gli uomini liberi validi di et\u00e0 compresa tra 16 e 60 anni, con un preavviso di 8 giorni. Si radunavano in tal modo numeri relativamente grandi di uomini che prestavano servizio per un periodo limitato, solitamente arcieri e lancieri senza o con poche corazze. In questo periodo l'esercito continu\u00f2 ad essere mobilitato dai conti, che spesso guidavano i loro uomini in battaglia, come accadde nella Battaglia dello Stendardo nel 1138. Questo sistema continu\u00f2 a fornire la grande maggioranza degli eserciti nazionali scozzesi, producendo potenzialmente decine di migliaia di uomini per brevi periodi di conflitto, fino all'era moderna.\nAltre obbligazioni produssero la mobilitazione di numeri pi\u00f9 ridotti di truppe feudali. La rivoluzione davidiana del dodicesimo secolo secondo Geoffrey Barrow port\u00f2 \"innovazioni fondamentali nell'organizzazione militare\". Queste includevano il feudo del cavaliere, l'omaggio feudale, nonch\u00e9 la costruzione di castelli e l'uso regolare della cavalleria professionale, in quanto i cavalieri ottenevano castelli e propriet\u00e0 in cambio del servizio, fornendo truppe per 40 giorni. I seguaci normanni di David e le loro scorte erano in grado di fornire forse una forza di 200 cavalieri con cavallo e corazza, ma la grande maggioranza delle sue forze erano l'\"esercito comune\" di fanteria male armato, ma capace di comportarsi bene nel saccheggio e nella guerriglia. Bench\u00e9 solo raramente tali truppe fossero capaci di tenere testa agli Inglesi in campo aperto, nondimeno ci riuscirono nei momenti critici delle guerre di indipendenza a Stirling Bridge nel 1297 e a Bannockburn nel 1314.\nGuerre marittime.\nI ripetuti assalti vichinghi contro le Isole britanniche si basavano sulla superiorit\u00e0 della loro potenza sul mare, che permise la creazione delle talassocrazie del nord e dell'ovest. Alla fine del decimo secolo le forze albane sconfissero i Vichinghi nella battaglia navale di \"Innisibsolian\" (che si ritiene, con qualche incertezza, che abbia avuto luogo vicino alle Isole Slate di Argyll) bench\u00e9 questa fosse una disfatta insolita per gli Scandinavi. Nel 962 Ildulb mac Causant\u00edn, re degli Scoti, fu ucciso (secondo la \"Cronaca dei re di Alba\") combattendo gli Scandinavi vicino a Cullen, alla Battaglia di Bauds, e bench\u00e9 non ci fossero testimonianze di insediamenti vichinghi permanenti sulla costa orientale della Scozia a sud del Moray Firth, certamente avvennero incursioni e perfino invasioni. Dunnottar fu conquistato durante il regno di Domnall mac Causant\u00edn e la \"Saga degli uomini delle Orcadi\" registra un attacco all'Isola di May, da parte di Sweyn Asleifsson e Margad Grimsson. Il loro punto di forza erano le navi lunghe, imbarcazioni di legno aggraziate, lunghe e strette con uno scafo dotato di un pescaggio poco profondo progettato per la velocit\u00e0. Questo scafo consentiva la navigazione in acque profonde solo un metro e gli sbarchi sulla spiaggia, mentre il suo peso ridotto ne permetteva il trasporto via terra. Le navi lunghe erano inoltre anfidrome, la prua e la poppa simmetriche consentendo alla nave di invertire rapidamente la direzione senza doversi girare. Nel \"G\u00e0idhealtachd\" il loro posto fu preso dal \"birlinn\", dalla galea delle Highlands e dal \"lymphad\", in ordine crescente di grandezza, che sostituirono la barra di manovra con un timone a poppa dalla fine del dodicesimo secolo. Gli equipaggi delle navi erano radunati in virt\u00f9 delle obbligazioni di una leva di marina basata sul sistema degli \"ouncelands\" e dei \"pennylands\", che si \u00e8 ipotizzato risalissero al sistema delle adunate del D\u00e1l Riata, ma che furono probabilmente introdotti dai coloni scandinavi. Dalle testimonianze posteriori si deduce che la fornitura di navi per la guerra divent\u00f2 parte delle obbligazioni feudali militari. La potenza navale vichinga fu messa in crisi dai conflitti tra i regni scandinavi, ma risorse nel XIII secolo quando i re norvegesi cominciarono a costruire alcune delle pi\u00f9 grandi navi mai viste nelle acque del Nord Europa, finch\u00e9 la sventurata spedizione di Haakon Haakonson nel 1263 consegn\u00f2 alla corona scozzese il dominio nella regione.\nReligione.\nEntro il decimo secolo tutta la Gran Bretagna settentrionale era cristianizzata, tranne il nord e l'ovest scandinavo, dove gli insediamenti vichinghi avevano arrestato la penetrazione della Chiesa.\nSanti.\nCome ogni altro paese cristiano, anche nella Scozia medievale il culto dei santi fu una caratteristica essenziale della religione locale. Particolarmente venerati furono alcuni santi di origine irlandese, tra i quali figurano San Fillano e San Colmano e i santi Findbar e Finan. Il pi\u00f9 importante santo missionario fu Columba di Iona, che emerse come una figura nazionale nel regno unificato degli Scoti e dei Pitti; una parte dei suoi resti furono portati nel nuovo centro di Dunkeld fondato a est da Kenneth I. Columba rimase una figura centrale del cristianesimo scozzese e nel dodicesimo secolo Guglielmo I, fondando la nuova Abbazia di Arbroath, affid\u00f2 le reliquie contenute nel reliquiario di Monymusk alle cure dell'abate. I santi regionali rimasero importanti per le identit\u00e0 locali. Nello Strathclyde il santo pi\u00f9 importante fu San Mungo, nel Lothian, San Cutberto e dopo il suo martirio intorno al 1115, un nuovo culto sorse nelle Orcadi, nelle Shetland e nella Scozia settentrionale intorno a San Magno Erlendsson. Il culto di Sant'Andrea (in inglese \"St. Andrew\") in Scozia fu istituito dai re pitti sulla costa orientale gi\u00e0 nell'ottavo secolo. Il santuario, che dal dodicesimo secolo si diceva avesse accolto le reliquie del santo, portate in Scozia da San Regolo, cominci\u00f2 ad attirare pellegrini dalla Scozia, ma anche dall'Inghilterra e da pi\u00f9 lontano ancora. Entro il dodicesimo secolo, il sito a Kilrymont era ormai conosciuto semplicemente come St. Andrews e divent\u00f2 sempre pi\u00f9 strettamente associato all'identit\u00e0 nazionale scozzese e alla famiglia reale. Acquist\u00f2 nuova importanza come centro di devozione grazie al patrocinio della regina Margherita, la quale divenne ella stessa, dopo la sua canonizzazione nel 1250 e la traslazione solenne dei suoi resti nell'Abbazia di Dunfermline, una delle pi\u00f9 venerate sante scozzesi.\nOrganizzazione.\nCi sono testimonianze che il cristianesimo si diffuse nella regione delle Highlands e delle Isole prima della conversione ufficiale alla fine del decimo secolo. Nelle Isole Occidentali e Settentrionali ve ne sono parecchie chiamate Pabbay o Papa, termine che pu\u00f2 indicare un'\"isola dell'eremita\" o \"del prete\" risalente a questo periodo. Anche i cambiamenti nel corredo funebre e la presenza di toponimi vichinghi con il suffisso (dallo scozzese \"kirk\", \"chiesa\") suggeriscono che il cristianesimo aveva cominciato a diffondersi prima della conversione ufficiale. Secondo la \"Saga degli uomini delle Orcadi\" le Isole Settentrionali furono cristianizzate da Olav Tryggvasson nel 995 quando si ferm\u00f2 a South Walls mentre si dirigeva dall'Irlanda alla Norvegia. Il re convoc\u00f2 il \"jarl\" Sigurd il Forte e disse: \"Ordino a te e a tutti i tuoi sudditi di essere battezzati. Se rifiuterete, vi far\u00f2 uccidere sul posto e giuro che devaster\u00f2 ogni isola con il fuoco e con l'acciaio.\" Com'era da prevedere, Sigurd acconsent\u00ec e le isole divennero di colpo cristiane, ricevendo il loro vescovo all'inizio dell'XI secolo. Altrove nella Scozia scandinava gli atti ufficiali sono meno chiari. Ci fu un Vescovo di Iona fino alla fine del decimo secolo, cui segu\u00ec un vuoto di oltre un secolo, probabilmente riempito dai Vescovi delle Orcadi, prima della nomina del primo Vescovo di Mann nel 1079.\nAll'inizio dell'Alto Medioevo il monachesimo scozzese era dominato da monaci chiamati \"C\u00e9li D\u00e9\" (lett. \"vassalli di Dio\"), termine italianizzato in \"Culdei\" (inglese \"Culdees\"). A St. Andrews e altrove sono registrate abbazie di \"C\u00e9li D\u00e9\" e le torri rotonde a Brechin e Abernethy testimoniano l'influenza del monachesimo irlandese. Per tutto il periodo si assistette al fervore e all'espansione del monachesimo gaelico e decine di monasteri (spesso chiamati \"Schottenkl\u00f6ster\", ossia \"monasteri scozzesi\") furono fondati dai monaci gaelici sul continente. L'introduzione del monachesimo di tipo continentale in Scozia \u00e8 legata alla regina Margaret, la moglie di M\u00e1el Coluim III, bench\u00e9 il suo ruolo non sia del tutto chiaro. Ella era in contatto con Lanfranco, Arcivescovo di Canterbury, che procur\u00f2 alcuni monaci per una nuova abbazia benedettina a Dunfermline (c. 1070). Nelle fondazioni di nuovi monasteri sotto i figli di Margaret, i re Edgardo, Alessandro III e in particolare Davide I, prevaleva il tipo riformato che seguiva le regole fissate da Cluny. Queste sottolineavano le originarie virt\u00f9 benedettine di povert\u00e0, castit\u00e0 e ubbidienza, ma anche la contemplazione e il servizio della Messa e furono sefuite in varie forme da moltissimi ordini riformati benedettini, agostiniani e cistercensi.\nPrima del dodicesimo secolo nella maggior parte delle chiese scozzesi il clero era organizzato su base collegiale, spesso legato insieme dalla devozione a un particolare santo missionario. Da questo periodo i proprietari terrieri locali, seguendo forse l'esempio di Davide I, cominciarono ad adottare la pratica continentale di costruire chiese sulle loro terre per la popolazione locale e di dotarle di terre e di preti, pratica che, cominciando nel sud, si diffuse nel nordest e poi nell'ovest, divenendo pressoch\u00e9 universale al tempo del primo censimento della chiesa scozzese per la tassazione papale nel 1274. L'amministrazione di queste parrocchie veniva spesso concessa alle istituzioni monastiche locali, in un processo noto come appropriazione. Prima del periodo normanno la struttura diocesana della chiesa scozzese non era molto lineare: c'erano vescovati basati su varie chiese antiche, ma per alcune si hanno pochissime notizie negli atti ufficiali e molte lacune. Dal 1070 circa, nel regno di Malcolm III, vi fu un \"Vescovo di Alba\" residente a St. Andrews, ma non \u00e8 chiaro quale autorit\u00e0 avesse sugli altri vescovi. Dopo la conquista normanna dell'Inghilterra, gli Arcivescovi di Canterbury e York reclamarono entrambi la loro superiorit\u00e0 sulla chiesa scozzese. La chiesa in Scozia ottenne uno status indipendente solo con la bolla papale di Celestino III (\"Cum universi\", 1192), in virt\u00f9 della quale tutti i vescovati scozzesi ad eccezione di Galloway divennero formalmente indipendenti da York e Canterbury. Tuttavia, a differenza dell'Irlanda, alla quale erano stati concessi quattro Arcivescovato nello stesso secolo, la Scozia non ottenne alcun Arcivescovato e l'intera \"Ecclesia Scoticana\", con i singoli vescovati scozzesi (eccetto Whithorn/Galloway), divenne la \"figlia speciale del soglio di Roma\". In pratica era guidata da speciali concili costituiti da tutti i vescovi, tra i quali quello di St. Andrews emerse gradualmente come il soggetto pi\u00f9 importante.\nCultura.\nDato il comune retaggio gaelico, la maggior parte delle manifestazioni culturali scozzesi per tutto questo periodo rispecchiarono strettamente quelle dell'Irlanda, o almeno quelle dell'Irlanda con alcuni prestiti pittici. Dopo Davide I, i re di lingua francese introdussero in Scozia pratiche culturali popolari nell'Inghilterra anglo-normanna, in Francia e altrove. Come in tutte le societ\u00e0 pre-moderne, la narrazione di storie era popolare. Lo studioso inglese D. D. R. Owen, che \u00e8 specializzato nella letteratura di questa era, scrive che \"I narratori professionisti esercitavano il loro mestiere da una corte all'altra. Alcuni di loro erano nativi scozzesi, che offrivano senza dubbio leggende dell'antico passato celtico eseguite... in gaelico quando era appropriato, ma in francese per la maggior parte della nuova nobilt\u00e0\". Quasi tutte queste storie sono andate perdute, bench\u00e9 alcune siano state tramandate nella tradizione orale gaelica o scozzese. Una forma di cultura orale estremamente ben rappresentata in questo periodo \u00e8 la genealogia. Ci sono decine di genealogie scozzesi sopravvissute da questa era, che riguardano chiunque, dai \"Mormaers\" di Lennox e Moray allo stesso re scozzese. I re di Scozia mantenevano un \"ollamh righe\", un alto poeta reale che aveva un posto permanente in tutte le signorie gaeliche medievali, e il cui compito era di recitare le genealogie quando era richiesto dal cerimoniale, ad esempio in occasioni come le incoronazioni.\nPrima del regno di Davide I, in Scozia vi fu una fiorente produzione letteraria di testi sia in gaelico sia in latino che circolavano frequentemente in Irlanda e altrove. Dauvit Broun ha dimostrato che raffinati letterati in gaelico continuarono ad operare nelle \"lowlands\" scozzesi orientali, in luoghi come Loch Leven e Brechin, fino al tredicesimo secolo. Tuttavia, i testi sopravvissuti sono scritti prevalentemente in latino, e i loro autori traducevano di solito i termini vernacolari in latino, cosicch\u00e9 gli storici nelle loro ricerche si trovano di fronte a una societ\u00e0 gaelica rivestita con una terminologia latina. Anche i nomi sono tradotti in forme continentali pi\u00f9 comuni; ad esempio, \"Gilla Brigte\" divent\u00f2 \"Gilbert\", \"\u00c1ed\" divent\u00f2 \"Hugh\", ecc. Per quanto riguarda la letteratura scritta, pu\u00f2 darsi che la letteratura gaelica scozzese medievale sia pi\u00f9 vasta di quanto spesso si pensi. Quasi tutta la letteratura gaelica medievale \u00e8 sopravvissuta grazie alla sua diffusione in Irlanda, non in Scozia. Recentemente Thomas Owen Clancy ha praticamente dimostrato che il \"Lebor Bretnach\", il cosiddetto \"Nennio irlandese\", fu scritto in Scozia, e probabilmente nel monastero ad Abernethy. Eppure questo testo sopravvive solo in base a manoscritti conservati in Irlanda. Altre opere letterarie sopravvissute includono quelle del prolifico poeta Gille Brighde Albanach. Intorno al 1218, Gille Brighde scrisse una poesia \"Heading for Damietta\" (\"In rotta verso Damietta\") sulle sue esperienze nella Quinta crociata. Nel tredicesimo secolo, il francese fior\u00ec come lingua letteraria e produsse il \"Roman de Fergus\" (\"Romanzo di Fergus\"), uno dei primi esempi di letteratura vernacolare non celtica a sopravvivere in Scozia.\nNon c'\u00e8 una letteratura in lingua inglese esistente in questa era. C'\u00e8 un po' di letteratura norrena da luoghi scandinavi come \"Darra\u00f0arlj\u00f3\u00f0\", che \u00e8 localizzata a Caithness, la storia essendo una \"potente miscela di immaginario celtico e antico norreno\". La famosa \"Saga degli uomini delle Orcadi\" (\"Orkneyinga Saga\"), che appartiene alla prima storia della Contea delle Orcadi, fu compilata in Islanda.\nNel Medioevo, la Scozia era rinomata per la sua abilit\u00e0 in campo musicale. Giraldo del Galles, un ecclesiastico e cronista medievale, spiega la relazione tra la musica scozzese e irlandese:\nSuonare l'arpa (\"clarsach\") era particolarmente popolare presso gli Scozzesi medievali mezzo secolo dopo lo scritto di Giraldo, re Alessandro III teneva un arpista reale alla sua corte. Delle tre arpe medievali che sopravvivono, due vengono dalla Scozia (Perthshire) e una dall'Irlanda. Anche i cantanti avevano una funzione regale. Ad esempio, quando il re di Scozia passava attraverso il territorio di Strathearn, era usanza che fosse salutato da sette cantanti femminili, che avrebbero cantato per lui. Quando Edoardo I si avvicin\u00f2 ai confini di Strathearn nell'estate del 1296, fu accolto da queste sette donne, \"che accompagnarono il Re sulla strada tra Gask a Ogilvie, cantando per lui, come era usanza al tempo dei defunti re Alessandro degli Scozzesi\".\nLa Scozia vista dall'esterno.\nGli Irlandesi pensavano alla Scozia come a un luogo provinciale. Altri la consideravano un luogo esotico e barbarico. \"Chi negherebbe che gli Scozzesi siano dei barbari?\" era una domanda retorica posta dall'autore del \"De expugnatione Lyxbonensi\" (cio\u00e8 \"Sulla conquista di Lisbona\"). Un secolo dopo, si narrava che Luigi IX di Francia avesse detto a suo figlio: \"Preferirei che uno scozzese venisse dalla Scozia e governasse il popolo bene e fedelmente, che tu, mio figlio, fossi visto governare male.\"\nQuesta caratterizzazione degli Scozzesi aveva spesso motivazioni politiche, e molti degli scrittori pi\u00f9 ostili vivevano in zone frequentemente soggette alle incursioni scozzesi. I resoconti inglesi e francesi della battaglia dello Stendardo contengono molte descrizioni delle atrocit\u00e0 scozzesi. Per esempio, Enrico di Huntingdon nota che gli Scozzesi: \"Squarciavano le donne incinte e tiravano fuori i bimbi non ancora nati; gettavano i bambini sulle punte delle lance e decapitavano i preti sugli altari: tagliavano le teste dei crocifissi e le mettevano sui tronchi degli uccisi; e ponevano le teste dei morti sui crocifissi. In tal modo dovunque arrivassero gli Scozzesi, era tutto pieno di orrore e di barbarie.\" Una visione meno ostile fu offerta da Guiberto di Nogent nella Prima crociata, che incontr\u00f2 gli Scozzesi e scrisse: \"Potreste aver visto una folla di Scozzesi, un popolo selvaggio in patria ma non bellicoso altrove, discendere dalle loro terre paludose, con le gambe nude, i mantelli nudi, il borsello appeso alle spalle; le loro armi copiose ci sembravano ridicole, ma offrivano come aiuto la loro fede e la loro devozione.\"\nVi era anche una generale convinzione che la Scozia vera e propria fosse un'isola, o almeno una penisola, nota come Scotia, Alba o Albania. Matteo Paris, monaco benedettino e cartografo, disegn\u00f2 una mappa di questo tipo nella met\u00e0 del tredicesimo secolo e chiam\u00f2 l'\"isola\" \"Scotia ultra marina\". Una mappa medievale italiana posteriore applica questa concettualizzazione geografica a tutta la Scozia. Il geografo arabo al-Idrisi condivideva questa idea: \"La Scozia \u00e8 adiacente all'isola dell'Inghilterra ed \u00e8 una lunga penisola a nord dell'isola maggiore. \u00c8 disabitata e non ha n\u00e9 citt\u00e0 n\u00e9 villaggi. La sua lunghezza \u00e8 di 150 miglia.\"\nIdentit\u00e0 nazionale.\nIn questo periodo, la parola \"scozzese\" (\"Scot\") non era quella usata dalla grande maggioranza degli Scozzesi per descrivere s\u00e9 stessi, eccetto per gli stranieri, tra i quali era la pi\u00f9 parola comune. Gli Scozzesi chiamavano s\u00e9 stessi \"Albanach\" o semplicemente \"Gaidel\". Sia \"Scot\" che \"Gaidel\" erano termini etnici che li collegavano alla maggioranza degli abitanti dell'Irlanda. Come nota l'autore del \"De Situ Albanie\" all'inizio del tredicesimo secolo: \"Il nome Arregathel [Argyll] significa margine degli Scozzesi o degli Irlandesi, perch\u00e9 tutti gli Scozzesi e gli Irlandesi sono chiamati generalmente \"Gattheli\".\"\nAllo stesso modo, gli abitanti delle zone di lingua inglese e norrena erano legati etnicamente ad altre regioni d'Europa. A Melrose, le persone potevano recitare la letteratura religiosa in lingua inglese. Nell'ultima parte del dodicesimo secolo, lo scrittore Adamo di Dryburgh descrive la sua patria, il Lothian, come \"la Terra degli Inglesi nel Regno degli Scozzesi\". Nelle Isole Settentrionali la lingua norrena (vichinga) si evolse nel locale norn, che perdur\u00f2 fino alla fine del diciottesimo secolo, quando infine si estinse, mentre il norreno potrebbe anche essere sopravvissuto come lingua parlata fino al sedicesimo secolo nelle Ebridi Esterne.\nCon il tempo, la Scozia acquis\u00ec tuttavia un'unit\u00e0 che trascendeva le differenze etniche tra Gaelici, Inglesi, Normanni e Vichinghi, tanto che, entro la fine del periodo, la parola latina, normanno-francese e inglese \"scozzese\" (\"Scot\") poteva essere usata per indicare un qualsiasi suddito del re scozzese. I monarchi multilingue scoto-normanni della Scozia e l'aristrocrazia mista gaelica e scoto-normanna divennero parte della \"comunit\u00e0 del regno\", nella quale le differenze etniche erano meno divisive che in Irlanda e in Galles."}
{"id": "6125492", "revid": "882198", "url": "https://it.wikipedia.org/wiki?curid=6125492", "title": "Camera Deputa\u021bilor", "text": ""}
{"id": "6125493", "revid": "56620", "url": "https://it.wikipedia.org/wiki?curid=6125493", "title": "Takarazuka", "text": ""}
{"id": "6125495", "revid": "767487", "url": "https://it.wikipedia.org/wiki?curid=6125495", "title": "Ferrain", "text": "Il Ferrain \u00e8 una delle cinque regioni denominate \"quartiers\", che formavano l'antica castellania di Lilla, situata nel nord-est della Francia.\nSotto l'\"Ancien R\u00e9gime\", la cittadina di Comines ne era il capoluogo, ma l'importante sviluppo economico e demografico di Tourcoing e di Roubaix durante il XIX secolo ha permesso a quest'ultima di diventare la citt\u00e0 principale di questa regione.\nGeografia.\nIl Ferrain s'estende come una mezzaluna lungo la frontiera belga, partendo da nord-ovest del fiume Lys ad Halluin, Bousbecque e Comines, e fermandosi a Lannoy a sud-est.\nQuesta piccola regione geografica si trova nella grande pianura del nord-ovest europeo caratterizzata da un leggero rilievo dovuto a qualche collinetta. Quelle situate nei comuni di Halluin, Linselles e Wervicq-Sud raggiungono circa i 6\u00b0\u00a0m s.l.m. e delimitano i dintorni della pianura alluvionale del fiume Lys, situata pi\u00f9 a ovest.\nStoria.\nUna parte del territorio situato sulla riva destra della De\u00fble, a valle della sua confluenza con la Marque, si era inserito nel \"pagus\" di Courtrai e nel XIV secolo era compreso nel vicariato di Lilla: De\u00fbl\u00e9mont, Quesnoy, Bondues, Mouvaux, Croix. Questa zona fu denominata Ferrain.\nComuni.\nLa regione del Ferrain si compone dei comuni: "}
{"id": "6125497", "revid": "287204", "url": "https://it.wikipedia.org/wiki?curid=6125497", "title": "Dallolio", "text": ""}
{"id": "6125498", "revid": "1573940", "url": "https://it.wikipedia.org/wiki?curid=6125498", "title": "Chiesa dei Santi Stefano e Lorenzo (Olgiate Olona)", "text": "La chiesa dei Santi Stefano e Lorenzo \u00e8 la pi\u00f9 grande chiesa di Olgiate Olona, comune della provincia di Varese. L'attuale chiesa \u00e8 il frutto di numerosi rifacimenti e ampliamenti della pi\u00f9 antica chiesa di Santo Stefano.\nStoria.\nGi\u00e0 nel XII secolo nell'area in cui oggi \u00e8 possibile ammirare la chiesa dei Santi Stefano e Lorenzo esisteva la cosiddetta \"chiesa jemale\" (invernale) di Santo Stefano, posizionata a sud della canonica (a nord era invece presente la chiesa per le celebrazioni estive dedicata a San Lorenzo). Nel 1463, durante una visita pastorale, il cardinale Stefano Nardini riport\u00f2 che nella chiesa non era conservata l'Eucaristia a causa della mancanza di un luogo adatto ad accogliere il sacramento. Due secoli pi\u00f9 tardi la chiesa si presentava in condizioni di degrado, come constatato durante una nuova visita pastorale.\nNel 1566 Carlo Borromeo, che da sei anni era stato consacrato arcivescovo di Milano, incaric\u00f2 padre Leonetto Chiavone di ispezionare in suo nome le pievi di Gallarate e Olgiate Olona e di riferire lo stato delle chiese e del clero. Nella relazione che padre Chiavone redasse per la chiesa di Santo Stefano \u00e8 riportato che erano presenti il battistero e gli oli santi, ma che il pavimento e il tetto erano male conservati, tanto che, nelle giornate di pioggia, la chiesa veniva completamente allagata. Le pareti presentavano molti buchi e fessure. Questo documento riporta anche le dimensioni dell'antica chiesa: 21 braccia in lunghezza e 29 in larghezza (circa 12\u00d717 metri) con l'aula suddivisa in tre navate. Erano presenti l'altare maggiore e altri tre altari, la sacrestia, un cimitero antistante l'ingresso e un antico campanile, del quale rimanevano solo una delle quattro pareti e due campane, una delle quali era fessurata.\nIn seguito a questa visita, con un atto datato 20 dicembre 1568 Carlo Borromeo ordin\u00f2 che la chiesa venisse sistemata. Nel 1569 venne assegnato alla parrocchia il nuovo prevosto Giacomo Francesco Cardani, il quale port\u00f2 a compimento il restauro dell'edificio. Il 17 febbraio 1582 Carlo Borromeo comp\u00ec di persona una visita pastorale e trov\u00f2 la chiesa in condizioni soddisfacenti. Nella relazione della visita riport\u00f2 che le dimensioni delle tre navate: quella centrale era alta circa 10,5\u00a0m e larga 8, mentre quelle laterali erano larghe 4\u00a0m e alte 7. Nella stessa relazione si legge che le pareti della navata meridionale erano affrescate con immagini di santi, mentre quelle settentrionali erano bianche. Non era presente un cancello a separazione tra i fedeli uomini e donne, ma solo dei pali in legno infissi nel terreno che sostenevano una tenda delimitante le due zone della chiesa riservate agli uomini e alle donne. Erano presenti quattro finestre in facciata e due nel coro; due porte si aprivano sulla facciata e una terza sulla parete settentrionale che fungeva da collegamento con la casa prepositurale.\nNel 1765 Biagio Bellotti progett\u00f2 la cappella del Rosario, posta a destra dell'ingresso, e lo stesso, tra il 1784 e il 1786, realizz\u00f2 gli affreschi della cappella: \"Incoronazione di Maria\", \"Assunzione\", \"Resurrezione\", \"Pentecoste\" e \"Ascensione\".\nNel 1810 il vecchio altare venne demolito a causa delle sue pessime condizioni dovute ai tarli e nel 1819 l'architetto della Veneranda Fabbrica del Duomo di Milano Pietro Pestagalli disegn\u00f2 e segu\u00ec i lavori per l'erezione del nuovo altare, consacrato l'8 ottobre 1820 dal prevosto di Busto Arsizio. Si tratta di un altare con i gradini e lo zoccolo del basamento in macchia vecchia di Casa Nuova (Svizzera), con un tempietto circolare e statue laterali in bardiglio di Verona. I capitelli corinzi e le statue sono opera dello scultore ravennate Gaetano Matteo Monti. Lo stesso altare, in gran parte rinnovato da alcuni marmisti di Viggi\u00f9, dal 1935 si trova nella nuova chiesa parrocchiale.\nL'altare dei martiri Stefano e Lorenzo fu eretto in seguito alla visita pastorale del cardinale Alfredo Ildefonso Schuster del 1933 e nel contempo la chiesa fu ristrutturata e ampliata. Il 18 aprile 1936 la chiesa rinnovata fu consacrata e dedicata ai due santi Stefano e Lorenzo. A ricordo di questo evento all'interno della chiesa \u00e8 posta una lapide che riporta:\nDue mesi prima, il 22 marzo, era stato inaugurato l'organo. Nel 1943 fu affidata al pittore comasco Torildo Conconi la decorazione pittorica della chiesa, in particolare per la cupola e la parete meridionale.\nNel 1973 il presbiterio fu completamente ristrutturato e il nuovo altare, anch'esso restaurato, fu inaugurato il 23 maggio 1976 dal cardinale Giovanni Colombo."}
{"id": "6125500", "revid": "125666855", "url": "https://it.wikipedia.org/wiki?curid=6125500", "title": "Corey Seager", "text": "Primi anni.\nCorey Seager nacque a Charlotte, nella Carolina del Nord, da Jeff e Jody Seager. \u00c8 il minore di tre fratelli. Il maggiore, Kyle Seager, gioca per i Seattle Mariners. Justin, il secondo fratello, fu scelto nel dodicesimo giro del Draft MLB 2013.\nCarriera.\nAmatoriale.\nSeager frequent\u00f2 la Northwest Cabarrus High School di Corcord, North Carolina. Richiese di entrare nella University of South Carolina di Columbia, frequentando un piano di studi con l'obiettivo di formare giocatori di baseball professionisti. I Los Angeles Dodgers della Major League Baseball (MLB) selezionarono Seager nel primo giro del Draft MLB 2012 come 18\u00ba assoluto. Ricevette un bonus di 2,35\u00a0milioni di dollari per firmare il contratto con i Dodgers invece che iscriversi all'universit\u00e0.\nLeghe Minori.\nSeager inizi\u00f2 la sua carriera professionistica con gli Ogden Raptors della Pioneer League, per i quali ebbe una media battuta di 309 in 46 partite nel 2012. Venne promosso ai Great Lakes Loons della Classe A della Midwest League per il 2013. Arriv\u00f2 a 309 con 12 fuoricampo e 57 punti battuti a casa (RBI) in 74 partite con i Great Lakes e fu promosso il 3 agosto ai Rancho Cucamonga Quakes della Class A-Advanced nella California League. Tuttavia, in 27 partite nella nuova categoria la sua media scese a .160. Dopo la stagione del 2013, Seager gioc\u00f2 per i Glendale Desert Dogs nella Arizona Fall League e fu selezionato per giocare nell'AFL Fall Stars Game.\nNel 2014, Seager batt\u00e9 con .352, con 18 home run e 70 RBI per i Quakes e fu selezionato per il mid-season California League All-Star team. Gioc\u00f2 per il team statunitense nel 2014 All-Star Futures Game. Dopo il Futures Game, fu promosso ai Chattanooga Lookouts della classe AA della Southern League. Con i Lookouts disput\u00f2 38 partite con una media battuta di .345.\nLos Angeles Dogders.\nSeager debutt\u00f2 nella MLB il 3 settembre 2015, al Petco Park di San Diego contro i San Diego Padres. In quella stagione part\u00ec come interbase titolare nelle National League Division Series, rendendolo il giocatore di posizione pi\u00f9 giovane della storia del club a partire come titolare nei playoff.\nNel 2016 fu nominato interbase titolare dei Dodgers. Il 3 giugno divenne il sesto giocatore pi\u00f9 giovane di sempre a battere tre fuoricampo in una gara contro gli Atlanta Braves. Fu premiato come miglior rookie del mese di giugno della National League e fu convocato per il suo primo All-Star Game a luglio. Il 20 settembre divenne il primo debuttante dei Dodgers a battere 40 doppi in una stagione. La sua annata si chiuse con una media battuta di .308, 26 fuoricampo e 72 RBI in 157 partite, venendo premiato unanimemente come rookie dell'anno della National League. Entr\u00f2 inoltre nella storia assieme al fratello Kyle come la prima coppia di fratelli a battere almeno 25 fuoricampo nella stessa annata.\nIl 2 luglio 2017, Seager fu convocato per il secondo All-Star Game della carriera. La sua stagione regolare si chiuse con una media battuta di .295 e 22 fuoricampo, venendo premiato col secondo Silver Slugger Award. Nei playoff, Seager fu costretto a saltare tutte le National League Championship Series per un infortunio alla schiena. Torn\u00f2 in campo nelle World Series 2017, dove i Dodgers furono sconfitti dagli Houston Astros per quattro gare a tre.\nIl 30 aprile 2018, gli venne diagnosticata una lesione del legamento collaterale ulnare del gomito destro, che lo contrinse a sottoporsi alla Tommy John surgery; causandogli la perdita del resto della stagione 2018. Divenne free agent al termine della stagione 2021.\nTexas Rangers.\nIl 1\u00ba dicembre 2021, Seager firm\u00f2 un contratto decennale dal valore complessivo di 325 milioni di dollari con i Texas Rangers. Il contratto \u00e8 il pi\u00f9 dispendioso della storia della franchigia, superando l'accordo di 252 milioni con Alex Rodriguez nel 2000."}
{"id": "6125505", "revid": "241195", "url": "https://it.wikipedia.org/wiki?curid=6125505", "title": "Capsinoide", "text": ""}
{"id": "6125508", "revid": "767487", "url": "https://it.wikipedia.org/wiki?curid=6125508", "title": "Eskdale (L36)", "text": "Lo Eskdale (pennant number L36) fu un cacciatorpediniere scorta della Marina militare norvegese, parte della classe Hunt e attivo nel periodo della seconda guerra mondiale.\nVarata nel marzo 1942 per la Royal Navy britannica con il nome di HMS \"Eskdale\", prima del completamento l'unit\u00e0 fu ceduta alla Norvegia e serv\u00ec con i nuovi proprietari principalmente nel canale de La Manica, finendo affondata il 14 aprile 1943 dopo uno scontro con motosiluranti tedesche al largo della Penisola di Lizard nella Cornovaglia del sud.\nStoria.\nOrdinata il 28 luglio 1940 ai cantieri della Cammell Laird di Birkenhead e impostata il 18 gennaio 1941, l'unit\u00e0 fu varata il 16 marzo 1942 con il nome di HMS \"Eskdale\" in onore dell'omonima vallata dell'Inghilterra, prima unit\u00e0 della Royal Navy a portare questo nome; prima ancora del suo completamento, nel giugno del 1942 la nave fu ceduta alla Marina norvegese in sostituzione del cacciatorpediniere HMS \"Newport\", una ex unit\u00e0 statunitense trasferita dalla Royal Navy ai norvegesi ma ormai non pi\u00f9 bellicamente efficiente, perdendo il prefisso \"HMS\" ma mantenendo il nome originario; la nave entr\u00f2 quindi in servizio con i nuovi proprietari il 31 luglio 1942.\nAssegnato alla Home Fleet britannica di stanza a Scapa Flow, lo \"Eskdale\" fu brevemente impegnato nella scorta dei convogli artici diretti in Unione Sovietica via Mar Glaciale Artico, accompagnando tra il 2 e il 6 settembre il convoglio PQ18 prima di essere inviato a Portsmouth per operare nella zona del canale de La Manica; il 13 ottobre l'unit\u00e0 salp\u00f2 insieme a una squadriglia di cacciatorpediniere e motosiluranti britanniche nel tentativo di intercettare la nave corsara tedesca \"Komet\" segnalata in transito nel canale: individuata al largo della costa dell'Isola di Wight, l'unit\u00e0 tedesca fu silurata e affondata con gravi perdite tra il suo equipaggio.\nIn novembre l'unit\u00e0 continu\u00f2 le sue operazioni nel canale, scortando i convogli alleati e compiendo missioni contro il traffico tedesco lungo le coste settentrionali della Francia; il 12 novembre lo \"Eskdale\" fu impegnato in una violenta azione insieme a una squadra di cacciatorpediniere britannici al largo di Dieppe: l'unit\u00e0 norvegese silur\u00f2 e affond\u00f2 lo \"sperrbrecher\" tedesco \"144/Beijerland\", ma incass\u00f2 diversi colpi d'artiglieria che causarono danni alla timoneria e al centro di direzione del tiro oltre a 4 morti e 7 feriti tra l'equipaggio, riuscendo a rientrare a Portsmouth unicamente tramite l'uso dei timoni d'emergenza. L'unit\u00e0 fu messa in cantiere per lavori di riparazione che si protrassero quindi fino al 16 gennaio 1943.\nTra febbraio e marzo l'unit\u00e0 fu intensamente impegnata nella scorta dei convogli britannici lungo le coste meridionali dell'Inghilterra. Il 14 aprile lo \"Eskdale\" si aggreg\u00f2 alla scorta del convoglio PW232, che quella notte fu attaccato da una flottiglia di motosiluranti tedesche al largo della penisola di Lizard: la motosilurante \"S-90\" riusc\u00ec a piazzare due siluri contro la fiancata del cacciatorpediniere, che inizi\u00f2 rapidamente ad affondare; il relitto quindi col\u00f2 a picco nella posizione 50\u00b0 03' N, 05\u00b0 46' W dopo essere stato colpito da un altro siluro lanciato dalla motosilurante \"S-112\", con 25 morti tra il suo equipaggio.\nI superstiti della ciurma dello \"Eskdale\" furono poi impiegati per equipaggiare il nuovo cacciatorpediniere della Marina norvegese \"Stord (G26)\", entrato in servizio nel settembre 1943."}
{"id": "6125512", "revid": "287204", "url": "https://it.wikipedia.org/wiki?curid=6125512", "title": "Fujian Nanzi Paiqiu Dui 2015-2016", "text": "Questa voce raccoglie le informazioni riguardanti il Fujian Nanzi Paiqiu Dui nelle competizioni ufficiali della stagione 2015-2016.\nOrganigramma societario.\nArea direttiva\nArea tecnica\nArea sanitaria"}
{"id": "6125513", "revid": "287204", "url": "https://it.wikipedia.org/wiki?curid=6125513", "title": "Seattle Storm 2016", "text": "La stagione 2016 delle Seattle Storm fu la 17\u00aa nella WNBA per la franchigia.\nLe Seattle Storm arrivarono terze nella \"Western Conference\" con un record di 16-18. Nei play-off persero al primo turno con le Atlanta Dream (1-0)."}
{"id": "6125514", "revid": "371529", "url": "https://it.wikipedia.org/wiki?curid=6125514", "title": "20th Century Man", "text": "20th Century Man \u00e8 un brano musicale scritto dal cantautore britannico Ray Davies, incluso nell'album \"Muswell Hillbillies\", e pubblicato su singolo negli Stati Uniti dai The Kinks nel dicembre 1971.\nIl brano \u00e8 incentrato su temi sociali quali povert\u00e0, mancanza di alloggi, alienazione, welfare state, e altre problematiche dell'epoca moderna.\nIl brano.\nIn \"20th Century Man\", il cantante esprime i suoi rimpianti e preoccupazioni verso il mondo moderno governato dalle macchine e da troppa tecnologia. Inoltre, dichiara di volersene andare via e auspica che l'umanit\u00e0 trovi una soluzione ai problemi portati dal progresso. Nel ritornello afferma consapevolmente di sapere di essere un \"uomo del ventesimo secolo\" ma di non volere morire qui, in un mondo dove non esiste pi\u00f9 privacy e libert\u00e0. Torna poi a criticare il presente prendendosela con l'arte moderna dicendo di preferire i vecchi classici come William Shakespeare, Rembrandt van Rijn, Tiziano, Leonardo da Vinci e Thomas Gainsborough.\nIl testo del brano \u00e8 cos\u00ec \"retrogrado\" che il \"National Review\" mise \"20th Century Man\" alla posizione numero 10 nella lista delle 50 canzoni pi\u00f9 conservatrici della storia del rock da loro stilata.\nMusicalmente la traccia si discosta leggermente dal resto dei brani presenti su \"Muswell Hillbillies\", avendo sonorit\u00e0 pi\u00f9 marcatamente rock."}
{"id": "6125524", "revid": "599013", "url": "https://it.wikipedia.org/wiki?curid=6125524", "title": "Simone Boye S\u00f8rensen", "text": "Carriera.\nClub.\nSimone Boye S\u00f8rensen cresce a Regstrup, piccolo centro nel comune di Holb\u00e6k, appassionandosi al calcio fin da giovanissima. Nel 1998, all'et\u00e0 di sei anni, decide di tesserarsi con il Jernl\u00f8se Gymnastikforening (Jernl\u00f8se GIF), societ\u00e0 polisportiva con sede a Jernl\u00f8se, per giocare nelle loro formazioni giovanili fino al 2007, anno in cui decide di trasferirsi al M/V-05 di Holb\u00e6k.\nsempre nel 2007, notata per le sue prestazioni, viene chiamata dalla polisportiva Skovlunde IF dove, inserita nella sua squadra di calcio, ha l'occasione di giocare in Elitedivisionen, massimo livello del campionato nazionale, con una formazione interamente femminile. Rimane anche dopo la fusione con il Ballerup IF del giugno 2010 e l'istituzione del Ballerup-Skovlunde Fodbold (BSF), fino alla parentesi del 2012, quando decide di trasferirsi negli Stati Uniti d'America per frequentare l'Universit\u00e0 del Texas a San Antonio. In quel periodo ha l'occasione di giocare nel campionato universitario con i colori dei UTSA Roadrunners, tuttavia ritenendo il livello competitivo inferiore a quello a cui era abituata decide di tornare in Danimarca rinnovando la collaborazione con il BSF fino al termine della stagione.\nNell'agosto 2013 Boye sottoscrive un accordo con il Br\u00f8ndby campione di Danimarca, dove grazie alle sue caratteristiche tecniche, viene inserita nel reparto di centrocampo per poter cos\u00ec gestire le azioni di gioco sia in fase di difesa che in attacco. Grazie al primo posto in Elitedivisionen ottenuto dalla squadra nella stagione precedente, ha l'occasione di debuttare per la prima volta in torneo UEFA per club, facendo il suo esordio in UEFA Women's Champions League nei sedicesimi di finale della stagione 2013-2014, venendo per\u00f2 subito eliminata dalle spagnole del Barcellona.\nLa sua attivit\u00e0 viene premiata nel 2014 quando, assieme al collega Christian Eriksen, viene nominata calciatrice danese dell'anno.\nNel giugno 2017 si \u00e8 trasferita nella squadra svedese del Roseng\u00e5rd.\nNel luglio 2021, dopo aver giocato per due stagioni consecutive al , si \u00e8 trasferita in Inghilterra per giocare nell'.\nNazionale.\nSimone Boye S\u00f8rensen viene convocata dalla Federazione calcistica della Danimarca per rappresentare la propria nazione vestendo la maglia della nazionale Under-17 fin dal settembre 2007, facendo il suo debutto in una doppia amichevole con le pari et\u00e0 dell'Inghilterra, per poi essere impiegata in occasione delle qualificazioni all'edizione 2008 del campionato europeo di categoria, dalla partita in cui la Danimarca si impose 24-0 sulle avversarie dell'Armenia.\nRaggiunti i limiti d'et\u00e0, dal 2009 viene inserita in rosa con la formazione nazionale Under-19 che partecipa alle qualificazioni delle edizioni 2010 e 2011 dell'europeo di categoria, con una presenza anche nella Under-23 nel 2011.\nGrazie alle sue prestazioni nelle giovanili, nel dicembre 2011 \u00e8 inserita in rosa nella nazionale maggiore, selezionata per vestire la maglia della Danimarca impegnata nell'edizione di quell'anno del Torneio Internacional Cidade de S\u00e3o Paulo. Da allora viene regolarmente convocata, partecipando alle edizioni 2014 e 2016 dell'Algarve Cup, alle qualificazioni al Mondiale di Canada 2015, fallendole, e a quelle dell'europeo dei Paesi Bassi 2017, contribuendo al passaggio alla fase finale."}
{"id": "6125536", "revid": "709406", "url": "https://it.wikipedia.org/wiki?curid=6125536", "title": "Nervo mentale", "text": ""}
{"id": "6125540", "revid": "22475", "url": "https://it.wikipedia.org/wiki?curid=6125540", "title": "Escavadodon zygus", "text": "L'escavadodonte (Escavadodon zygus) \u00e8 un mammifero estinto, appartenente ai paleanodonti. Visse nel Paleocene inferiore (circa 63-61 milioni di anni fa) e i suoi resti fossili sono stati ritrovati in Nordamerica (Nuovo Messico).\nDescrizione.\nQuesto animale era di taglia simile a un odierno cane della prateria (gen. \"Cynomys\"). Il suo scheletro postcranico era molto simile a quello di animali successivi come \"Metacheiromys\", ma le caratteristiche da animale scavatore erano meno sviluppate. La dentatura era primitiva, con grandi canini e sette denti postcanini per ogni ramo mandibolare, compresi molari tritubercolari e premolari posteriori molarizzati, simili a quelli dei leptictidi.\nClassificazione.\n\"Escavadodon zygus\" venne descritto per la prima volta nel 2000, sulla base di uno scheletro rinvenuto nel bacino di San Juan in Nuovo Messico. Questo animale \u00e8 considerato il pi\u00f9 antico e primitivo tra i paleanodonti, un gruppo di mammiferi tipici del Paleogene dalle abitudini fossorie. A causa delle caratteristiche primitive, \"Escavadodon\" \u00e8 stato posto in una famiglia a s\u00e9 stante (Escavadodontidae). Le somiglianze di questa forma con i leptictidi hanno portato gli studiosi a ritenere che i paleanodonti possano essere derivati (o essere imparentati alla lontana) con questi animali."}
{"id": "6125541", "revid": "1001457", "url": "https://it.wikipedia.org/wiki?curid=6125541", "title": "Heist (film 2015)", "text": ""}
{"id": "6125550", "revid": "599013", "url": "https://it.wikipedia.org/wiki?curid=6125550", "title": "Ahmed Adel (calciatore 1987)", "text": "Carriera.\nClub.\nProveniente dal settore giovanile dell'Al-Ahly, esordisce in prima squadra il 10 aprile 2008 in Petrojet-Al-Ahly (1-3), subentrando al 77' al posto di Amir Abdelhamid.\nIl 21 settembre 2008 esordisce nella CAF Champions League (massima competizione continentale africana, nota anche come Coppa dei Campioni d'Africa), in occasione della partita - valida per la sesta giornata della fase a gironi della competizione - disputata contro l'ASEC Mimosas.\nComplice la partenza di Essam El-Hadary, nel 2009 diventa il portiere titolare della rosa. Con l'arrivo tra i pali di Sherif Ekramy torna a coprire il ruolo di secondo. Il 13 gennaio 2014 rinnova il proprio contratto per altre tre stagioni.\nIn scadenza di contratto, il 27 gennaio 2018 firma un contratto di due anni e mezzo con il Misr Lel Makasa.\nNazionale.\nNel 2005 ha preso parte ai Mondiali Under-20, disputati in Olanda. Durante la manifestazione ha coperto il ruolo di terza scelta, alle spalle di Hamada Shaaban e Amir Tawfik.\nStatistiche.\nPresenze e reti nei club.\n\"Statistiche aggiornate al 19 marzo 2018.\""}
{"id": "6125555", "revid": "767487", "url": "https://it.wikipedia.org/wiki?curid=6125555", "title": "Autopsy (film 2016)", "text": "Autopsy (\"The Autopsy of Jane Doe\") \u00e8 un film del 2016 diretto da Andr\u00e9 \u00d8vredal.\nSi tratta del primo film in lingua inglese girato dal regista norvegese.\nTrama.\nVirginia, Stati Uniti. Un cadavere di una giovane donna non identificata viene trovato semi-sepolto nel seminterrato di una casa in cui si \u00e8 verificato un cruento pluri-omicidio, anomalo sotto pi\u00f9 aspetti: nessun segno di effrazione, causa della morte incerta e movente non apparente. Nella piccola cittadina il medico legale Tommy Tilden porta avanti l\u2019obitorio-crematorio costruito e ampliato da generazioni sotto la casa di famiglia, assistito dal figlio Austin. Lo sceriffo consegna loro il corpo non identificato della ragazza per ricercare la cause della morte entro la mattina successiva. Austin, in procinto di vedere un film con la fidanzata Emma, decide di rimanere per aiutare il padre.\nL'autopsia inizia con l'esame esterno del cadavere, eccezionalmente preservato, senza segni di ustioni o lesioni. Via via che procedono con le fasi successive dell\u2019autopsia, il coroner e suo figlio rilevano indizi sul corpo che configurano un caso fuori dall\u2019ordinario, dalla torba tra le unghie alla lingua mozzata brutalmente, dalle fratture a polsi e caviglie, agli organi interni bruciati o lacerati. Con l\u2019avanzare della notte all\u2019interno dell\u2019obitorio iniziano a manifestarsi eventi sempre pi\u00f9 preoccupanti, mentre la radio annuncia una tempesta in arrivo.\nLa situazione precipita dopo un black-out, quando padre e figlio si ritrovano intrappolati nel seminterrato e i loculi di stoccaggio dei cadaveri inspiegabilmente si svuotano, mentre per i corridoi tintinna il campanello legato all\u2019alluce dei morti. Le risposte giacciono nella stanza d\u2019esame, dove sul tavolo delle autopsie Austin e il padre cercheranno di risolvere l'enigma del cadavere della donna sconosciuta.\nDopo l'avvenimento di fatti molto gravi, come allucinazioni che spingono Tommy ad assassinare la fidanzata del figlio Emma, padre e figlio scoprono la verit\u00e0: quella donna in realt\u00e0 non \u00e8 mai morta ma si trattava in realt\u00e0 di una ragazza accusata di stregoneria e per questo sottoposta ad un orrendo rituale fatto di torture. Poich\u00e9 la ragazza non era in realt\u00e0 una strega, il rituale invece di scacciare da lei il potere demoniaco lo ha evocato, trasformandola di fatto in una strega che scatena i suoi poteri contro chiunque osi profanare il suo corpo. Dopo la morte di Tommy e Austin, lo sceriffo della cittadina arriva presso l'obitorio e crede che padre e figlio siano impazziti perch\u00e9 isolati l\u00ec con un cadavere durante una tempesta. Il cadavere da esaminare, di nuovo intatto nonostante fosse gi\u00e0 stato esaminato, viene dunque condotto verso il pi\u00f9 vicino obitorio...\nProduzione.\nDopo il successo ottenuto con alcuni film in stile found fotage, il regista Andr\u00e9 \u00d8vredal decise di provare qualcosa di diverso, che uscisse fuori dagli schemi che il suo cinema si era prefisso fino a quel momento, e nel farlo fu ispirato da The Conjuring, film che riconobbe come un futuro classico del genere horror gi\u00e0 nel momento della sua pubblicazione. Per questo motivo, il regista decise di selezionare una sceneggiatura che fosse \"puramente horror\" e trov\u00f2 questo requisito in \"Autopsy\", sceneggiatura che gi\u00e0 da un anno aspettava che un regista decidesse di trasformarla in film sebbene avesse ricevuto dei consensi da molti cineasti.\nNella fase successiva, il regista ha inizialmente pensato di rimuovere il personaggio di Tommy, per poi cambiare idea. Per quanto riguarda il casting, \u00d8vredal ha affermato di aver scelto Olwen Kelly per il particolare ruolo della ragazza \"morta\" in quanto pensava che l'attrice sarebbe riuscita a stabilire una connessione emotiva con pubblico e cast, tant'\u00e8 che Kelly \u00e8 stata la prima a svolgere il provino per il ruolo e dopo di lei nessun'altra \u00e8 riuscita a soddisfare allo stesso modo il regista. Una delle abilit\u00e0 che le hanno permesso di interpretare il ruolo alla perfezione \u00e8 il saper controllare perfettamente il respiro grazie a tecniche di yoga.\nDistribuzione.\nIl film \u00e8 stato presentato il 9 settembre 2016 al Toronto International Film Festival. La data di uscita nelle sale statunitensi \u00e8 stata fissata per il 21 dicembre 2016.\nAccoglienza.\nIncassi.\nIl film ha incassato 6 milioni di dollari al botteghino internazionale.\nCritica.\nSecondo l'aggregatore di recensioni Rotten Tomatoes, il film ha ottenuto un indice di apprezzamento dell'87% da parte della critica e un voto di 7,02 su 10 sulla base di 103 recensioni. Secondo Metacritic, \"Autopsy\" ha ottenuto un voto di 65 su 100 sulla base di 20 recensioni."}
{"id": "6125558", "revid": "73843", "url": "https://it.wikipedia.org/wiki?curid=6125558", "title": "Oleg Grabar", "text": "Trascorse gran parte della sua vita negli Stati Uniti e fu una delle personalit\u00e0 pi\u00f9 apprezzate nel mondo degli storici dell'arte islamica.\nCarriera accademica.\nGrabar studi\u00f2 nell'Universit\u00e0 di Parigi, seguendo i corsi dei storia antica, medievale e moderna prima di trasferirsi negli USA nel 1948. Si laure\u00f2 anche ad Harvard oltre che nell'Universit\u00e0 di Parigi nel 1950. Nel 1955 consegu\u00ec un PhD nella Princeton University (New Jersey).\nOper\u00f2 nella University of Michigan tra il 1954 e il 1969, prima di trasferirsi nella Harvard University come professore cattedratico (\"full professor\"). Nel 1980, Grabar divenne il primo Aga Khan Professor of Islamic Art and Architecture ad Harvard. Fu membro fondatore della rivista \"Muqarnas\" nel 1983. Divenne Emeritus ad Harvard nel 1990 e quindi raggiunse la School of Historical Studies dell'Institute for Advanced Study, diventandovi Emerito nel 1998.\nRicerche.\nLe ricerche archeologiche e di studio intraprese da Grabar toccarono un periodo storico e un'area culturale di grande ampiezza nel campo degli studi islamici, dall'Africa islamica al Vicino Oriente e all'Asia islamica.\nAgli inizi della sua carriera, Grabar trascorse alcuni anni (1953-1953 e 1960\u20131961) nell'American School of Oriental Research di Gerusalemme. Dal 1964 al 1972, diresse gli scavi del sito islamico del Qasr al-Hayr al-Sharqi in Siria, i cui risultati furono pubblicati in un doppio volume di cui egli fu uno dei contributori, \"City in the Desert, Qasr al-Hayr East\". Altri libri importanti in lingua inglese sono: \"The Shape of the Holy\" (Princeton, 1996), \"The Mediation of Ornament\" (Princeton, 1992), \"The Great Mosque of Isfahan\" (New York University, 1990) e \"The Formation of Islamic Art\" (Yale, 1973).\nOleg Grabar scrisse contributi di grande rilievo anche nel campo delle miniature persiane di epoca islamica. Con Sheila Blair fu autore di un'opera illustrata del principale manoscritto dello \"Shahnameh\" di Ferdowsi, \"Epic Images and Contemporary History: The Illustrations of the Great Mongol Shahnama\" (Chicago, 1980). Contribu\u00ec magistralmente agli studi relativi alla Cupola della Roccia col suo articolo \"The Umayyad Dome of the Rock in Jerusalem.\" Il suo contributo \"Penser l'art islamique: une esth\u00e9tique de l'ornement\" esprime rilevanti riflessioni sulla natura dell'arte islamica.\nVita privata.\nGrabar era figlio dell'apprezzato bizantinista Andr\u00e9 Grabar. Oleg Grabar e sua moglie Terry, professore inglese in pensione, sono stati sposati per 59 anni. Ebbero due figli, Nicolas e Anne Louise, e tre nipoti, Henry, Olivia e Margaret.\nOnorificenze.\nGrabar ricevette numerose onorificenze nel corso della vita, inclusa la Charles Lang Freer Medal nel 2001 e, nel 2010, il Chairman's Award nella cerimonia Aga Khan Award for Architecture, svoltasi a Doha, dove egli tenne quello che probabilmente fu il suo ultimo discorso pubblico.\nOpere scelte.\nOleg Grabar vanta oltre 200 opere monografiche, pi\u00f9 di 500 pubblicazioni in 13 lingue e oltre 15.000 acquisizioni bibliotecarie."}
{"id": "6125591", "revid": "767487", "url": "https://it.wikipedia.org/wiki?curid=6125591", "title": "Jurij Morozov", "text": "Durante la sua carriera allena Dinamo Kiev, CSKA Mosca e Zenit, divenendo uno degli assistenti di Lobanovski sia durante i suoi tre periodi come CT dell'URSS sia durante la sua avventura in Kuwait.\nBiografia.\nAveva un fratello, Oleg (1937-2006), anch'egli calciatore professionista.\nDurante gli anni cinquanta e sessanta ha giocato come centrocampista con Zenit, Admiralteec e Dinamo Leningrado, divenendo in seguito capitano sia nell'Admiralteec sia nella Dinamo e approdando nella \"Nazionale B\" dell'. Dopo il ritiro avvenuto a 31 anni, lavora nelle giovanili dello Zenit e diviene un'autorit\u00e0 sul calcio scientifico all'Accademia Lesgaft di Educazione Fisica. In seguito entra nello staff tecnico di Valeri Lobanovski, divenendo uno dei suoi assistenti durante le Olimpiadi del 1976: la Nazionale sovietica raggiunge il terzo posto vincendo la medaglia di bronzo. Dopo esser stato uno degli assistente dello Spartak Mosca nel biennio 1976-1977, allena per sei anni lo Zenit. Torna nello staff tecnico di Lobanovski nel 1983, quand'\u00e8 richiamato alla guida della Nazionale sovietica. Nell'annata 1983, guida la Dinamo Kiev dopo il decennio di Lobanovski: a fine stagione, la Dinamo termina il campionato al settimo posto, uscendo ai quarti di finale di Coppa dell'URSS contro lo Zenit Leningrado (3-1). Nel 1984, Morozov lascia la panchina della squadra di Kiev al posto di Lobanovski. Torna a lavorare con il \"colonnello\" nel periodo tra il 1986 e il 1990, al suo terzo mandato, con l'Unione Sovietica che raggiunge la finale di Euro 1988. Nello stesso periodo allena il CSKA Mosca. A causa di un attacco cardiaco da parte di Lobanovski, tra marzo e aprile 1988, Morozov si ritrova commissario tecnico dell'Unione Sovietica per tre amichevoli: gioca il suo primo match da CT il 31 marzo 1988, contro l' di Diego Armando Maradona, vincendo l'incontro per 4-2. Dopo altri due incontri amichevoli, nel giugno successivo, col ritorno di Lobanovski, Morozov ritorna ad essere uno dei suoi vice. Nel 1990 \u00e8 CT dell'Iraq e l'anno seguente torna in patria per allenare lo Zenit. Negli anni novanta segue Lobanovski negli Emirati: Morozov diviene il tecnico di un club emiratino nella stagione 1992-1993 e in seguito entra nello staff tecnico di Lobanovaski come assistente della Nazionale kuwaitiana. Tra il 1995 e il 1997 \u00e8 il direttore tecnico dello Zenit, quindi torna ad allenare la squadra di San Pietroburgo tra il 2000 e il 2002. Chiude la sua carriera da tecnico nel 2003, dopo aver allenato anche il Petrotrest."}
{"id": "6125600", "revid": "1605525", "url": "https://it.wikipedia.org/wiki?curid=6125600", "title": "Francesco Bajardi", "text": "Biografia.\nAvviato giovanissimo allo studio della musica, entr\u00f2 nel Conservatorio Vincenzo Bellini di Palermo, che lasci\u00f2 nel 1884 quando in seguito ad una audizione, ottenuta grazie a una lettera di presentazione di Francesco De Sanctis, Giovanni Sgambati lo volle tra i suoi allievi. Fu cos\u00ec ammesso presso il Liceo musicale di Santa Cecilia, dove ebbe come maestro di pianoforte lo stesso Sgambati e prosegu\u00ec gli studi di composizione, iniziati a Palermo con Pietro Platania, sotto la guida di Cesare De Sanctis e Stanislao Falchi; al Liceo di Santa Cecilia far\u00e0 ritorno come insegnante di pianoforte.\nNel 1885 vinse il premio casa musicale Franz Boisselot eseguendo composizioni di Franz Liszt; lo stesso Liszt si compliment\u00f2 con lui e gli prospett\u00f2 una fortunata carriera. Si esib\u00ec a San Pietroburgo, dove ricevette un caloroso incoraggiamento da parte di Anton Rubinstein, e a Londra, anche alla Steinway Hall: nella capitale inglese i suoi concerti furono molto applauditi; il \"Times\" ne scrisse in termini lusinghieri.\nBreve ma intensa, la sua produzione fu pressoch\u00e9 dedicata al pianoforte; tra le sue composizioni, la pi\u00f9 eseguita fu la \"Toccata\".\nCos\u00ec si espresse, a margine di un'esibizione romana di Bajardi, il musicologo Ippolito Valetta:\nFu accademico di Santa Cecilia e tra i suoi allievi ebbe Dante Alderighi, Francesco Ticciati, Carlo Zecchi, Libero Barni, Armando Renzi e Fernando Germani."}
{"id": "6125601", "revid": "181699", "url": "https://it.wikipedia.org/wiki?curid=6125601", "title": "Challenge Cup 2016-2017 (pallavolo maschile)", "text": "La Challenge Cup 2016-2017 si \u00e8 svolta dall'8 novembre 2016 al 16 aprile 2017: al torneo hanno partecipato trentacinque squadre di club europee e la vittoria finale \u00e8 andata per la seconda volta al Volejbol'nyj klub Fakel.\nRegolamento.\nLe squadre hanno disputato un secondo turno, sedicesimi di finale, ottavi di finale, quarti di finale, semifinali e finale, tutte giocate con gare di andata e ritorno (coi punteggi di 3-0 e 3-1 sono stati assegnati 3 punti alla squadra vincente e 0 a quella perdente, col punteggio di 3-2 sono stati assegnati 2 punti alla squadra vincente e 1 a quella perdente; in caso di parit\u00e0 di punti dopo le due partite \u00e8 stato disputato un golden set)."}
{"id": "6125607", "revid": "599013", "url": "https://it.wikipedia.org/wiki?curid=6125607", "title": "Gioacchino Maglioni (1891-1966)", "text": "Biografia.\nNipote di Gioacchino Maglioni. Studi\u00f2 a Firenze con Luigi Bicchierai (che fu allievo del nonno) e Bruxelles, dove apprese violino con C\u00e9sar Thomson e composizione con Fran\u00e7ois-Auguste Gevaert. Form\u00f2 un duo con Mario Castelnuovo-Tedesco e fu attivo come concertista in Italia e all'estero. Insegn\u00f2 violino a Ferrara, Arezzo, Palermo e Firenze. Tra i suoi allievi Sylvano Bussotti, Piero Bellugi e Piero Farulli. Farulli lo descrive come una persona molto colta ma come insegnante tremendamente noioso, che faceva fare \u00absolo tecnica e scale, in maniera pedante.\u00bb Cur\u00f2 per Ricordi alcune edizioni di musica violinistica (per esempio delle variazioni \"Non pi\u00f9 mesta\" di Paganini nell'edizione Ricordi di lastra E.R. 554, del concerto BWV 1041 di Bach nell'edizione Ricordi E.R. 531 del 1954, del duetto per violini op. 8 di Pleyel in edizione del 1954, e di alcune sonate di H\u00e4ndel nel 1953), un'antologia violinistica (lastra E.R. 2651 del 1962), e trascrisse per violino composizioni del collega Vito Frazzi. Scrisse alcuni articoli di critica musicale sulle riviste \u00abIl pianoforte\u00bb, \u00abLa critica musicale\u00bb, \u00abLa fiera letteraria\u00bb e \u00abLa rassegna musicale\u00bb. Compose balletti, diversa musica per violino, alcuni pezzi per pianoforte e cicli di liriche. La sua biblioteca musicale, con oltre 200 edizioni (databili dalla seconda met\u00e0 dell'800 agli anni '50 del '900) di un vasto repertorio violinistico, \u00e8 stata donata dagli eredi all'Istituto Mascagni di Livorno. Nel Fondo Farulli della Scuola di Musica di Fiesole ci sono diversi manoscritti di musiche di Maglioni che Farulli copi\u00f2 di suo pugno (o riprodusse in ciclostile dall'originale) o autografe di Maglioni lasciate in dono all'allievo: si tratta di pezzi cameristici violino e pianoforte, o viola e pianoforte, terzetti per violino e due viole, duetti violino e viola, ed esercizi (autografi di Farulli datati 1936 col titolo \"Studi del maestro Maglioni\")."}
{"id": "6125608", "revid": "254059", "url": "https://it.wikipedia.org/wiki?curid=6125608", "title": "Palazzo Pisani de Lazzara", "text": "Palazzo Pisani de Lazara \u00e8 un edificio civile padovano.\nCostruito nel 1783 come primo esempio di architettura neoclassica in citt\u00e0; il progetto si deve all'architetto Giannantonio Selva."}
{"id": "6125612", "revid": "599013", "url": "https://it.wikipedia.org/wiki?curid=6125612", "title": "Cosimo Burali-Forti", "text": "Biografia.\nFiglio di una ricca famiglia di possidenti aretini, si laure\u00f2 in giurisprudenza a Siena e, secondo le cronache coeve, rifiut\u00f2 grandi incarichi pur di rimanere nella natia Arezzo. Rimase tutta la vita impiegato della pubblica amministrazione aretina (era sottosegretario della prefettura) e fu rettore della Fraternita dei Laici dal 1900 fino alla morte. I concittadini lo descrissero come uomo pio, ma grande sostenitore della laicit\u00e0 dello stato nonch\u00e9 fervente patriota durante il Risorgimento. Si dilett\u00f2 di pittura, soprattutto di ritrattistica, e si dedic\u00f2 ampiamente alla musica anche se sempre a livello dilettantesco.\nMusica.\nScrisse dodici opere serie, tre scherzi melodrammatici, una farsa, una messa di requiem, ben 50 messe con orchestra, 10 per coro a cappella, 2 sinfonie, un quartetto, un concerto per pianoforte, varia musica da camera (soprattutto per fiati e archi), canzoni, pezzi corali, opere sacre non liturgiche, inni patriottici, e musiche di scena per numerosi drammi amatoriali. Collabor\u00f2 con tutte le realt\u00e0 musicali, professionali e non, di Arezzo, ed ebbe un rapporto speciale con le societ\u00e0 filodrammatiche, per le quali amava scrivere spettacoli musicali comici. I suoi lavori teatrali, salutati da un grande successo locale, hanno una felice verve melodica e quelli sacri dimostrano un non comune talento armonico, che gli valse il diploma \"ad honorem\" dell'Istituto musicale di Firenze nel 1892 (due anni dopo l'istituto lo volle anche assumere come insegnante). Arezzo lo am\u00f2 per le sue trame scacciapensieri, il suo anti-wagnerismo (mentre imperversava la dicotomia Verdi-Wagner, dagli anni '80 dell'800, Burali-Forti fu un grande peroratore delle cause verdiane), e la sua calda cantabilit\u00e0 italiana (derivata dall'imitazione di stilemi di Mercadante, Donizetti, Bellini e l'adorato Verdi, e importante nel pensiero nazionalistico susseguente l'Unit\u00e0), bench\u00e9 siano evidenti anche esperimenti tragici (spesso in opere non gratificate da successo, per esempio \"Marchesella\"), e anche qualche modello straniero (\u00e8 provato che rimase affascinato dal \"Faust\" di Gounod). Fu un fervente protagonista degli eventi musicali aretini ottocenteschi: le onoranze per Bartolomeo Cristofori nel 1876, e, soprattutto, l'inaugurazione del monumento a Guido Monaco nel 1882. Organizz\u00f2 e gest\u00ec in prima persona questi eventi, componendo musiche, arrangiando quelle di altri (per l'evento su Cristofori rielabor\u00f2 le \"ouvertures\" di \"Betly\" di Donizetti e di \"Semiramide\" di Rossini per sette pianoforti a 28 mani), e partecipando come maestro del coro (fu maestro sostituto della compagine corale durante l'esecuzione del \"Mefistofele\" di Boito diretto da Luigi Mancinelli al Teatro Petrarca nel 1882).\nFonti.\nAutografi.\nData la natura dilettantesca della sua attivit\u00e0 musicale, raramente Burali-Forti si \u00e8 affidato a copisti per la redazione di parti e spartiti, per cui spesso sono di sua mano tutti i manoscritti musicali che possediamo, non solo le partiture complete. Una vasta raccolta di autografi conservata principalmente in tre istituzioni aretine: la Fraternita dei Laici, la Biblioteca Citt\u00e0 di Arezzo, e la Donazione Sparapani all'Archivio storico comunale. \nFraternita dei Laici.\nBurali-Forti fu rettore della Fraternita, alla quale \u00e8 rimasto l'intero suo archivio, comprese carte amministrative e lettere. \u00c8 qui che \u00e8 conservato il maggior numero di suoi autografi.\nBiblioteca Citt\u00e0 di Arezzo.\nLa Biblioteca nacque per intercessione della stessa Fraternit\u00e0, che vi trasfer\u00ec una parte delle sue collezioni. I libri appartenuti a Burali-Forti (riguardanti il diritto e la pittura) e a suo figlio Cesare (matematico) vennero accolti dalla nuova istituzione e tra essi anche alcuni libretti dei lavori teatrali di Burali-Forti stampati ad Arezzo (di \"Marchesella\", \"Una testa di gesso\", \"Tutti dicono cos\u00ec\" e \"Carmela\") e 18 autografi: la partitura completa e due spartiti canto e pianoforte dell\"'Esther\", le parti per oboe della \"Carmela\", la parte di armonium di due scene del finale II di \"Marchesella\", le partiture di 6 messe (due complete anche di parti), due \"Tantum ergo\" completi in partitura e parti, un \"Requiem\" nella riduzione per canto e pianoforte, un \"De Profundis\" in riduzione per voci e organo e orchestrato per piccola orchestra (in una partitura completa di parti), un \"Quemadmodum\" completo in partitura e parti, e un \"Credo\" in partitura vocale con parti (per le voci, gli archi, l'oboe e i timpani).\nDonazione Sparapani.\nNella donazione che Vasco Sparapani don\u00f2 al comune di Arezzo, contenente la collezione musicale della Societ\u00e0 Filarmonica Aretina, e oggi conservata nell'Archivio storico comunale, si trovano tracce dei lavori che Burali-Forti scrisse per le associazioni filodrammatiche e per altri eventi cittadini (la Societ\u00e0 Filarmonica fu per molto tempo una sorta di orchestra cittadina di Arezzo, e accompagnava gli spettacoli filodrammatici come le celebrazioni civiche), oltre che alcuni pezzi cameristici dedicate ai suonatori della Societ\u00e0. Vi si trovano la partitura e le parti per la farsa \"I due metastasiani\", le parti delle musiche di scena per la commedia \"I campanili\", una partitura dello spettacolo \"Testa di gesso\", una sinfonia per orchestra e pianoforte, una messa, due quartetti con clarinetto (uno per clarinetto in si bemolle, due violini e violoncello, l'altro per lo stesso clarinetto e flauto, violoncello e pianoforte), un inno per i caduti nelle battaglie per l'indipendenza italiana, e una \"Preghiera della sera\" per quintetto d'archi, armonium e pianoforte, dedicata alla banda cittadina \u00abGuido Monaco\u00bb (istituzione diversa rispetto alla Societ\u00e0 Filarmonica) e datata \u00ab28 aprile 1881, Teatro Petrarca\u00bb. Oltre alle musiche, la donazione conserva alcune edizioni di libretti (di \"Testa di gesso\" e di \"Tutti dicono cos\u00ec\"), e le lettere che Burali-Forti scrisse alla Societ\u00e0 Filarmonica riguardo alla produzione dell'opera \"Carmela\".\nIstituzioni private e autografi perduti.\nLa mancanza di studi specifici non ci permette di valutare quanti autografi di Burali-Forti siano finiti in biblioteche private, o in collezioni musicali non specializzate, e quanti siano da ritenersi definitivamente perduti. Claudio Santori segnala presso privati gli spartiti canto e pianoforte di \"Testa di gesso\" e \"Carmela\", e considera perduti gli autografi di \"Luisa\" (Santori nega l'autografia della partitura incompleta, dello spartito e delle parti presenti alla Fraternita dei Laici), di \"L'erede\", di \"Il piatto azzurro\" (nonostante vi sia una partitura per piccola orchestra corrispondente a quel titolo nella Fraternita dei Laici), di \"L'essere sta nel parere\", e di \"Mignon\u00e9-Fanfan\". Si presume che l'archivio della banda \u00abGuido Monaco\u00bb possa conservare copie manoscritte di suoi lavori, cos\u00ec come la collezione musicale del Liceo Linguistico-Scientifico \u00abFrancesco Redi\u00bb, ma lo stato degli studi non consente di verificare queste ipotesi.\nEdizioni a stampa.\nBurali-Forti riusc\u00ec a pubblicare alcuni pezzi:\nDiscografia.\nNel 2019, il flautista Roberto Fabbriciani ha inciso 4 pezzi di Burali-Forti per l'etichetta Holly Classic."}
{"id": "6125613", "revid": "6923", "url": "https://it.wikipedia.org/wiki?curid=6125613", "title": "Buren (azienda)", "text": "La Buren \u00e8 stata una nota azienda svizzera produttrice di orologi da polso nota per la sua esclusivit\u00e0 e per la sua specifica realizzazione di movimenti automatici.\nDopo alcuni anni di stretta collaborazione, dal 1971 \u00e8 stata acquistata dalla celebre Hamilton.\nStoria.\nL\u2019origine del nome si deve alla stessa cittadina omonima a poca distanza da Bienne dove nel 1842 venne fondata la \"Uhrenfabrik B\u00fcren AG\". La sua produzione inizialmente si caratterizz\u00f2 per la produzione di orologi da tasca di media qualit\u00e0 fino agli anni della depressione che culmin\u00f2 con la crisi del 1929 e che decret\u00f2 il fallimento di quella che, a seguito dell\u2019acquisto da parte di imprenditori inglesi divenne \"Buren Watch Inc.\".\nAlcuni anni dopo un industriale americano si consoci\u00f2 con alcuni eminenti uomini svizzeri per rifondare la storica maison con il nome di \"Buren SA\" che, dopo alcuni anni di lenta ripresa, crebbe fino anche a progettare autonomamente movimenti propri.\nNegli anni cinquanta del Novecento la \u2018\u2019Buren\u2019\u2019 si conquist\u00f2 un posto di tutto rispetto nel variegato panorama del settore svizzero dell\u2019orologieria e nel 1956 venne introdotto sul mercato un raffinato movimento automatico con micromotore denominato \"Chronomatic\" e brevettato alcuni anni prima. Da allora la produzione della \"Buren\" si distinse per movimenti automatici sempre pi\u00f9 sottili come i \"1000\" e il \"1001\", con riserve di carica di alcuni giorni e, a partire dal 1969, i movimenti \"Buren\" furono apprezzati e utilizzati anche da alcune altre note maisons come \"Baume et Mercier\", la \"Bulova\", la \"Dugena\" e dalla \"Hamilton\".\nNel 1971 fu proprio la \"Hamilton Watch Co.\" ad acquistare la \"B\u00fcren SA\" e, modificando il movimento 1281 a 30 rubini della stessa \u2018\u2019Buren\u2019\u2019, produsse il celebre movimento \"Intramatic\", in seguito nuovamente modificato e prodotto ancora oggi."}
{"id": "6125615", "revid": "61051", "url": "https://it.wikipedia.org/wiki?curid=6125615", "title": "Torneio Internacional Cidade de S\u00e3o Paulo", "text": ""}
{"id": "6125620", "revid": "767487", "url": "https://it.wikipedia.org/wiki?curid=6125620", "title": "Mascots", "text": "Mascots \u00e8 un film del 2016 diretto da Christopher Guest.\nTrama.\nIl film racconta il mondo delle mascotte sportive.\nDistribuzione.\nIl film \u00e8 stato distribuito su Netflix il 13 ottobre 2016."}
{"id": "6125623", "revid": "125974876", "url": "https://it.wikipedia.org/wiki?curid=6125623", "title": "Red Dead Redemption II", "text": "Red Dead Redemption 2 \u00e8 un videogioco action-adventure del 2018, sviluppato e pubblicato da Rockstar Games per Xbox One, PlayStation 4, Microsoft Windows e Google Stadia. Si tratta del \"prequel\" di \"Red Dead Redemption\" (2010) ed \u00e8 il terzo capitolo della saga di videogiochi \"Red Dead\", cominciata nel 2004 con \"Red Dead Revolver\".\nIl titolo, uscito il 26 ottobre 2018, \u00e8 il primo videogioco della sua generazione a necessitare l'uso di due dischi di installazione su Playstation 4 e Xbox One a causa del notevole spazio che i file occupano. Nella prima settimana di uscita sono state stimate 17 milioni di copie vendute tra le copie fisiche del gioco e quelle digitali.\nIl gioco ha ricevuto oltre 175 premi nella categoria Game of the Year. \u00c8, al 28 febbraio 2022, con una votazione di 97 su 100, il videogioco pi\u00f9 acclamato per Xbox One e PlayStation 4.\nMetacritic lo ha inserito all'ottavo posto nella classifica dei migliori videogiochi di tutti i tempi e al primo nella classifica dei videogiochi pi\u00f9 acclamati del decennio (2010-2019). Inoltre, il gioco \u00e8 stato inserito da The Guardian tra i 50 migliori videogiochi del XXI secolo. A ottobre 2020, Game Informer lo colloca al primo posto dei migliori videogiochi dell'attuale generazione.\nIl 5 novembre 2019 \u00e8 stata pubblicata la versione PC che insieme alla versione per Xbox One X e Google Stadia sono le uniche in grado di eseguire il gioco in 4K nativi.\nModalit\u00e0 di gioco.\n\"Red Dead Redemption II\" \u00e8 un gioco d'avventura e azione in prima e terza persona ambientato in un open world a tema western. Il giocatore impersona Arthur Morgan, un fuorilegge appartenente alla banda Van der Linde. Il videogioco dispone di un comparto giocatore singolo e multigiocatore.\nLa vita di Arthur Morgan ruoter\u00e0 attorno alla vita della propria gang, comunit\u00e0 viva e in costante mutamento. Come i suoi compagni il protagonista dovr\u00e0 provvedere al sostentamento del gruppo, contribuendo alle provvigioni dell'accampamento e alle casse della banda. La qualit\u00e0 e l'operato dei suoi servizi muter\u00e0 il comportamento dei membri della gang nei suoi confronti, ma non cambier\u00e0 l'esito finale dell'avventura. Oltre alle missioni principali, l'open world di \"RDR 2\" conta numerosissime missioni secondarie e incontri fortuiti.\nGrazie a un'intelligenza artificiale di ultima generazione, si avr\u00e0 la disponibilit\u00e0 di interagire con tutti gli NPC. Tramite delle icone su schermo il giocatore pu\u00f2 decidere con che atteggiamento rispondere alle conversazioni che gli verranno poste, e valutare lo stato d'animo dell'interlocutore per reagire di conseguenza. Ogni azione che verr\u00e0 compiuta, in \"free roaming\" o in missione, vede come oggetto principale le scelte del giocatore. Arthur potr\u00e0 decidere di derubare pescatori e cacciatori, rapinare negozi e passanti, e tendere imboscate a carovane e diligenze. Minacciare altri personaggi pu\u00f2 provocare reazioni aggressive in base alla loro personalit\u00e0, sesso, classe sociale e le situazioni del caso. Nel caso siano di carattere docile essi potranno scegliere di non rischiare la vita, implorarando piet\u00e0 o tentando la fuga alla prima occasione.\nIl sistema d'onore gi\u00e0 introdotto nel primo capitolo fa il suo ritorno, e determiner\u00e0 la percezione che gli abitanti del West avranno sul protagonista. In base all'importanza delle proprie gesta, che esse siano benevole o ostili, la voce si sparger\u00e0 lungo le contee. Se si sceglie di uccidere innocenti e condurre reati a volto scoperto si vivr\u00e0 con la giustizia alle calcagna, gli abitanti riconosceranno Arthur e si comporteranno di conseguenza. Al contrario invece, Arthur potr\u00e0 tentare di condurre una vita nobile e altruista aiutando e ascoltando la popolazione, venendo lodato e ricompensato di tanto in tanto.\nIl mondo di gioco e ci\u00f2 che lo popola \u00e8 completamente dinamico e interattivo. Citt\u00e0 e villaggi potranno subire dei cambiamenti fisionomici nel corso del tempo: si pu\u00f2 assistere al prolungamento di nuove reti ferroviarie, e le cittadine potrebbero espandersi o venire distrutte e ridotte alla miseria, anche in base ai comportamenti dello stesso protagonista.\nFa il suo ritorno anche il sistema di caccia. Arthur pu\u00f2 recarsi nei vari territori della mappa di gioco per cacciarne la selvaggina locale. Gli animali possono essere rivenduti per ricavarne denaro in base alla propria rarit\u00e0 e prelibatezza, oppure per rifornire il cuoco della gang. Cacciare con un arco \u00e8 consigliato per non intaccare la qualit\u00e0 della carne e mantenerne alto il valore commerciale. Nel gioco sono presenti oltre 200 specie animali, tra cui quelle leggendarie, cacciabili grazie a una mappa data da Hosea Matthews. \nNonostante l'era del selvaggio West stia ormai finendo, e per le strade si incomincino a scorgere le prime automobili, il cavallo resta il mezzo di locomozione principale di un fuorilegge. Vi sono numerose razze equine da domare, cavalcare e rivendere. Il protagonista, che pu\u00f2 portare con s\u00e9 un numero limitato di armi e munizioni, pu\u00f2 conservare parte del proprio equipaggiamento in sella alla propria monta. Quest'ultima pu\u00f2 essere richiamata con un fischio, e raggiunger\u00e0 il giocatore esclusivamente se sar\u00e0 lasciata a una distanza tale da udire il padrone che aumenter\u00e0 in base al legame tra il personaggio e l'animale.\nL'attivit\u00e0 principale di ogni banda fuorilegge \u00e8 rapinare le banche e grandi diligenze. Arthur e i suoi organizzeranno vari colpi, e una volta in azione si potr\u00e0 decidere come mettere in atto il piano: si pu\u00f2 scegliere un approccio pi\u00f9 docile e furtivo, seppur dovendo tenere a freno il temperamento dei compagni, oppure aprire il fuoco a tutto spiano e far saltare le casseforti con la dinamite.\nTrama.\nAmbientazione.\nIl mondo di \"Red Dead Redemption 2\" presenta cinque Stati fittizi degli Stati Uniti d'America. Il New Hanover, Ambarino e il Lemoyne sono inediti, mentre il New Austin e il West Elizabeth ritornano da Red Dead Redemption. Questi Stati fioriscono intorno ai fiumi San Luis (la versione fittizia del reale fiume Rio Grande) e Lannahechee e sulle rive del lago Flat Iron. Ambarino, versione fittizia del Colorado e del Wyoming, \u00e8 una zona montuosa e selvaggia, con come cuore la riserva dei nativi americani Wapiti. Il New Hanover (una combinazione degli Stati dell'Oklahoma, dell'Arkansas, del Nebraska, del Kansas, del South Dakota e soprattutto del Wyoming) \u00e8 un'ampia vallata divenuta culla della modernit\u00e0 e dell'industria e dove \u00e8 sorta la piccola citt\u00e0 di allevatori chiamata Valentine. Il Lemoyne, controparte della Louisiana, \u00e8 invece composto da paludi e bayou e al suo interno sorgono le citt\u00e0 di Rhodes e l'ex-colonia francese di Saint Denis, controparte fittizia di New Orleans.\nIl West Elizabeth, che rispecchia gli Stati del Colorado e della California, \u00e8 composto da vaste pianure, dense foreste (sequoia) e dalla citt\u00e0 moderna di Blackwater. Questa regione \u00e8 stata visibilmente espansa e rivisitata rispetto al primo capitolo, introducendo anche la piccola citt\u00e0 di Strawberry. Il New Austin (controparte degli Stati del Texas, Arizona e New Mexico) \u00e8 un'arida regione desertica nella quale sono sorte le citt\u00e0 di Armadillo e Tumbleweed, gi\u00e0 presenti nel primo capitolo. Numerose caratteristiche di questi due Stati sono state riviste per sottolineare il fatto che questo gioco sia ambientato cronologicamente prima rispetto al suo predecessore. Ad esempio, Blackwater \u00e8 ancora in costruzione, Tumbleweed \u00e8 densamente popolata e Armadillo \u00e8 stata semi-abbandonata dopo un'epidemia di colera.\nPersonaggi.\nIl giocatore veste i panni di Arthur Morgan, braccio destro e membro veterano della banda di Van der Linde. Tale banda \u00e8 guidata da Dutch Van der Linde, un uomo carismatico che rivendica le proprie libert\u00e0 personali e si oppone al costante avanzare della civilt\u00e0. La banda include anche il co-fondatore e migliore amico di Dutch, Hosea Matthews, il protagonista di \"Red Dead Redemption\" John Marston, la sua compagna Abigail Roberts, il loro figlio Jack Marston, il pigro Zio, i pistoleri Bill Williamson, Javier Escuella e Micah Bell, il cacciatore Nativo Americano Charles Smith e l'ex-vedova divenuta cacciatrice di taglia Sadie Adler.\nGli atti criminali della banda li portano in conflitto con numerosi nemici, fra i quali il magnate petrolifero Leviticus Cornwall, i cui possedimenti diventeranno il principale bersaglio della banda. Per vendicarsi, l'uomo recluter\u00e0 una squadra di agenti dell'Agenzia Investigativa Pinkerton guidati da Andrew Milton e il suo subordinato Edgar Ross. La banda si imbatter\u00e0 anche nel signore del crimine italiano di Saint Denis Angelo Bronte, nel crudele e controverso governatore dell'isola di Guarma Alberto Fussar e nella nemesi di Dutch, Colm O'Driscoll, leader della banda nemica degli O'Driscoll. Nel corso della storia, la banda arriver\u00e0 a raggirare le due facoltose famiglie dei Gray e dei Braithwaite, le quali si stanno apparentemente contenendo dell'oro risalente ai tempi della guerra civile americana; la banda collaborer\u00e0 con queste famiglie attraverso Leigh Gray, sceriffo di Rhodes, e Catherine Braithwaite, matriarca della famiglia Braithwaite. Verso la fine del gioco, Arthur aiuter\u00e0 anche Pioggia che Cade e Aquila che Vola, rispettivamente padre e figlio appartenenti alla trib\u00f9 di nativi americani Wapiti, presi di mira, sotto ordine di Cornwall, dall'esercito americano guidato dal colonnello Henry Favours.\nTrama.\nPrima parte\nDopo una rapina a un battello fallita nel 1899, la banda di Van der Linde \u00e8 costretta a lasciarsi alle spalle un'ingente somma di denaro e a fuggire da Blackwater. Capendo che ormai l'epoca dei fuorilegge \u00e8 giunta al termine, decide di guadagnare abbastanza denaro da poter sfuggire alla legge e ritirarsi. Dopo aver assaltato un campo degli O'Driscoll, la loro gang rivale, e dopo aver salvato una vedova, Sadie, da questi ultimi, rapinano quindi un treno appartenente al magnate Cornwall, il quale assolda i Pinkerton per dar loro la caccia. La banda inizia quindi a portare a termine numerosi colpi, con Dutch che promette sempre che il successivo sar\u00e0 l'ultimo. Trasferitasi, appena finita la tempesta di neve, in un accampamento vicino Valentine, una cittadina con l'animo ancora del Vecchio West, la banda inizia ad agganciare dei rapporti in citt\u00e0, con Arthur che avr\u00e0 la possibilit\u00e0 di compiere numerosi incontri secondari. In seguito a una sparatoria con gli uomini di Cornwall a Valentine, la banda \u00e8 costretta a trasferirsi nel Lemoyne, iniziando a lavorare simultaneamente per le famiglie dei Gray e dei Braithwaite nella speranza di metterle una contro l'altra. Tuttavia, le due famiglie li tradiscono; i Gray uccidono un membro della banda a Rhodes durante un'imboscata, mentre i Braithwaite rapiscono Jack, il figlio di John, e lo rivendono ad Angelo Bronte, un mafioso italo-americano abitante di Saint Denis, una citt\u00e0 industriale, l'insediamento pi\u00f9 grande dell'intera saga. La banda si vendica quindi obliterando entrambe le famiglie per poi raggiungere Saint Denis e recuperare Jack da Bronte, il quale si mostra amichevole e d\u00e0 alla banda una soffiata per una rapina fruttuosa, la quale si rivela per\u00f2 essere una trappola. Per vendicarsi, Dutch rapisce Bronte e lo d\u00e0 in pasto agli alligatori, lasciando scioccato il resto della banda. Da tener nota il fatto che durante la rapina-trappola consigliata da Bronte, Dutch sbatter\u00e0 violentemente la testa e da quel momento il suo comportamento cambier\u00e0 radicalmente. \nLa banda rapina quindi la banca di Saint Denis, con il colpo che per\u00f2 va male e che porta alla morte di Hosea e di Lenny e all'arresto di John, cosa che porter\u00e0 Dutch a pensare che lui possa aver fatto una soffiata alla polizia di Saint Denis. Dutch, Arthur, Bill, Javier e Micah fuggono dalla citt\u00e0 su di una barca diretta a Cuba con l'intenzione di tornare una volta che la situazione sar\u00e0 tornata sotto controllo. Una tempesta tropicale affonda per\u00f2 l'imbarcazione, con gli uomini che si ritrovano spiaggiati sull'isola di Guarma, dove vengono coinvolti in una guerra civile tra Fussar, dispotico governatore e proprietario delle piantagioni di zucchero dell'isola, e la popolazione locale schiavizzata. Dopo aver aiutato i rivoluzionari a uccidere il tiranno, il gruppo riesce a ritornare negli Stati Uniti e a riunirsi con il resto della banda.\nDutch \u00e8 a questo punto ormai ossessionato dall'idea di un ultimo colpo e inizia a dubitare della lealt\u00e0 di Arthur quando questi e Sadie fanno evadere John dal penitenziario prima di quanto lui avesse previsto, nominando quindi Micah, odiato da Arthur, suo braccio destro al posto dello stesso Arthur. Quest'ultimo capisce che Dutch \u00e8 cambiato radicalmente, addirittura abbandonando i suoi ideali di un tempo, quando uccide a sangue freddo e senza apparente motivo Cornwall a Van Horn. Arthur si trova poi davanti a un bivio quando gli viene diagnosticata la tubercolosi, che lo porter\u00e0 molto presto alla morte. Arthur riflette quindi sulle proprie azioni e pensa a come proteggere la banda anche dopo la propria morte, intimando a John di fuggire con Abigail e Jack per potersi costruire un futuro e, ignorando apertamente gli ordini di Dutch, va ad aiutare insieme a Charles i Nativi locali, impegnati nella lotta contro i militari che li opprimono. Dopo un assalto dei Pinkerton al nascondiglio, Dutch si convince che uno dei membri della banda stia lavorando come informatore. Numerosi membri della banda perdono quindi fiducia in Dutch e lo abbandonano, mentre lui e Micah pianificano un'ultima rapina a un treno trasportante delle paghe dell'esercito.\nArthur perde completamente la fiducia in Dutch quando, durante quest'ultima rapina, questi lascia John a morire e si rifiuta di salvare Abigail, catturata dai Pinkerton. Arthur e Sadie vanno quindi da soli a salvare Abigail; durante lo stallo che ne segue, Milton rivela che Micah ha lavorato come informatore per i Pinkerton da quando la banda \u00e8 tornata da Guarma, venendo poi ucciso da Abigail. Dopo aver messo le due donne in salvo, Arthur ritorna all'accampamento e accusa apertamente Micah di averli traditi. Dutch, Bill, Javier e Micah si rivoltano quindi contro Arthur (il quale \u00e8 stato intanto raggiunto da John, che si \u00e8 salvato), ma vengono interrotti dai Pinkerton. Il giocatore pu\u00f2 quindi scegliere se aiutare John a mettersi in salvo rallentando i Pinkerton oppure se tornare all'accampamento per recuperare il denaro. Qui si prospettano quattro finali, che cambiano in base alla scelta del giocatore e al l'onore del protagonista. Qualunque sia stata la decisione presa, Micah sorprende Arthur e i due combattono fino a quando non vengono interrotti da Dutch; quest'ultimo, vedendo quelle che un tempo erano le due persone di cui si fidava di pi\u00f9 tentare di uccidersi l'un l'altra, se ne va senza dire una parola. A questo punto, Arthur pu\u00f2 soccombere alla tubercolosi in pace (se l'onore \u00e8 alto) oppure venire ucciso da Micah (se l'onore \u00e8 basso). In ogni caso, con il suo ultimo atto, Arthur Morgan ha ottenuto la sua redenzione a costo della vita, garantendo per\u00f2 a John e alla sua famiglia un futuro.\nEpilogo\nOtto anni dopo, nel 1907, John e la sua famiglia stanno cercando di condurre una vita onesta. Riescono a trovare un impiego nel Ranch Poghorn, dove per\u00f2 John \u00e8 costretto a rimettere mano alle armi per respingere un gruppo di banditi che minacciavano la sua nuova casa. Convinta che John non sia capace di lasciarsi alle spalle la sua vecchia vita, Abigail lo abbandona insieme a Jack. John si rimbocca quindi le maniche e chiede un prestito alla banca di Blackwater per acquistare del terreno sul quale poi sorger\u00e0 un ranch, che costruir\u00e0 con l'aiuto di Zio, reincontrato a Blackwater, Charles, rivisto a Saint Denis, e Sadie, con quest'ultima che lo convincer\u00e0 ad accettare alcune taglie insieme a lei per ripagare il debito alla banca. Al ritorno di Abigail, i due si riconciliano e John le chiede di sposarsi ufficialmente. Poco tempo dopo, il gruppo viene a sapere che Micah \u00e8 ancora vivo e ha formato una propria banda. John, Sadie e Charles attaccano quindi il suo nascondiglio sulle montagne e uccidono tutti i suoi uomini, imbattendosi per\u00f2 in Dutch. Dopo un intenso stallo, Dutch spara a Micah nel petto e permette a John di finirlo, andandosene poi senza proferire parola e lasciando volutamente alle proprie spalle tutto il denaro di Blackwater pi\u00f9 i risparmi della banda, che John user\u00e0 per ripagare il proprio debito con la banca e condivider\u00e0 con Charles e Sadie. John sposa ufficialmente Abigail e i due iniziano la loro nuova vita insieme a Jack e Zio, congedandosi da Charles e Sadie, i quali vanno ognuno per la sua strada.\nL'ultima scena del gioco mostra l'agente Edgar Ross, ora membro del Bureau of Investigation, che osserva da lontano il ranch di John insieme all'agente Archer Fordham, anticipando gli eventi di \"Red Dead Redemption\".\nSviluppo.\nI lavori preliminari di \"Red Dead Redemption 2\" sono iniziati durante lo sviluppo del gioco originale, Red Dead Redemption (2010), anche se la produzione principale non ha avuto luogo fino a dopo il rilascio del gioco nel maggio 2010. Rockstar San Diego, lo studio dietro il gioco originale, ha avuto un profilo grezzo del gioco a met\u00e0 del 2011, e a fine 2012, sono stati completati gli script del gioco. Quando Rockstar Games ha capito che un solo gruppo non bastava per portare avanti lo sviluppo, ha co-optato tutti i suoi studi in una grande squadra per facilitare lo sviluppo tra 1.600 persone; un totale di circa 2.000 persone. Il gruppo viene poi battezzato Rockstar Studios. Le stime degli analisti piazzano il budget combinato e il budget di sviluppo del gioco tra 370 milioni di dollari USA e 540 milioni di dollari USA, che lo renderebbe uno dei videogiochi pi\u00f9 costosi da sviluppare.\nRockstar Games ha annunciato ufficialmente \"Red Dead Redemption 2\" il 18 ottobre 2016. Il primo trailer \u00e8 stato distribuito il 20 ottobre, mostrando l'ambientazione e la qualit\u00e0 grafica del titolo. Nei due giorni precedenti all'annuncio, la compagnia ha utilizzato i suoi profili social per rivelare alcune immagini con colori e temi di \"Red Dead Redemption\", facendo intuire al pubblico e alla stampa che fossero legate a un probabile seguito. Le sole immagini hanno fatto salire il valore della azioni in borsa del distributore di Rockstar, Take Two Interactive, del 5,7%. Dopo aver annunciato che il gioco verr\u00e0 pubblicato solo su PlayStation 4 e Xbox One, una petizione \u00e8 stata aperta dai fan per chiedere a Rockstar la pubblicazione del gioco anche su PC.\nNell'aprile 2016 un leak sul sito \"NeoGaf,\" poi confermato come veritiero il 20 ottobre 2016 dalle fonti della rivista americana \"Techradar\", mostra l'intera mappa di gioco in un bozzetto artistico di Rockstar. La mappa, di proporzioni enormemente maggiori rispetto a quella del gioco precedente, comprende inoltre tutte le regioni di \"Red Dead Redemption\", praterie, deserti, aree montuose, fiumi, laghi e un'area industrializzata che comprender\u00e0 la probabile rappresentazione di New Orleans, sulla mappa nominata Saint Denis.\nUn secondo trailer \u00e8 stato pubblicato da Rockstar Games il 28 settembre 2017, in esso viene rivelato il protagonista del gioco, Arthur Morgan, oltre a svariate sequenze che mostrano la variet\u00e0 e la vastit\u00e0 dell'ambientazione di gioco e ci\u00f2 che la popola.\nIl 20 ottobre 2016 Sony Interactive annuncia una partnership con Rockstar Games, che garantir\u00e0 agli utenti PlayStation l'accesso a diversi contenuti multiplayer prima della controparte Xbox. Per contro, la versione Xbox One X girer\u00e0 in versione \"enhanced\" con grafiche 4K, HDR e texture avanzate.\nIl rinvio del lancio del gioco \u00e8 stato ufficializzato tramite social media da parte di Rockstar Games il 22 maggio 2017, traslando cos\u00ec la data prevista per l'uscita del titolo dall'autunno 2017 alla primavera del 2018. Il 1\u00ba febbraio 2018 Rockstar Games annuncia il rinvio ulteriore della data di lancio al 26 ottobre 2018 Il terzo trailer del gioco esce il 2 maggio 2018; al suo interno viene svelata la presenza di un giovane John Marston, protagonista del primo titolo, nel momento in cui viene ferito al volto e abbandonato dalla propria gang. Il 3 maggio, giorno successivo alla pubblicazione del terzo trailer ufficiale, alcune testate specializzate hanno rivelato in esclusiva numerosi dettagli riguardo al gameplay del titolo, dopo aver assistito a diverse demo negli studi di Rockstar North.\nIl 4 giugno Rockstar Games presenta i bonus di prenotazione del gioco e le edizioni limitate (Special Edition e Ultimate Edition), in pi\u00f9 anche la \"Collector's Box\" (la Collector's Edition) che per\u00f2 non include il gioco. L'8 agosto Rockstar Games ha annunciato il primo trailer di gameplay del gioco, poi pubblicato il giorno seguente alle ore 17.00 italiane. Il 1\u00ba ottobre Rockstar Games pubblica il secondo trailer di gameplay di gioco, dove vengono mostrate le funzionalit\u00e0 cooperative della banda di fuorilegge di Arthur Morgan e le varie attivit\u00e0 disponibili nel mondo di gioco.\nIl 18 ottobre Rockstar Games pubblica il trailer ufficiale di lancio del gioco, e il 19 ottobre (a una settimana esatta dal lancio) parte la possibilit\u00e0 di scaricare (non ancora giocare) il gioco in edizione digitale, permettendo quindi con largo anticipo il download degli oltre 80 GB necessari in modo da permettere anche agli utenti con connessioni pi\u00f9 lente di terminare il download in tempo per il lancio ufficiale (previsto il successivo 26 ottobre).\nIl 17 ottobre 2019 Rockstar Games annuncia il trailer della versione PC, che supporter\u00e0 un frame-rate pi\u00f9 elevato.\nL'edizione fisica del gioco (sia per Xbox One sia per PlayStation 4) contiene due dischi, di cui uno serve unicamente al momento dell'installazione. Si tratta del primo titolo di questa generazione a essere distribuito su pi\u00f9 di un disco ottico.\nInfine, \"Red Dead Redemption 2\" \u00e8 stato in sviluppo per ben 8 anni e ci\u00f2 lo rende uno dei pi\u00f9 grandi progetti videoludici mai realizzati nell'intera storia.\nRed Dead Online.\nIl 27 novembre 2018 viene pubblicata la beta della componente multiplayer del titolo (\"Red Dead Online Beta\"). Tale componente \u00e8 uscita ufficialmente dalla versione beta il 14 maggio 2019, venendo chiamata ufficialmente \"Red Dead Online\". Ambientata prima degli eventi di \"Red Dead Redemption II\", in tale modalit\u00e0 si incontreranno alcuni dei personaggi gi\u00e0 presenti nella storia, tra cui Sean Macguire, Joe, Josiah Trelawny e Sadie Adler. La modalit\u00e0 ha avuto vari aggiornamenti per migliorarne la stabilit\u00e0 e varie patch per aggiungerne contenuti. A dicembre 2020 diventa un gioco \"stand alone\" scaricabile, senza dover possedere necessariamente \"Red Dead Redemption II\", tramite download dalle varie piattaforme di gaming (PlayStation Store, Microsoft Store, Rockstar Games Launcher, Epic Games Store e Steam).\nVendite.\n\"Red Dead Redemption 2\" ha avuto il primo weekend di maggior successo commerciale in tutta la storia dell'intrattenimento, con un guadagno di oltre 725 milioni di dollari americani in soli 3 giorni, e oltre 17 milioni di copie vendute nelle prime 2 settimane di commercializzazione, superando pertanto, in appena 14 giorni, il numero totale delle copie vendute del suo predecessore \"Red Dead Redemption\" (2010), fermo a \"sole\" 15 milioni di copie vendute. Inoltre, \"Red Dead Redemption 2\" \u00e8 stato l'articolo pi\u00f9 venduto in assoluto nei primi 3 giorni di commercializzazione su PlayStation Network. Il gioco ha raggiunto quota 24 milioni di copie vendute nel maggio 2019 e 29 milioni al febbraio 2020.\nAccoglienza.\nCome il precedente capitolo, \"Red Dead Redemption II\" \u00e8 stato un successo commerciale, ottenendo il plauso della critica e il favore del pubblico. Molti hanno apprezzato il gioco per l'ambientazione curata nei dettagli, per il comparto tecnico relativamente avanzato, per la variet\u00e0 di missioni, per il minuzioso realismo che molte meccaniche del videogame presentano e soprattutto per il suo protagonista Arthur Morgan che \u00e8 considerato uno dei migliori personaggi videoludici della storia.\nRockstar ha annunciato che \"Red Dead Redemption II\" \u00e8 il gioco che ha venduto di pi\u00f9 nei primi tre giorni dall'uscita, con un incasso di 725 milioni di dollari."}
{"id": "6125625", "revid": "767487", "url": "https://it.wikipedia.org/wiki?curid=6125625", "title": "Croce di Monte Rotondo", "text": "Croce di Monte rotondo \u00e8 il nome attribuito all'anticima ovest del massiccio di Monte Rotondo, di 1926 metri di altezza.\nLa cima \u00e8 caratterizzata dalla presenza di una grande croce metallica visibile dalle vallate sottostanti ed \u00e8 facilmente raggiungibile dalla strada sterrata che va da Casali di Ussita al rifugio del Fargno.\nMorfologia.\nSituata lungo il crinale che dal Monte Rotondo si diparte verso occidente, fa da spartiacque tra la testata della valle del Rio Sacro a nord e della valle dell'Ussita a sud.\nVerso nord la cima \u00e8 collegata con il Monte Val di Fibbia, ultima cima settentrionale di questa propaggine della catena dei Sibillini.\nVegetazione.\nLa vegetazione \u00e8 quella tipica del pascolo di alta montagna dell'Appennino centrale, con qualche sporadica conifera localizzata intorno ai 1800 metri."}
{"id": "6125629", "revid": "1494169", "url": "https://it.wikipedia.org/wiki?curid=6125629", "title": "A Distant Shore", "text": ""}
{"id": "6125631", "revid": "33689", "url": "https://it.wikipedia.org/wiki?curid=6125631", "title": "Blended Family", "text": ""}
{"id": "6125634", "revid": "287204", "url": "https://it.wikipedia.org/wiki?curid=6125634", "title": "Opere perdute di Amburgo", "text": "Le opere perdute di Amburgo sono dei componimenti di Georg Friedrich H\u00e4ndel.\nNel 1703 il diciottenne compositore si stabil\u00ec ad Amburgo, in Germania, dove rimase fino al 1706. In questo periodo compose quattro opere, solo la prima delle quali, \"Almira\", \u00e8 sopravvissuta pi\u00f9 o meno intatta. Delle altre tre, la musica di \"Nero\" \u00e8 persa, mentre sono sopravvissuti solo brevi estratti orchestrali da \"Florindo\" e \"Daphne\".\nH\u00e4ndel nacque e crebbe ad Halle, dove ricevette la sua prima educazione musicale e divenne un organista esperto. Ad Amburgo ottenne lavoro come violinista all'Oper am G\u00e4nsemarkt, famoso teatro lirico della citt\u00e0. Qui impar\u00f2 i rudimenti della composizione dell'opera, in particolare sotto l'influenza di Reinhard Keiser, direttore musicale del teatro e Johann Mattheson, il suo supervisore dei cantanti. Il G\u00e4nsemarkt era in gran parte dedicato alle composizioni di Keiser; la sua temporanea assenza nel 1704 diede a H\u00e4ndel la sua opportunit\u00e0 e in rapida successione egli scrisse \"Almira\" e \"Nero\", utilizzando i libretti di Friedrich Christian Feustking. \"Almira\" ebbe successo, \"Nero\" meno cos\u00ec non fu mai eseguita dopo la sua serie iniziale di tre spettacoli. Le ultime opere finali di H\u00e4ndel ad Amburgo, \"Florindo\" e \"Daphne\", su libretti di Heinrich Hinsch e in origine concepite come grandi entit\u00e0 singole, non furono eseguite al G\u00e4nsemarkt prima che H\u00e4ndel ebbe lasciato Amburgo per recarsi in Italia nel 1706.\nNon \u00e8 stata trovata nessuna musica che possa essere fatta risalire in modo certo a \"Nero\", anche se gli studiosi di H\u00e4ndel hanno ipotizzato che alcuni frammenti di Nero potrebbero essere stati utilizzati in opere successive, in particolare in \"Agrippina\" che ha una trama correlata e alcuni personaggi in comune. Si sono salvati frammenti di musica da \"Florindo\" e \"Daphne\", anche se senza le parti vocali e alcuni di questi elementi sono stati incorporati in una suite orchestrale registrata per la prima volta nel 2012.\nContesto.\nHalle.\nGeorg Friedrich H\u00e4ndel nacque il 23 febbraio 1685 nella citt\u00e0 tedesca di Halle. Non \u00e8 chiaro quale formazione musicale iniziale abbia ricevuto; suo padre, Georg H\u00e4ndel, non era un amante della musica, e in un primo momento non apprezz\u00f2 o incoraggi\u00f2 i talenti precoci del figlio. Tuttavia all'et\u00e0 di dieci anni H\u00e4ndel era diventato un organista esperto; il suo modo di suonare nella cappella reale di Wei\u00dfenfels, dove il fratellastro Karl era al servizio del duca di Duca di Sassonia-Weissenfels, colp\u00ec il duca, che convinse H\u00e4ndel padre che il ragazzo avrebbe dovuto avere una corretta educazione musicale. Di conseguenza H\u00e4ndel inizi\u00f2 lo studio regolare sotto Friedrich Zachow, organista della chiesa luterana a Halle.\nIl biografo di H\u00e4ndel Jonathan Keates scrive che: \"Da [Zachow] H\u00e4ndel impar\u00f2 non solo una grande lezione circa la linea e la forma di un'aria, sulle forti, avventurose linee di basso e una scrittura corale solida, ma anche di quelle prelibatezze della colorazione strumentale che in seguito perfezion\u00f2 nel suo stile\". Lo sviluppo musicale di H\u00e4ndel benefici\u00f2 anche di un'amicizia precoce e duratura con Georg Philipp Telemann, che conobbe nel 1700. Nel febbraio 1702 H\u00e4ndel si iscrisse presso l'Universit\u00e0 di Halle, forse con l'intenzione di studiare legge. Nel mese di marzo prese il posto di organista nella cattedrale calvinista di Halle (Domkirche), una carica di prestigio per una persona cos\u00ec giovane e indicativa della sua crescente reputazione musicale in citt\u00e0.\nA un certo momento, forse verso la fine del 1702 o all'inizio del 1703, H\u00e4ndel visit\u00f2 Berlino, dove il padre aveva ottenuto un posto prestigioso come medico dell'Elettore di Sassonia che, nel 1701, era divenuto il re di Prussia Federico I. A Berlino H\u00e4ndel per la prima volta speriment\u00f2 l'opera italiana e potrebbe aver incontrato i compositori italiani Giovanni Bononcini e Attilio Ariosti, che scrivevano opere per la corte di Federico. Il re aveva sentito parlare delle capacit\u00e0 di H\u00e4ndel e lo voleva formare come futuro compositore di corte, ma gli orizzonti di H\u00e4ndel erano stati ampliati dal suo soggiorno a Berlino ed egli andava sviluppando idee sue per il proprio avvenire. Declin\u00f2 l'offerta del re e torn\u00f2 a Halle per adempiere il contratto del suo anno al Domkirche. Con poche prospettive di carriera disponibili nella sua citt\u00e0 natale, H\u00e4ndel avrebbe voluto andare in Italia, ma si rese conto che questo non era ancora possibile, dal momento che gli mancavano sia il denaro che i contatti. Invece a met\u00e0 del 1703 lasci\u00f2 Halle per Amburgo, una citt\u00e0 libera e fiorente che ospitava il teatro d'opera pi\u00f9 importante nel nord della Germania.\nAmburgo.\nL'Opera di G\u00e4nsemarkt.\nL'Opera di Amburgo, nota come Oper am G\u00e4nsemarkt, fu il primo teatro d'opera pubblico a essere costruito fuori d'Italia. Nato da un'idea del duca esiliato di Schleswig-Gottorf e del suo maestro di cappella, Johann Theile, fu progettato da Girolamo Sartorio, che lo progett\u00f2 sul modello del Teatro Santi Giovanni e Paolo a Venezia. La sua costruzione fu ostacolata dalla gerarchia del clero e della cattedrale, ma sostenuta con entusiasmo dalle autorit\u00e0 comunali della citt\u00e0. Costruito nel 1677 in modo sontuoso, con una capacit\u00e0 dichiarata di 2.000 posti, vantava un palcoscenico eccezionalmente profondo ed era, secondo gli studiosi di H\u00e4ndel Winton Dean e John Merrill Knapp, uno dei teatri pi\u00f9 attrezzati del suo tempo.\nDean e Knapp scrivono che la storia del teatro fu \"animata e avvelenata da un vortice di polemiche, perseguite con opuscoli, manifesti, sermoni e prefazioni a libretti... e da crisi finanziarie che persistettero sempre, a intermittenza, durante i sessant'anni della sua esistenza\". Una preponderanza di opere ispirate alla Bibbia nei primissimi anni fu presto sostituita da una serie di temi pi\u00f9 laici, spesso tratti dalla storia romana e dal mito, o da eventi recenti come la Battaglia di Vienna del 1683. Gli spettacoli tendevano ad essere piuttosto lunghi, spesso con una durata superiore alle sei ore. Il diciottenne H\u00e4ndel entr\u00f2 in questo ambiente frenetico a met\u00e0 del 1703, a prendere un posto nell'orchestra del teatro come secondo violino del \"ripieno\" (ensemble).\nKeiser e Mattheson.\nH\u00e4ndel entr\u00f2 nel teatro dell'opera di Amburgo quando questo stava vivendo un periodo di notevole successo artistico. Questa fioritura era seguita l'arrivo di Reinhard Keiser, che era diventato direttore musicale al G\u00e4nsemarkt intorno al 1697 e nel 1703 giunse Johann Kusser come direttore del teatro. Nato nel 1674, Keiser aveva studiato sotto Johann Schelle e probabilmente Johann Kuhnau alla Thomasschule di Lipsia. Nel 1694 fu assunto come compositore di corte a Brunswick, dove in tre anni compose sette opere, almeno una delle quali (\"Mahumeth\") fu rappresentata ad Amburgo. Secondo il biografo di H\u00e4ndel Donald Burrows, Keiser era un buon giudice del gusto popolare, con un talento per scrivere arie in stile italiano. Tra il 1697 e il 1703, prima dell'arrivo di H\u00e4ndel, circa una dozzina di opere di Keiser erano state messe in scena al G\u00e4nsemarkt. Nonostante i suoi successi sul palco, Keiser era un direttore generale inaffidabile, con gusti privati costosi e poco acume finanziario, spesso in conflitto con i suoi creditori.\n\u00c8 possibile che Keiser, che aveva collegamenti nella zona di Halle, avesse sentito parlare di H\u00e4ndel e fu questo fu senza dubbio determinante nel garantire il posto di quest'ultimo in orchestra a G\u00e4nsemarkt; certamente ebbe una notevole influenza sul giovane nei tre anni che H\u00e4ndel trascorse ad Amburgo. Un altro importante collega di G\u00e4nsemarkt era il compositore di casa e cantante Johann Mattheson, che not\u00f2 i rapidi progressi di H\u00e4ndel in orchestra dalla posizione arretrata di secondo violino a clavicembalo solista, un ruolo in cui, disse Mattheson \"si mostrava un uomo, una cosa cui nessuno aveva prima sospettato, in grado di fare da solo\"., posto che trov\u00f2 con ogni probabilit\u00e0 attraverso Johann Mattheson, incontrato il 9 luglio \"davanti all'organo\" della Chiesa di Santa Maria Maddalena. Quest'ultimo era di quattro anni pi\u00f9 vecchio di Handel, ma era gi\u00e0 un musicista famoso, entrato al Teatro dell'opera di Amburgo come cantante all'et\u00e0 di quindici anni. Mattheson era meno complimentoso sui primi sforzi di H\u00e4ndel nella composizione: \"Ha composto arie veramente molto, molto lunghe, e cantate davvero interminabili\", prima, a quanto pare, \"che lo studio profondo dell'opera lirica... lo dirigesse su forme diverse\".\nStrinsero \"amicizia\" e Mattheson, lo introdusse a tutti i circoli che contano ad Amburgo, e come precettore presso l'ambasciatore inglese.\n\"Almira\".\nNel 1704 Keiser lasci\u00f2 temporaneamente Amburgo, per salvarsi dai suoi creditori, nella vicina Weissenfels. Prese con s\u00e9 il suo asino e la sua composizione pi\u00f9 recente, l'opera \"Almira\", basata su un libretto di Friedrich Christian Feustking, negando cos\u00ec questo lavoro al G\u00e4nsemarkt; Keiser la rappresent\u00f2 a Weissenfels nel luglio del 1704. In tali circostanze, la gestione temporanea and\u00f2 al diciannovenne H\u00e4ndel che richiese un adattamento nuovo del libretto di Feustking. H\u00e4ndel scrisse l'opera; la sua versione di \"Almira\" fu data la prima volta al G\u00e4nsemarkt l'8 gennaio 1705, e fu eseguita 20 volte, un notevole successo.\nLa trama del racconto sembra abbia avuto origine dall'opera di Giuseppe Boniventi, \"L'Almira\", su libretto di Giulio Pancieri, eseguita a Venezia nel 1691. La storia relativamente leggera, tipica delle convenzioni drammatiche del XVII secolo, \u00e8 raccontata in tre atti e riporta le macchinazioni che circondano l'amore segreto della regina Almira, appena incoronata, per il suo segretario, Fernando, in contrasto all'ultimo desiderio di suo padre morente, di sposare qualcuno della famiglia del suo tutore Consalvo. Keates scrive del lavoro: \"Il tutto appartiene molto al suo mondo barocco veneziano... piena di intrighi, intrecciata con la commedia e la danza.\" Queste caratteristiche, oltre alla miscela di lingue tra italiano e tedesco, ricorrono spesso nei lavori successivi di H\u00e4ndel. La musica, che \u00e8 stata conservata in gran parte attraverso la strumentazione per la direzione, preparata da Telemann, riflette il debito di H\u00e4ndel nei confronti di Keiser e visualizza una variet\u00e0 di tradizioni: un'ouverture in stile francese, l'orchestrazione con influenze tedesche e la scrittura vocale all'italiana. Dean e Knapp riassumono lo spartito come \"molto irregolare quanto a stile, qualit\u00e0 e tecnica, con abbondanti promesse, ma realizzato solo a tratti\".\nSi tratta di un lavoro ibrido sull'esempio di ci\u00f2 che viene fatto ad Amburgo: Overture in francese, libretto in tedesco, arie in tedesco o italiano, macchinari, danza, presenza di un personaggio nella parte del giullare; la musica di Handel, forse aiutato da Mattheson, gli assicur\u00f2 un notevole successo (pi\u00f9 di venti repliche) e la gelosia di Keiser. non and\u00f2 in questo modo per la seconda opera, \"Nero\", presentata il 25 febbraio 1705, che ottenne solamente due o tre spettacoli (il cui libretto \u00e8 andato perduto). Keiser risponde a Handel dalla composizione di due opere simili nello stile: \"Almira\", e \"Octavia\".\nLe relazioni conflittuali con Keiser, la difficile situazione dell'opera, a causa della sua direzione disordinata e il fallimento di \"Nero\" svolsero un ruolo importante nella decisione che Handel prese di partire per l'Italia, su consiglio di Gian Gastone de' Medici, il futuro Granduca di Toscana, incontrato ad Amburgo (o forse era suo fratello maggiore Ferdinando). Prima di partire, compose un'ultima opera, \"Florindo\", la cui musica \u00e8 quasi interamente perduta, e che \u00e8 rappresentata nel 1708 dopo la sua partenza, opera divisa in due parti (\"Florindo\", e \"Daphne\") a causa della sua lunghezza eccessiva.\nLavori perduti.\n\"Nero\".\nGenerale.\nIl successo di Almira spinse la gestione del G\u00e4nsemarkt a far seguire quasi immediatamente un secondo adattamento di H\u00e4ndel, \"Die durch Blut und Mord erlangete Lieb; ovvero, Nero\" (\"L'amore ottenuto attraverso il sangue e l'omicidio, ovvero, Nero\") generalmente noto come Nero, ancora su libretto di Feustking. Il libretto \u00e8 sopravvissuto intatto, ma la musica \u00e8 andata del tutto persa. Dean e Knapp scrivono che una copia della partitura manoscritta di H\u00e4ndel era tenuta nella biblioteca dell'impresario di Amburgo J.C. Westphal fino al 1830, quando fu venduta e da allora in poi \u00e8 scomparsa. L'intera opera comprende 20 insiemi e 57 arie.\nLibretto.\nIl libretto di Feustking \u00e8 scritto interamente in tedesco, le sue fonti probabili sono le antiche storie di Tacito e Svetonio. Il testo \u00e8 stato molto criticato per la sua scarsa qualit\u00e0; Friedrich Chrysander scrisse: \"Non c'\u00e8 spirito nel versi e d\u00e0 un po' fastidio adattare questa roba per la musica\". Un critico posteriore, Paul Henry Lang, cita la \"qualit\u00e0 miserabile\" del libretto come il motivo principale per il fallimento dell'opera. Dean e Knapp suggeriscono che la colpa principale \u00e8 del fatto che Feustking fatalmente complica la storia principale in modo eccessivo, inserendo sotto-trame, personaggi extra non necessari e \"tutti i dispositivi conosciuti in magazzino del repertorio operistico\". Questi inserimenti sono travestimenti, identit\u00e0 sbagliate, un filosofo ridicolizzato, un servo comico e una commedia nella commedia. Molti dei personaggi sono storici, tra cui Nerone, Ottavia, Poppea, la madre di Nerone Agrippina ed il filosofo Seneca. Molti di questi appaiono in seguito (1709), nell'opera di H\u00e4ndel \"Agrippina\". Un'altra figura della vita reale che appare in \"Nero\" \u00e8 Aniceto, che storicamente si ritiene avesse ucciso Agrippina per conto di Nerone. Descritto nel libretto come \"des Kaysers Mignon oder Liebling\" ( \"il piccolo dell'imperatore\", oppure \"cara\"), Aniceto \u00e8 il solo carattere operistico apertamente gay di H\u00e4ndel.\nPersonaggi.\nCome elencati e descritti in Burrows, \"et al.\": \"Georg Friedrich H\u00e4ndel: Volume 1, 1609\u20131725: Collected Documents\" (2011).\nTrama.\nLa storia principale, raccontata in tre atti, segue grosso modo quella del libretto di Busenello per l'opera \"L'incoronazione di Poppea\" di Monteverdi del 1642. Essa racconta di varie trame di Nerone per sostituire la sua attuale regina Ottavia con la sua amante Poppea, contro le sollecitazioni della madre Agrippina e del filosofo Seneca. Una sotto trama introduce Tiridate, principe ereditario di Armenia, un'altra figura storica che, nell'opera, \u00e8 promesso sposo di una Cassandra inventata, ma sta segretamente corteggiando Poppea in rivalit\u00e0 con l'imperatore. Ottavia e Cassandra si danno l'un l'altra sostegno reciproco nelle loro difficolt\u00e0, mentre Agrippina si allea con Ottavia e riesce a scampare alla morte da un pezzo di muro che cade. A sua volta, lei cerca senza successo di convincere Seneca di uccidere Nerone. Come uno stratagemma per garantire l'amore di Tiridate, Cassandra si traveste e lo informa della sua morte, notizia che lo sconvolge temporaneamente. Aniceto complica ulteriormente le cose innamorandosi di Ottavia. Quando questi succedono questi eventi, il servo Graptus fornisce un beffardo, commento ironico. La commedia di Nerone, \"Il giudizio di Paride\" e una rappresentazione dell'incendio di Roma occupano gran parte del terzo atto. Dopo tutte queste divagazioni l'opera si conclude con la messa al bando di Ottavia, l'incarcerazione di Agrippina, il ritorno in s\u00e9 di Tiridate, quando scopre che Cassandra \u00e8 viva e una doppia incoronazione gioiosa e trionfante: Nerone e Poppea, e Tiridate e Cassandra.\nStoria delle esecuzioni.\n\"Nero\" and\u00f2 in scena il 25 febbraio 1705, con Mattheson nel ruolo del protagonista. La sua messa in scena cos\u00ec vicina all'esecuzione di \"Almira\" indica che probabilmente era stata composta, in tutto o in parte, nel 1704. Non ci sono rimasti resoconti dell'accoglienza da parte del pubblico, ma \u00e8 chiaramente dimostrato che fu meno riuscita rispetto alla precedente, rappresentata per soli tre spettacoli prima della chiusura del teatro per la stagione quaresimale. Quando il G\u00e4nsemarkt riapr\u00ec, l'opera non fu ripresa, e non fu mai pi\u00f9 eseguita di nuovo.\nMusica.\nAnche se non esiste una musica che possa essere identificata con certezza con quella di \"Nero\", vi \u00e8 la possibilit\u00e0 che parte di essa potrebbe essere stata utilizzata in opere successive. John E. Sawyer, nella sua analisi di \"Agrippina\", rivela che questo lavoro, composto cinque anni dopo \"Nero\" con personaggi simili, \"contiene la pi\u00f9 alta percentuale di materiale preso in prestito da una delle grandi opere drammatiche del compositore\" e Dean e Knapp cercano di capire se incorpora anche prestiti da \"Nero\". Secondo lo studioso di H\u00c8ndel Charles Cudworth, la suite di danze che segue l'ouverture all'opera di H\u00e4ndel \"Rodrigo\" del 1707 (la sua prima dopo aver lasciato Amburgo), potrebbe benissimo avere iniziato come musica per balletto in \"Nero\" o in un'altra delle opere di Amburgo perse. Il musicologo Bernd Baselt ha sollevato la possibilit\u00e0 che la Suite in Sol minore per clavicembalo di H\u00e4ndel, HWV 453, possa essere un arrangiamento dell'ouverture di \"Nero\". Una versione di questa suite, ricostruita per orchestra da Peter Holman, \u00e8 compresa in una selezione della musica di Amburgo di H\u00e4ndel, edita dalla Hyperion Records nel gennaio 2012.\n\"Florindo\" e \"Daphne\".\nGenerale.\nDopo la sua chiusura all'inizio della Quaresima del 1705, il G\u00e4nsemarkt non riapr\u00ec fino ad agosto, quando ormai Keiser era tornato da Weissenfels per mettere in scena la sua opera \"Ottavia\". Da questo punto, il rapporto regolare di H\u00e4ndel con il teatro sembra essere diminuito. Anche se rimase ad Amburgo per un ulteriore anno, la sua principale fonte di reddito proveniva dalle lezioni private, che economizzava per la sua visita a lungo desiderata in l'Italia. Egli tuttavia accett\u00f2 una commissione dal G\u00e4nsemarkt per comporre un adattamento per una grande opera basata sul mito greco di Apollo e Dafne. Con la sua trama sconnessa ed un assortimento di danze e altri pezzi, quasi 100 numeri musicali in tutto il lavoro, fu alla fine divisa in due opere distinte, per le essere eseguita in due serate successive. Alle due parti furono dati i nomi ufficiali \"Der begl\u00fcckte Florindo\" (\"Il felice Florindo\") e \"Die verwandelte Daphne\" (\"La metamorfosi di Daphne\"), ma sono generalmente noti come \"Florindo\" e \"Dafne\". Non si sa quando H\u00e4ndel abbia scritto la musica. Egli pu\u00f2 averla completata nel 1705-1706, mentre era ancora ad Amburgo, o potrebbe essere stato composta in Italia dopo il suo arrivo l\u00ec nella seconda parte del 1706.\nLibretto.\nIl testo \u00e8 di Heinrich (a volte reso come \"Hinrich\") Hinsch, un affermato librettista del G\u00e4nsemarkt il cui intento dichiarato era di adattare storie per fornire \"una piacevole esperienza poetica\", \"[titillare] i sensi del suo pubblico senza tentare di indirizzare i loro pensieri o la comprensione\". In questo caso prese come suo materiale di base l'episodio di Febo (Apollo) e Dafne, come raccontato nel Libro 1 delle \"Metamorfosi\" di Ovidio, ma aggiunse una pletora di nuovi personaggi e avvenimenti che allontanano in modo significativo la storia dall'originale di Ovidio. La lingua principale \u00e8 il tedesco, ma la presenza di diversi insiemi ed arie in lingua italiana conduce Dean e Knapp a ipotizzare che Hinsch potrebbe aver utilizzato un libretto italiano come fonte. I libretti di \"Florindo\" e \"Dafne\" sono stati pubblicati nell\"'Annuario di H\u00e4ndel\", nel 1984 e nel 1985, rispettivamente e in forma di fac-simile nel 1989 come parte di un 13\u00b0 volume a cura di Ellen T. Harris.\nLa prefazione al libretto di Florinda spiega la scelta di Hinsch riguardo ai titoli: \"Il primo [delle due parti] presenta il festival Pythean, istituito in onore di Febo (Apollo), e il fidanzamento di Florinda e Dafne che ha avuto luogo lo stesso giorno, quindi riceve il titolo \"Il felice Florindo\". l'altra parte rappresenta l'ostinata resistenza di Dafne all'amore di Febo e anche l'orrore che prova per tutto l'amore e, infine, la sua metamorfosi in alloro, da cui il titolo di \"La metamorfosi di Dafne\"\".\nPersonaggi.\nCome elencati e descritti in Burrows, \"et al.\": \"Georg Friedrich H\u00e4ndel: Volume 1, 1609\u20131725: Collected Documents\" (2011).\nTrama.\n\"Florindo\" inizia con le celebrazioni per la vittoria di Apollo sul Python drago. Apollo si vanta che \u00e8 pi\u00f9 abile con l'arco di Cupido. Ci\u00f2 offende quest'ultimo, che piuttosto cattivo ferisce Apollo con una freccia drogata, che lo induce a innamorarsi di Dafne. Lei, per\u00f2, ha promesso il suo amore a Florindo, che \u00e8 al centro di un groviglio complesso di infatuazioni: egli \u00e8 segretamente amato da Alfirena, pi\u00f9 apertamente dall'intrigante pastora Lycoris, che a sua volta \u00e8 l'oggetto dei desideri del pastore Damon. I vari aspiranti amanti sono consolati o consigliati da un amico di Damon Tirsi e la vecchia ninfa Galatea, che non ha del tutto rinunciato all'amore, anche se le sue avances a Tirsi vengono rifiutate. Dafne e Florindo si preparano a sposarsi, ma Apollo rimane fiducioso. Lycoris \u00e8 disposto ad attendere l'esito degli eventi, ma Damon, Galatea e Alfirena sono in preda alla disperazione, quando l'opera si conclude con un'altra spettacolare celebrazione in onore di Apollo.\n\"Dafne\", la seconda opera, inizia quando comincia il matrimonio di Florindo e Dafne. Cupido, risoluto a fare molti danni, ferisce Dafne con una freccia speciale, forgiata dal dio Vulcano, che la induce a rinunciare ad ogni amore. Abbandona il matrimonio e annuncia che si unir\u00e0 alla dea Diana per diventare una cacciatrice. Questo scatena una serie di trame e contro-trame poich\u00e9 Apollo e Florindo continuano a tormentare Dafne, mentre gli altri aspiranti amanti manovrano per la posizione. Lycoris assicura Apollo che l'abbandono di Dafne del matrimonio \u00e8 stato un segnale che lo favorisce. Lycoris ruba anche il mantello di Dafne e, indossandolo come un travestimento, fa avances a Damon, dopo essersi assicurata che Florindo ascolta. Florindo \u00e8 furioso per quello che ritiene essere la duplicit\u00e0 di Dafne e la denuncia. Damon conferma la storia. Dafne, disorientata, supplica il padre Peneo di provare la sua innocenza; egli risponde trasformandola in un albero di alloro. Cupido incolpa l'orgoglio di Apollo per il fiasco, ma gli d\u00e0 l'alloro come suo \"albero speciale\". Florindo ora accetta Alfirena, e Lycoris, dopo aver confessato il suo intrigo, si unisce con Damon. Solo la innocente Dafne finisce per perdere tutto.\nStoria delle esecuzioni.\nDean e Knapp scrivono che nei primi mesi del 1707 Keiser cedette il contratto di locazione del G\u00e4nsemarkt a Johann Heinrich Sauerbrey, che divenne quindi responsabile per la messa in scena della doppia opera. Pu\u00f2 essere per il tempo delle le prove ed il fatto che le difficolt\u00e0 di un lavoro cos\u00ec complesso ed elaborato potrebbero aver richiesto vari rinvii. L'opinione generale degli esperti \u00e8 che le due parti siano state eseguite in serate consecutive nel mese di gennaio 1708, in quanto sono le prime opere nella lista delle opere di Mattheson per il 1708. Non sono rimasti resoconti scritti sull'accoglienza da parte del pubblico, sul numero delle repliche originale, o di eventuali riprese. Se H\u00e4ndel fosse presente in qualsiasi momento durante le prove o le esecuzioni \u00e8 incerto; egli pu\u00f2 essere tornato dall'Italia, fresco dell'esecuzione di \"Rodrigo\" a Firenze, per supervisionare la produzione di \"Florindo\" e \"Dafne\" ad Amburgo. Dean e Knapp suggeriscono che le opere possono essere state dirette dal clavicembalo da Christoph Graupner, anche se Anthony Hicks nella sua biografia \"Grove\" H\u00e4ndel, sostiene che un progetto cos\u00ec insolito non sarebbe stato tentato senza la presenza del compositore.\nLa direzione del teatro era chiaramente preoccupata del fatto che il pubblico potesse trovare la doppia opera troppo pesante in forma non diluita. Di conseguenza, un intermezzo comico in Basso dialetto tedesco (platte-deutsch) fu ideato da Sauerbrey da far precedere alla esecuzione di \"Dafne\". Il critico e saggista Romain Rolland, nella sua vita di H\u00e4ndel, ha definito questa una \"mutilazione\", effettuata \"per paura che la musica potesse stancare gli ascoltatori\".\nMusica.\nAlcuni frammenti di musica dalle opere gemelle sono sopravvissuti. La collezione Newman Flower alla Manchester Central Library contiene tre arie e un coro, la partitura orchestrale intera, ma sono mancanti le parti vocali. Un pentagramma vuoto con una chiave di soprano suggerisce che le tre arie sono state scritte per voce di soprano. Il coro \u00e8 stato identificato da Baselt con \"Streue, O Brautigam\", dall'Atto 1 di \"Dafne\". Due delle arie sono provvisoriamente associate a \"Mie speranze, andate\" dall'Atto 1 di \"Florindo\", e \"Mostrati pi\u00f9 crudele\" dal terzo atto di \"Dafne\". La terza aria non \u00e8 stato identificata.\nThe Royal Music Collection presso la British Library ospita i manoscritti di pezzi strumentali, principalmente danze, che appartengono a \"Florindo\" e \"Dafne\". Un gruppo di otto brevi pezzi sono stati catalogati come due suite a quattro movimenti, HWV352 e HWV353. La collezione della British Library include un ulteriore gruppo di quattro movimenti, orchestrati per orchestra d'archi, che \u00e8 stato catalogato come HWV354.\nCome con \"Nero\", \u00e8 possibile che la musica da \"Florindo\" o \"Dafne\" sia stata riciclata da H\u00e4ndel per l'impiego in opere successive. L'Ouverture dall'opera \"Rodrigo\" \u00e8 costituita da otto danze in stile francese, che Cudworth crede potrebbero essere nate come la musica del balletto in una o l'altra delle opere di Amburgo perse. Nel 1709-1710 H\u00e4ndel compose la cantata \"Apollo e Dafne\", che ha un terreno comune con le opere precedenti. Harris puntualizza che quando scrisse la cantata, H\u00e4ndel avrebbe ricordato il suo adattamento precedente e forse prese in prestito da esso. Dean e Knapp forniscono ulteriore esempio di opere in cui la musica di \"Florindo\" e \"Dafne\" potrebbe essere riemerso: l'oratorio \"Il trionfo del Tempo e del Disinganno\" (1707); l'opera \"Radamisto\" (1720) e l'ouverture in Si bemolle, HWV336, che Baselt congettura potrebbero essere stati scritti come ouverture per \"Florindo\". Questo ultimo nome fu combinato con HWV352-354 e HWV356 per formare la \"Suite dalle opere Florindo e Dafne\", che nel 2012 fu adattato e registrato da The Parley of Instruments sotto Pietro Holman.\nSuccessivamente.\nGli anni di H\u00e4ndel ad Amburgo gli servirono come un tirocinio per la composizione, in particolare, anche se non esclusivamente, come scrittore di opere liriche. L'influenza di Keiser, che ebbe inizio nel corso di questo periodo, fu significativa per tutta la carriera di H\u00e4ndel. A parte la sua abitudine di tutta la vita di prendere in \"prestito\" frammenti dalle opere di Keiser per usarli nelle sue opere, adott\u00f2 e mantenne molte delle caratteristiche di composizione del suo mentore; secondo Hicks, \"[H\u00e4ndel] non ha mai rinunciato alle forme francesi per le ouverture e la musica da ballo e il suo uso del colore orchestrale, in particolare il raddoppio occasionale della voce con gli strumenti, era derivata dai modelli tedeschi\".\nLa perdita di gran parte dei primi lavori di H\u00e4ndel fu notato dal suo primo biografo, Mainwaring (1760), che si riferisce a \"una grande quantit\u00e0 di musica\" di Amburgo e dell'Italia, aggiungendo che non si sapeva quanto di essa esistesse ancora. Partendo da Amburgo, H\u00e4ndel pass\u00f2 altri tre anni in Italia, prima di stabilirsi a Londra, dove rimase il compositore dominante dell'opera all'italiana per i successivi trent'anni. Dopo la sua iniziazione ad Amburgo, H\u00e4ndel compose pi\u00f9 di quaranta opere, a cominciare da \"Rodrigo\" nel 1707, e termina nel 1740 con \"Deidamia\". Questi lavori sono stati rapidamente dimenticati dopo la morte di H\u00e4ndel; le riprese moderne non sono iniziate fino al 1920. Dean e Knapp ritengono che, nonostante gli anni di relativo abbandono, i risultati di H\u00e4ndel come compositore di opera lo danno per diritto di rango al fianco di Monteverdi, Mozart, Verdi, e Richard Wagner come uno dei maestri supremi del genere."}
{"id": "6125637", "revid": "767487", "url": "https://it.wikipedia.org/wiki?curid=6125637", "title": "Rockin' Chair", "text": "Rockin' Chair \u00e8 una canzone popolare, divenuta uno standard jazz, musicata nel 1929 da Hoagy Carmichael.\nHoagy Carmichael aveva registrato due versioni del brano, una versione per la Victor Records il 19 febbraio del 1929 ed il 15 settembre 1930 una seconda versione con la partecipazione di Bix Beiderbecke alla cornetta. Louis Armstrong ne realizz\u00f2 una versione insieme a Carmichael il 13 dicembre 1929 agli Okeh studios. "}
{"id": "6125638", "revid": "2033069", "url": "https://it.wikipedia.org/wiki?curid=6125638", "title": "Aftermath (serie televisiva)", "text": "Aftermath \u00e8 una serie televisiva canadese. La prima stagione, contenente 13 episodi, \u00e8 stata trasmessa per la prima volta negli Stati Uniti su Syfy e in Canada su Space. Il 12 gennaio 2017, Syfy e Space hanno cancellato la serie dopo una stagione.\nTrama.\nLa serie \u00e8 centrata sulla famiglia Copeland, una coppia e i loro tre figli, che lottano per sopravvivere ai disastri naturali, seguiti dall'ascesa di esseri soprannaturali, per porre fine alla civilt\u00e0. I Copeland iniziano il loro viaggio da North Pasco, poi Washington e infine si dirigono verso Yakima in un camper, cercando di sopravvivere ad eventi come il tempo disastroso, umani senza scrupoli e mostri soprannaturali che vagano per la zona.\nCritica.\nL'A.V. Club ha criticato allo show la mancanza di sviluppo dei personaggi, sottolineando che \"la famiglia Copeland - residenti a Washington che si ritrovano coinvolti in un mondo che sta cadendo a pezzi - sembra che a malapena si piacciano, per non parlare del legame familiare.\""}
{"id": "6125646", "revid": "1543377", "url": "https://it.wikipedia.org/wiki?curid=6125646", "title": "Bahrain-Merida 2017", "text": "Questa voce raccoglie le informazioni riguardanti il team Bahrain-Merida nelle competizioni della stagione 2017.\nStagione.\nLa squadra, fondata nel 2016, per la sua prima stagione di competizioni ottiene dall'UCI la licenza World Tour, che consente la partecipazione di diritto a tutti gli eventi dell'UCI World Tour. Al centro del progetto viene posto Vincenzo Nibali, con cui la squadra punta ai Grandi giri. Vengono ingaggiati, tra gli altri, anche Giovanni Visconti, Antonio Nibali (fratello di Vincenzo) e Joaquim Rodr\u00edguez, che aveva annunciato il suo ritiro alla fine del 2016, che per\u00f2 si ritira definitivamente prima dell'inizio della nuova stagione.\nOrganico.\n\"Fonte: UCI.ch.\"\nClassifiche UCI.\nCalendario mondiale UCI.\nPiazzamenti dei corridori della squadra Bahrain-Merida nella classifica individuale dell'UCI World Tour 2017.\nLa squadra Bahrain-Merida ha chiuso in quattordicesima posizione con 5\u00a0277 punti."}
{"id": "6125694", "revid": "547034", "url": "https://it.wikipedia.org/wiki?curid=6125694", "title": "Marija Gorochovskaja", "text": "Partecip\u00f2 alle Giochi Olimpici di , vincendo sette medaglie, detenendo il record di prima ginnasta nell'ottenere il maggior numero di medaglie olimpiche. Fu inoltre la prima donna ad assumere il titolo di campionessa olimpica nel concorso individuale. \nBiografia.\nNel 1948, Gorochovskaja vinse il titolo URSS alla trave e partecip\u00f2 ai Giochi olimpici di come duplice campionessa nazionale. Le ginnaste sovietiche dominarono la competizione con Gorochovskaja come leader. In tutti e quattro gli attrezzi (trave, corpo libero, volteggio e parallele) arriv\u00f2 seconda mentre negli All-Around (concorso individuale) arriv\u00f2 prima finendo davanti alla compagna di squadra Nina Becherova da otto decimi di punto. Con sette degli otto ginnasti che finirono nella Top 10, Gorochovskaja vinse la sua settima medaglia in un concorso a squadre dietro la Svezia. Nel 1954, vinse l'oro ai mondiali e annunci\u00f2 il suo ritiro lavorando, in seguito, come giudice (internazionale dal 1964) e come un docente.\nNel 1990, Gorochovskaja, che era di origine ebraica, migr\u00f2 in Israele lavorando come allenatrice fino alla sua morte avvenuto il 22 luglio 2001.\nPalmar\u00e8s.\n\"Statistiche aggiornate al 1954\""}
{"id": "6125696", "revid": "757396", "url": "https://it.wikipedia.org/wiki?curid=6125696", "title": "Basket Livorno 2005-2006", "text": "Questa voce raccoglie le informazioni riguardanti il Basket Livorno nelle competizioni ufficiali della stagione 2005-2006.\nStagione.\nLa stagione 2005-2006 del Basket Livorno \u00e8 la 5\u00aa nel massimo campionato italiano di pallacanestro, la Serie A.\nAnche per questa stagione la Lega Basket conferma la regola riguardo al numero di giocatori extracomunitari consentiti per ogni squadra, cio\u00e8 tre.\nOrganigramma societario.\nStaff Tecnico:\nStaff societario:\nRoster.\n\"Aggiornato al 27 dicembre 2021.\""}
{"id": "6125697", "revid": "543975", "url": "https://it.wikipedia.org/wiki?curid=6125697", "title": "Episodi di The Last Man on Earth (terza stagione)", "text": "La terza stagione della serie televisiva The Last Man on Earth, composta da 18 episodi, viene trasmessa negli Stati Uniti per la prima volta dal 25 settembre 2016 al 7 maggio 2017. \nIn Italia, la stagione va in onda dall'11 gennaio 2017 sul canale a pagamento Fox Comedy. "}
{"id": "6125705", "revid": "1573940", "url": "https://it.wikipedia.org/wiki?curid=6125705", "title": "I Corpo d'armata (Regio Esercito)", "text": ""}
{"id": "6125717", "revid": "1543377", "url": "https://it.wikipedia.org/wiki?curid=6125717", "title": "Donald Burrows", "text": "Donald James Burrows \u00e8 docente di Musica presso la Open University, e uno dei principali studiosi della musica di Georg Friedrich H\u00e4ndel.\n\u00c8 lettore di storia e musica al Trinity Hall, Cambridge (BA 1968; PGCE 1969; MA 1971).\nHa completato il suo dottorato di ricerca presso la Open University nel 1981.\n\u00c8 Vice-Presidente della H\u00e4ndel-Gesellschaft, e presidente dell'Istituto H\u00e4ndel."}
{"id": "6125722", "revid": "287204", "url": "https://it.wikipedia.org/wiki?curid=6125722", "title": "Torneio Internacional de Futebol Feminino", "text": "Il Torneio Internacional de Futebol Feminino \u00e8 una competizione calcistica ad invito istituita in Brasile nel 2008, riservata alle nazionali di calcio femminili di tutto il mondo e che si svolge in dicembre con cadenza annuale.\nNelle sue prime quattro edizioni, dal 2009 al 2012, il torneo fu organizzato dalla Federazione calcistica paulista(\"Federa\u00e7\u00e3o Paulista de Futebol\" -FPF), per essere successivamente posto sotto l'egida della Federazione calcistica del Brasile (\"Confedera\u00e7\u00e3o Brasileira de Futebol\" - CBF) e Federa\u00e7\u00e3o Brasiliense de Futebol (FBF)."}
{"id": "6125726", "revid": "767487", "url": "https://it.wikipedia.org/wiki?curid=6125726", "title": "Handsome Devil", "text": "Handsome Devil \u00e8 un film del 2016 scritto e diretto da John Butler.\nTrama.\nNed Roche \u00e8 un sedicenne gay e assai pi\u00f9 maturo della media dei coetanei, cose che lo rendono il bersaglio preferito dei suoi rozzi compagni di classe, che lo investono spesso con offese omofobe. Ha tentato inutilmente di convincere il padre vedovo e la fredda matrigna che questa scuola, dove il rugby \u00e8 una religione e l'istruzione del tutto secondaria, non \u00e8 il posto giusto per lui (che ama la poesia e la musica).\nNella sua stanza vediamo appesi testi di David Bowie, un poster di Dita Von Teese e uno della band Suede con un bacio tra due uomini. Quando lo studente Conor viene assegnato alla sua stanza, capiamo subito che le differenze tra i due sono incolmabili. Quanto Ned \u00e8 un tipo malinconico e solitario, tanto Conor, stella della squadra di rugby, \u00e8 esuberante (sebbene ci sia qualcosa di misterioso che l'ha portato a cambiare scuola). Ned, convinto che d'ora in poi le cose potranno solo peggiorare, erige nella camera una specie di muro di mobili tra lui e il compagno di stanza. Ma anche Conor ha i suoi problemi e anch'egli appare sempre pi\u00f9 isolato dagli altri, cosa che incrementa l'attenzione di Ned. Inizia quindi un percorso di amicizia e solidariet\u00e0 tra di loro. I due verranno aiutati nel loro cammino da un nuovo professore, Dan Sherry, che non sopporta la pigrizia e la stupidit\u00e0, e che vede in loro un alto potenziale, incoraggiandone sia l'amicizia che gli interessi musicali (parteciperanno insieme ad un talent show in una scuola vicina). Tuttavia, l'omofobo allenatore Pascal O'Keeffe, si accorge del diminuito interesse sportivo di Conor proprio mentre si sta avvicinando l'incontro finale dell'epica gara di rugby decennale. Le sue trame porteranno ad isolare ancora di pi\u00f9 Ned, ad ostracizzare Conor ed a rivelare il segreto di Dan.\nDistribuzione.\nIl film \u00e8 stato proiettato in anteprima al Toronto International Film Festival l'11 settembre 2016, all'interno della rassegna \"Contemporary World Cinema\".\nNel 2018 \u00e8 stato distribuito su Netflix."}
{"id": "6125765", "revid": "120741538", "url": "https://it.wikipedia.org/wiki?curid=6125765", "title": "Fucking Men", "text": "Fucking Men \u00e8 un'opera teatrale di Joe DiPietro, debuttata a Londra nel 2009. Il dramma \u00e8 un adattamento in chiave omosessuale del \"Girotondo\" di Arthur Schnitzler (1920). L'opera teatrale di Schnitzler descrive gli incontri di natura sessuale tra dieci persone di diverse classi sociali. Ognuno di questi dieci personaggi \u00e8 legato a quello successivo da un motivo di natura sessuale: la prostituta e il soldato, il soldato e la cameriera, la cameriera e il giovane signore e cos\u00ec via. Il dramma di DiPietro mantiene intatta la struttura di quello di Schnitzler, ma cambiano sia l'ambientazione, da Vienna a New York, sia il sesso dei personaggi femminili, per avere un cast di soli uomini.\nLe nove scene hanno come protagonisti:\nPer la natura omosessuale dell'opera, le tematiche trattate non si limitano a quelle gi\u00e0 usate da Schnitzler, ma aggiungono anche temi pi\u00f9 legati alla cultura LGBT, come il coming out, l'omofobia e l'HIV."}
{"id": "6125771", "revid": "83857375", "url": "https://it.wikipedia.org/wiki?curid=6125771", "title": "Pietro II di Braganza", "text": ""}
{"id": "6125773", "revid": "762947", "url": "https://it.wikipedia.org/wiki?curid=6125773", "title": "Donald James Burrows", "text": ""}
{"id": "6125775", "revid": "1494169", "url": "https://it.wikipedia.org/wiki?curid=6125775", "title": "Posidonia (disambigua)", "text": ""}
{"id": "6125810", "revid": "83857923", "url": "https://it.wikipedia.org/wiki?curid=6125810", "title": "Ludovico Boetti Villanis Audifredi", "text": ""}
{"id": "6125847", "revid": "1543377", "url": "https://it.wikipedia.org/wiki?curid=6125847", "title": "Christa Reinig", "text": "Inizi\u00f2 la sua carriera nella zona di occupazione sovietica che divent\u00f2 la Berlino Est. Dopo il divieto di pubblicazione imposto dalla DDR nel 1951, le sue opere furono pubblicate nella Germania Ovest, dove si trasfer\u00ec nel 1964, stabilendosi a Monaco. Apertamente lesbica, i suoi lavori sono contraddistinti dal black humor e dall'ironia.\nVita e carriera.\nFiglia illegittima, Christa venne cresciuta nella Berlino est dalla madre, Wilhelmine Reinig, che lavorava come donna delle pulizie. Dopo la fine della Seconda guerra mondiale, lavor\u00f2 come tr\u00fcmmerfrau e, in seguito, come operaia in una fabbrica. Negli anni quaranta pass\u00f2 un periodo della sua vita a vendere fiori sulla Alexanderplatz. Negli anni cinquanta ottenne il diploma presso una scuola serale e prosegu\u00ec i suoi studi in storia dell'arte e archeologia cristiana presso l'Universit\u00e0 Humboldt di Berlino.\nIl suo debutto letterario avvenne sul finire degli anni quaranta, sulla rivista di satira della Repubblica democratica tedesca \"Ulenspiegel,\" sotto le pressioni di Bertolt Brecht; successivamente lavor\u00f2 per la stessa rivista come editor. Nel 1946 pubblic\u00f2 il suo romanzo d'esordio, \"Ein Fischerdorf\". A causa del suo atteggiamento anticonformista, dal 1951 le venne vietata ogni pubblicazione all'interno della Germania dell'Est, in conformit\u00e0 alle leggi sulla circolazione dei testi letterari imposte dal SED (\"Sozialistische Einheitspartei\", il Partito Socialista Unitario).\nNel 1956 la sua opera \"Ballade vom blutingen Bomme\" (\"La ballata del sanguinante Bomme\") pubblicata per la prima volta nel 1952 nel primo numero della rivista \"Akzente\" venne inclusa nell'antologia \"Transit\" di Walter H\u00f6llere, attirando le attenzioni dei lettori nella Repubblica Federale Tedesca. Nel 1963 venne descritta come \"uno strano mix di amichevole cinismo e di tristezza senza fine\".\nIn questo periodo entr\u00f2 a far parte del \"Gruppe Zukunftsachlicher Dichter\" (scrittori orientati verso il futuro), un gruppo di autori della Berlino Ovest, e continu\u00f2 a pubblicare storie e poesie attraverso case editrici della Repubblica Federale Tedesca.\nNel 1964, dopo la morte della madre, Christa si rec\u00f2 nella Germania dell'Ovest per ricevere il Premio letterario della citt\u00e0 di Brema e decise di stabilirsi l\u00ec, trasferendosi a Monaco.\nNel 1971 si ruppe il collo dopo una caduta da una scala a chiocciola e le inadeguate cure mediche che ricevette la resero disabile. Da quel momento in poi pot\u00e9 sopravvivere solo grazie a un sussidio governativo.\nMor\u00ec il 30 settembre 2008 in un ospizio nel quale si era trasferita all'inizio dello stesso anno. Lasci\u00f2 le sue carte al \"German Literature Archive\" (l'archivio della letteratura tedesca) a Marbach am Neckar.\nTemi e tipi di scrittura.\nChrista Reinig inizi\u00f2 la sua carriera letteraria come poetessa. Le sue opere sono caratterizzate da figure allegoriche e da rimandi metafisici, oltre che dal black humor e dal sarcasmo. Le sue prime poesie, pubblicate nella Repubblica Democratica Tedesca vennero considerate politicamente sospette a causa del pessimismo e dei sentimenti di straniamento che trasparivano dai suoi versi.\nLa sua prima storia venne pubblicata nel 1946 col titolo \"Ein Fischerdorf\" (\"Un villaggio di pescatori\"). Nel periodo fra il 1949 e il 1951 i suoi racconti si focalizzavano su un tema ricorrente: donne che vivevano e lavoravano in assenza di uomini. Questo tema sarebbe tornato poi di centrale importanza nelle sue opere solo 25 anni dopo, nel 1974, con la pubblicazione dell'opera autobiografica \"Die himmlische und die irdische Geometrie\", \"La geometria celeste e terrestre\". In questo libro, composto da diversi episodi collegati fra di loro, l'autrice d\u00e0 forma alla propria interiorit\u00e0 attraverso l'utilizzo di dialoghi fra Immanuel Kant e il marchese de Sade o fra Satana e Johann Sebastian Bach.\nIn questo periodo Christa divenne famosa anche per i suoi lavori di traduzione dal russo.\nLa sua ultima pubblicazione, nel 2006, \u00e8 un volume di riflessioni filosofiche intitolato \"Das Gelbe vom Himmel\" (\"Il giallo dal paradiso\").\nFemminismo e omosessualit\u00e0.\nNegli anni settanta, soprattutto dopo la pubblicazione del romanzo \"Die Entmannung\" (\"L'evirazione\", 1976), diviene famosa come femminista per le sue denunce dell'ideologia patriarcale, assecondata non solo dagli uomini ma spesso anche dalle donne. L'autrice si ispir\u00f2 per questa opera a un episodio di cronaca dell'epoca: due donne, amanti, erano state condannate all'ergastolo per aver assoldato un sicario per uccidere il marito di una delle due. Il caso suscit\u00f2 l'indignazione e l'oltraggio di molte donne tedesche e la stessa Reinig cit\u00f2 l'episodio come la causa scatenante della sua conversione al femminismo.\nLa sua fama di femminista port\u00f2 al suo coming out, nel 1979, attraverso la sua raccolta di poesie \"M\u00fc\u00dfiggang ist aller Liebe Anfang\" (\"L'ozio \u00e8 il principio di ogni amore\"), nella quale per la prima volta dichiarava la sua omosessualit\u00e0 Inoltre, nel 1986, in una sua intervista con Marie Luise Gansberg, dichiar\u00f2: \"ich bin lesbische Schriftstellerin, so gut wie ich weibliche Schriftstellerin bin\" (\"sono una scrittrice lesbica, tanto quanto sono una scrittrice donna\").\nNel 1982, con l'uscita della raccolta \"Die ewige Schule\" (\"La scuola infinita\"), Reinig pubblic\u00f2 il racconto \"Ein Sonntag im Krieg\" (\"Una domenica durante la guerra\"), le cui protagoniste femminili riflettono la condizione della donna all'interno di una societ\u00e0 misogina. Questi personaggi vengono rappresentati come delle vittime, ma non sono necessariamente considerati innocenti: in un certo senso l'autrice accusa le donne di essere complici della loro stessa oppressione.\nIl suo romanzo \"Die Entmannung\" \u00e8 stato descritto come la \"grottesca punta della lancia del femminismo\".\nPartecip\u00f2 attivamente al movimento femminista fra gli anni settanta e gli ottanta, periodo che coincise con il suo periodo di maggiore produttivit\u00e0, per distaccarsene successivamente, alla fine degli anni ottanta.\nNella prefazione della raccolta di poesie \"M\u00fc\u00dfiggang ist aller Liebe Anfang\" scrisse: \"Manchmal / ist mir das schwule hemd / n\u00e4her / als der feministische rock\" (\"A volte la maglietta gay mi calza meglio della gonna femminista\")."}
{"id": "6125855", "revid": "468892", "url": "https://it.wikipedia.org/wiki?curid=6125855", "title": "Toma\u017e Humar", "text": "Biografia.\n\u00c8 noto per l'attivit\u00e0 di alpinismo estremo, spesso in solitaria, ha effettuato oltre 1500 ascensioni e vinto diversi premi, tra i quali il Piolet d'Or nel 1996 per la salita dell'Ama Dablam, in coppia con Vania Furlan.\nL'esordio in Himalaia era avvenuto in precedenza con la partecipazione a due spedizioni nazionali slovene: al Ganesh V nel novembre 1994 e all'Annapurna nel maggio 1995. In questa occasione effettu\u00f2 una salita alla cima in solitaria contravvenendo agli ordini del capo spedizione, cosa che lo mise in contrasto con i vertici dell'associazione alpinistica slovena ed evidenzi\u00f2 il carattere individualistico del suo alpinismo.\nNel 1997, dopo un'ascesa della parete ovest del Nuptse resa ancora pi\u00f9 difficile dal cattivo tempo, il suo amico e compagno di cordata Janez Jegli\u010d scompare nei pressi della vetta, probabilmente spazzato via dal forte vento. Humar stesso riporta diverse lesioni, con la perdita di alcune dita dei piedi.\nNell'ottobre del 1998 compie la solitaria di \"Reticent Wall\" (VI, 5.9, A5, 1300m), una tra le vie in artificiale moderno pi\u00f9 difficili di El Capitan. Segue nel 1999 la salita della parete sud del Dhaulagiri, considerata tra le pi\u00f9 pericolose dell'Himalaya e completata agli inizi di novembre dopo nove giorni di ascesa. Le difficolt\u00e0 dell'impresa e la cronaca in diretta su internet, pionieristica per i tempi, fecero s\u00ec che la sua fama si estendesse oltre i confini dell'ambiente alpinistico e della Slovenia. Dalle riprese della troupe che lo segu\u00ec \u00e8 stato tratto \"Dhaulagiri Express\", presentato al Trento Film Festival nel 2000.\nIl 30 novembre 2000, impegnato nella costruzione di una casa per la sua famiglia nei pressi di Kamnik, cade da circa tre metri sul cemento, procurandosi fratture scomposte alle gambe e al bacino. Deve sottoporsi a 10 operazioni e a una lunga riabilitazione. Il responso dei medici pare porre fine alla sua carriera alpinistica.\nMalgrado questo riesce a ritornare all'alpinismo attivo e nell'ottobre 2002 raggiunge con diversi compagni la cima del Shisha Pangma.\nNel giugno 2003 compie un primo tentativo all'enorme parete sud (\"Rupal\") del Nanga Parbat, mentre a dicembre traccia una nuova via sulla parete sud dell'Aconcagua con Ale\u0161 Ko\u017eelj.\nNell'ottobre del 2004 compie un tentativo in solitaria alla parete est dello Jannu, mentre nell'aprile 2005 compie la seconda ascensione della parete nord-est del Cholatse, con Ko\u017eelj e Janko Opre\u0161nik.\nNell'agosto 2005 ritorna da solo sul Nanga Parbat, ma viene bloccato dalle valanghe e dalla neve in scioglimento a circa 6000 metri. Viene recuperato dopo sei giorni con un'operazione di salvataggio assai rischiosa da un elicottero dell'esercito pakistano, che ebbe vasta risonanza.\nIl 28 ottobre 2007 Humar calca nuovamente la cima dell'Annapurna I per una nuova via in solitaria all'estremit\u00e0 orientale della grande parete sud.\nNel novembre 2009 \u00e8 impegnato in una via in solitaria sulla parete sud del Langtang Lirung, un settemila al confine tra Nepal e Tibet. Il giorno 9 tramite telefono satellitare avvisa il campo base di aver subito gravi lesioni in un incidente e di trovarsi bloccato a circa 6000 metri. L'ultima comunicazione col campo base avviene il 10 novembre.Il suo corpo senza vita viene recuperato da un elicottero a quota 5600 il 14 novembre 2009."}
{"id": "6125856", "revid": "287204", "url": "https://it.wikipedia.org/wiki?curid=6125856", "title": "P\u00e9v\u00e8le", "text": "La P\u00e9v\u00e8le \u00e8 una delle cinque regioni denominate \"quartiers\" che formavano l'antica castellania di Lilla, situata nel nord-est della Francia. Essa \u00e8 una parte della Fiandra romanza che si caratterizza per rilievi dolci (in particolare le colline di Mons-en-P\u00e9v\u00e8le), costituiti prevalentemente di argilla ypresiana, con ricoperture l\u00f6ssiche sparse.\nEssa trarrebbe la propria denominazione dal latino \"pavula\", che significa \"pastura\".\nLa regione \u00e8 bagnata dalla Marque, che l'attraversa da sud-ovest a nord-est. La sua altitudine media \u00e8 di 30\u00a0m s.l.m. e il punto pi\u00f9 alto \u00e8 la collina omonima che raggiunge i 170\u00a0m, situata a nord-ovest. Essa forma il tetto delle acque tra la Scarpe a sud e la Lys, attraverso il suo affluente Marque, a nord. Nel 1946 P\u00e9v\u00e8le ha dato il nome ad una regione agricola (n\u00ba 59/207) interamente contenuta nel dipartimento del Nord.\nStoria.\nAll'origine, la P\u00e9v\u00e8le era un \"pagus\" della \"civitas\" dei Menapien (\"Pabula\"). I suoi confini erano il fiume Marque a ovest, la Scarpe a sud, il torrente Elnon e il \"pagus Tornacensis\" a est. Le localit\u00e0 citate in questo \"pagus\" sono: Elno (Saint-Amand), Sam\u00e9on, Beuvry, Marchiennes (tutti e quattro successivamente annessi all'Ostrevent), Flines, Espain, Orchies, Landas, Bouvines, Gruson, Cysoing (forse anticamente le tre parrocchie appartenevano al Tournaisis), Coutiches, Mons-en-P\u00e9v\u00e8le, Raismes. La P\u00e9v\u00e8le era compresa nel vicariato di Lilla.\nEra uno dei \"quartiers\" dell'antica castellania di Lilla, allo stesso titolo dei Ferrain, M\u00e9lantois, Carembault e le Weppes.\nQuesta regione fu teatro di numerose guerre durante il medioevo:\nIl territorio.\nComuni entro la P\u00e9v\u00e8le.\nLa regione conta 55 comuni:\nRisorse.\nIl territorio \u00e8 prevalentemente rurale ma \u00e8 anche aperto alle novit\u00e0 e alle tecniche di punta. Vi si coltiva molto mais, patate, fragole, barbabietole da zucchero, orzo, insalata belga (\"chicon\"). I cereali sono coltivati in particolare per l'alimentazione del bestiame e l'orzo per i birrifici.\nL'allevamento di animali da latte, una volta assai fiorente nella regione, \u00e8 ora in forte declino.\nLo sbocco dei prodotti agricoli avviene per vendita diretta, in forte sviluppo, o tramite cooperative agricole che agiscono da grossisti incaricandosi dello stoccaggio, del condizionamento della produzione e della vendita.\nNella regione sono inoltre presenti numerose industrie a conduzione famigliare come la dinastia B\u00e9ghin \u00e0 Thumeries (zucchero), i Leroux a Orchies (cicorie), i Bers\u00e9e et Cappelle (sementi).\nLa Marque.\nIl fiume Marque nasce nel comune di Mons-en-P\u00e9v\u00e8le, a 50\u00a0m s.l.m. Serpeggiando nel territorio, \u00e8 oggetto di molte attenzioni. In effetti \u00e8 piacevole passeggiare lungo le sue rive, ma in caso di forti piogge il fiume pu\u00f2 rivelarsi temibile. Dalla sorgente esso percorre 31\u00a0km in zona rurale.\nSul territorio attraversa i comuni di Tourmignies, M\u00e9rignies, Avelin, Ennevelin, Templeuve, Louvil et Cysoing. Giunto all'altitudine di 20\u00a0m s.l.m., il fiume viene canalizzato per 6\u00a0km per poi gettarsi nella De\u00fble, a Marquette.\nOltre ai numerosi piccoli corsi d'acqua che lo alimentano sui pendii di Mons-en-P\u00e9v\u00e8le, la Marque \u00e8 alimentata da una moltitudine di ruscelli, anche semplici fossati tracciati artificialmente. Nel suo percorso, data la bassa pendenza, attraversa anche zone umide e paludi, in particolare tra Ennevelin et Bouvines.\nCultura e patrimonio.\nMonumenti notevoli.\nLa P\u00e9v\u00e8le contiene numerosi monumenti notevoli. Alcuni di essi sono classificati come monumento storico."}
{"id": "6125859", "revid": "92723", "url": "https://it.wikipedia.org/wiki?curid=6125859", "title": "Rebecca (fumetto)", "text": "Rebecca \u00e8 una serie a fumetti ideata da Renato Queirolo e Anna Brandoli nel 1981. La serie \u00e8 caratterizzata da un'accurata ricostruzione storica e geografica senza tuttavia incentrare tutta la trama sulla verit\u00e0 storica - lo stesso Queirolo dir\u00e0 che \u00ab\"si tratta di narrazione, non dimentichiamolo, soprattutto non ricostruzione ma evocazione di un clima, di un mondo in modo che sia possibile capire cosa significhi vivere in un determinato periodo\"\u00bb - per cui le storie risultano realistiche senza per questo essere reali o riferite sempre a consuetudini e abitudini storiche accertate; anche cronologicamente le storie sono ben definite e per i vari avvenimenti sono indicate le relative date in cui si verificano. Le storie sono tutte realizzate in bianco e nero dai contrasti netti che riesce a ricreare le cupe atmosfere medioevali.\nStoria editoriale.\nDopo la serie \"La strega\" con la quale la coppia di autori aveva esordito sulla rivista \"alter alter\" della Milano Libri nel febbraio 1978, la collaborazione era stata interrotta per motivi economici. Oreste Del Buono, allora direttore della casa editrice, li richiam\u00f2 proponendogli un contratto pi\u00f9 vantaggioso per continuare la pubblicazione di \"La Strega\" su un'altra testata dell'editore, \"linus.\" Tuttavia la Brandoli era contraria a continuare la serie ma si raggiunse un compromesso realizzandone un'altra con un nuovo personaggio con alcune caratteristiche simili al protagonista della precedente, una zingara di nome Rebecca, ambientato due secoli dopo nel Ducato di Milano. Questo nuovo fumetto esord\u00ec su \"linus\" nel gennaio 1981, con una storia suddivisa in quattro episodi. Successivamente la serie continu\u00f2 su altre riviste.\nLe storie pubblicate su \"linus\" sono le seguenti:\nQueste quattro storie col titolo di \"Rebecca\" sono state raccolte in volume dalle edizioni L'Isola Trovata editore della rivista \"Orient Express\", aggiornata, rivista e modificata nei testi e nei disegni, divenendo quindi differente rispetto alla prima edizione pubblicata a puntate su \"linus\".\nLa seconda storia viene pubblicata su \"Orient Express\" con il titolo di \"\"I testamenti di Sant'Ambrogio\", dall'ottobre 1983 con il primo episodio intitolato \"Storia di ladri e coltelli\"\". La chiusura della rivista nel febbraio 1985 dopo la pubblicazione di quattro episodi fece terminare anche la saga anche se nell'ultimo episodio (pubblicato sul n. 29 della rivista) riporta la scritta \"fine\" ma viene promessa la pubblicazione in volume dei Testamenti comprensivi di un quinto episodio inedito che concluder\u00e0 le vicende. Il volume pubblicato sar\u00e0 \"I testamenti di Sant'Ambrogio (parte prima) - Scene di caccia\" e avrebbe dovuto comprendere le storie comparse su \"Orient Express\", riviste e ridisegnate oltre che colorate. Diversamente da quanto promesso, non concluder\u00e0 le vicende dei testamenti di Sant'Ambrogio.\nSulla rivista Comic Art, fra febbraio e marzo 1987, venne pubblicato un nuovo episodio intitolato \"Qualcuno \u00e8 di troppo ovvero del restarsene a casa nelle sere di pioggia\", che chiude alcune delle trame che erano rimaste aperte senza per\u00f2 concludere l'intera vicenda e, soprattutto, senza svelare il mistero racchiuso nei testamenti di sant'Ambrogio. Qui terminano le avventure di Rebecca che finora non furono mai pi\u00f9 riprese dagli autori anche se, in un'intervista, Queirolo si disse pronto a dare un seguito alle vicende senza per\u00f2 mai concretizzare nulla.\nTrama.\nI personaggi vivono un Medioevo descritto non attraverso le grandi gesta epiche di cavalieri e potenti ma tramite la vita quotidiana del popolo. La protagonista, \"Rebecca Cioara dei Grigioni\" - detta \"Lupa -\" \u00e8 una zingara in fuga dalla sua trib\u00f9, alta e dai lunghi capelli con un caratteristico naso adunco.\nNel primo episodio intitolato \"Di altri giorni e altri anni, ovvero un provvisorio epilogo\", il 29 Febbraio 1492, un uomo nudo esce dalle acque del Lago di Piona e raggiunge la caverna dove Rebecca vive. Si tratta di un cantastorie, cacciato dalle guardie per i testi scomodi delle sue canzoni, di nome Mercurio. Insieme viaggiano per la pianura Padana dove incontrano altri personaggi quali \"Faccia d'osso\", un boia di Como, che cover\u00e0 sentimenti di vendetta a causa di un brutto scherzo giocatogli da Rebecca, Menocchio, un mugnaio, la giovane Anna la rossa, capace di predire il futuro. Al termine del primo episodi, Rebecca si trover\u00e0 insieme ad Anna sulla strada per Milano dopo aver abbandonato Mercurio. La storia non ha una conclusione vera e propria.\nIl secondo episodio inizia dove era finito il primo, con le due giovani donne dirette a Milano. In una locanda vengono a conoscenza dell'esistenza di tre testamenti di Sant'Ambrogio che permetterebbero di trovare un tesoro. Rebecca incontrer\u00e0 nuovi personaggi pericolosi, come \"Naso di cuoio,\" \"il Principessa\", capo dei ladri di Milano, la \"Badessa\" del convento e nuovamente Faccia d'osso."}
{"id": "6125860", "revid": "71155", "url": "https://it.wikipedia.org/wiki?curid=6125860", "title": "A Conspiracy of Hope", "text": ""}
{"id": "6125862", "revid": "1728", "url": "https://it.wikipedia.org/wiki?curid=6125862", "title": "Maria Gorokhovskaya", "text": ""}
{"id": "6125865", "revid": "1543377", "url": "https://it.wikipedia.org/wiki?curid=6125865", "title": "Crespignano", "text": "Crespignano \u00e8 una frazione del comune italiano di Calci, nella provincia di Pisa, in Toscana.\nGeografia fisica.\nIl borgo di Crespignano \u00e8 situato al limite meridionale del territorio del comune di Calci, al confine con quello di Vicopisano, sulla riva destra del fiume Arno. Situato nel piano del torrente Zambra di Montemagno (4\u00a0km), che lambisce il borgo a nord-ovest, sorge a 20\u00a0m di altitudine alle pendici occidentali del Monte Verruca (537\u00a0m), a nord dell'altura del Monte Bianco (145\u00a0m).\nCrespignano confina a nord con le frazioni La Corte e Nicosia, ad ovest con Caprona e a sud con Uliveto Terme. Dista inoltre poco pi\u00f9 di 3\u00a0km dal capoluogo comunale e circa 12\u00a0km da Pisa.\nStoria.\nSecondo alcuni, il toponimo sarebbe da ricondurre ad un tale \"Crespinus\", colono della zona, secondo il fenomeno onomastico dei prediali romani.\nLa localit\u00e0 si ritrova citata per la prima volta in un documento del 1024, relativo alla donazione di un appezzamento di terra situato a Crespignano presso Caprona a favore di Bono, abate camaldolese di San Michele in Borgo. Nel corso del XIV secolo questa localit\u00e0 fu scelta e frequentata come \"luogo di delizie\". Propriet\u00e0 storica dei conti Upezzinghi, Crespignano fu poi venduto al marchese Vittorio Cubbe sul finire del XIX secolo.\nNel 1951 erano censiti 63 abitanti, poi scesi a 56 nel 1961 e a 36 nel 1981; a partire dal 2001 la popolazione di Crespignano non \u00e8 pi\u00f9 censita."}
{"id": "6125866", "revid": "1442080", "url": "https://it.wikipedia.org/wiki?curid=6125866", "title": "Albert Humphrey", "text": "Biografia.\nSi iscrisse presso il Massachusetts Institute of Technology, universit\u00e0 dell'Illinois, dove ha conseguito un master in Ingegneria Chimica. Successivamente ha ottenuto anche un MBA presso la Harvard Business School. Dal 1960 al 1970 ha condotto presso lo Stanford Research Institute una ricerca tra le aziende elencate nella rivista statunitense Fortune 500. I risultati di questa indagine sono stati utilizzati da Humphrey per sviluppare, con successo, l\"'Action Team Model\" (TAM), strumento concettuale rivolto ai dirigenti aziendali per lo studio del cambiamento della propria azienda.\nOltre al suo ruolo attivo presso lo Stanford Research Institute (California), Albert Humphrey ha anche lavorato in tutto il mondo come consulente di gestione per oltre 100 aziende. Il suo studio sulla gestione organizzativa e del cambiamento culturale si concretizza nell'elaborato concetto della gestione Action Team (TAM\u00ae), metodo descritto passo-passo per incoraggiare la cooperazione armoniosa tra le persone.\nNel 2004 fu Keynote Speaker, o Primo Relatore, alla Price Waterhouse Coopers (PWC) in un seminario internazionale tenutosi in Grecia, dove ha anche tenuto sessioni private con il Primo Ministro greco. Nel 2005, oltre ad essere ancora presente nei consigli di amministrazione di cinque organizzazioni, \u00e8 stato, fino al suo decesso, direttore delle operazioni europee per l'Ufficio Nazionale di consulenti certificati negli Stati Uniti. Muore all'et\u00e0 di 79 anni, il 31 ottobre 2005. Nonostante la sua scomparsa, nel Regno Unito, l'organizzazione TAM \u00e8 ancora presente ed attiva."}
{"id": "6125867", "revid": "15756", "url": "https://it.wikipedia.org/wiki?curid=6125867", "title": "Middlebrow", "text": "Middlebrow (it.: \"fronte-media\", da porsi in relazione alle analoghe e contrapposte forme \"Highbrow\", fronte alta, e \"Lowbrow\", fronte bassa, la cui origine \u00e8 associata a considerazioni fisiognomiche/frenologiche), \u00e9 in termine della lingua inglese utilizzato nella sociologia della cultura e nella critica per indicare, spesso in contesti polemici, una categoria di prodotti culturali e artistici (in particolar modo letterari) che si offrono al pubblico per le loro caratteristiche di facile accesso e fruizione (in termini di sforzo culturale richiesto per la loro comprensione).\nPer le sue caratteristiche intrinseche, tale produzione si colloca in posizione intermedia rispetto alle classiche suddivisioni in cultura alta e bassa. Compongono il \"middlebrow\", in campo letterario, i \"prodotti\" appartenenti a quel panorama costituito da letteratura di genere, consumo e intrattenimento, legati alla societ\u00e0 e alla cultura di massa e all'orizzonte di \"mercificazione\" della cosiddetta industria culturale. La cultura \"middlebrow\" \u00e8 stata definita come una \"forma parassitaria\", il cui \"statuto ibrido\", per autodefinirsi, dipende da entrambi gli estremi, alto e basso: del primo \u00e8 succube per imitazione, dal secondo dipende per negazione.\nLo stesso termine viene impiegato anche come sostantivo per indicare le persone o le platee sociali che si nutrono di tali prodotti culturali o alle quali tali produzioni sono destinate: l'uso in tale accezione, tuttavia, \u00e8 molto pi\u00f9 connotata in senso negativo, se non addirittura intriso di intenti spregiativi, con esiti semantici a volte percepiti perfino oltre il limite dell'insulto.\nL'emergere di quest'area intermedia (con la conseguente necessit\u00e0 di un termine in grado di definirla) \u00e8 l'esito di un processo socioculturale che si lega, in generale, allo sviluppo industriale e al delinearsi di una sempre pi\u00f9 evidente ed espansiva classe media, un segmento affluente della stratificazione sociale che, pur non avendone ereditato i privilegi delle classi superiori, nel sistema di valori e nelle aspirazioni di queste ultime \u00e8 stata pur sempre formata ed educata.\nOrigine del termine e diffusione.\nL'espressione \u00e8 una frase d'autore la cui coniazione \u00e8 avvenuta in ambito satirico, nel 1925, ad opera della rivista britannica \"Punch\", che attribuiva alla BBC la \"scoperta\" parodistica di una nuova categoria antropologica, quella di un pubblico che spera, un giorno, di poter acquisire familiarit\u00e0 con quelle cose che gli \"devono\" per forza piacere, piuttosto che con quelle che davvero gli piacciono. A proposito di tale genesi, l\"Oxford English Dictionary\" segnala una precedente attestazione della parola in un diverso contesto, pi\u00f9 neutro e passeggero, in un pezzo giornalistico di un anno prima, apparso nel maggio 1924 sul \"Freeman's Journal\", un quotidiano nazionalista irlandese).\nUn'apparizione ugualmente passeggera del termine, forse la prima attestazione scritta in assoluto, risale all'anno prima, quando fu usato di passaggio dalla scrittrice britannica Marjorie Bowen in un articolo del 1923 sul giornale \"Daily Chronicle\", nel quale osservava il trattamento in dettaglio che scrittori \"higbrow\", e di un buon numero di \"middlebrow\", riservavano all'infedelt\u00e0 coniugale e alle angosce della vita matrimoniale (l'annotazione della Bowen viene ripresa e citata da un articolo apparso il 12 maggio 1923 su \"The Queenslander\").\nIl procedimento con cui \u00e8 stata costruita questa parola macedonia richiama da vicino quello che ha portato alla coniazione di altri due analoghi termini, \"Highbrow\" e \"Lowbrow\" (fronte alta e fronte bassa, di derivazione eminentemente frenologica), che gi\u00e0 si erano imposti, nel mondo anglosassone, sia come sostantivi per indicare i segmenti \"alti\" e \"bassi\" della cultura, sia come aggettivi per qualificare le classi e gli individui che ne erano fruitori e protagonisti.\nIl termine, quando usato in funzione di aggettivo, \u00e8 traducibile in italiano come \"accessibile, adatto a persone di cultura mediocre\". Nella sua funzione di sostantivo, serve a qualificare in modo dispregiativo il soggetto portatore di \"cultura mediocre\" o l'opera appartenente a tale ristretto orizzonte culturale.\nDibattito critico sulla cultura \"middlebrow\".\nIn principio, negli anni venti, il termine si diffonde un'accezione sostanzialmente neutra, con un significato che, travalicando i generi, dalla musica al teatro, serviva a delineare la fisionomia di un modo di accostarsi alla cultura tipico di un certo disinvolto individualismo anglosassone borghese, svincolato da complessi di inferiorit\u00e0 a da sudditanze rispetto a gerarche critiche consolidate. L'espressione \u00e8 stata ripresa nel decennio successivo, quando \u00e8 venuta in auge, divenendo poi di uso corrente, in quella diatriba intellettuale nota come \"battle of the brows\" (\"battaglia dei brow\"), nata sullo sfondo degli anni trenta del Novecento, quando l'intellighenzia anglosassone inizi\u00f2 a denunciare quello che veniva percepito come un abbassamento del livello culturale per effetto della disinibita modernit\u00e0, in fatto di gusti culturali, dell'emergente \"middle class\" borghese, che diviene obiettivo commerciale di scrittori \"di romanzetti e di periodici d'assalto\". Il termine \u00e8 stato adottato, ad esempio, negli attacchi polemici portati dalla scrittrice Virginia Woolf e dal critico anarchico Dwight MacDonald (oltre che, in una certa misura, da Russell Lynes), che si sono spesi in favore di un'auspicata marginalizzazione modernista della cultura di massa rispetto alla cultura alta. Il \"middlebrow\", in quest'ottica, \u00e8 bollato come un tentativo maldestro e inefficace di realizzazione culturale e intellettuale, o come un epiteto per caratterizzare quella produzione letteraria e artistica che enfatizza le connessioni emozionali e sentimentali ma trascura la qualit\u00e0 e l'innovazione letteraria. Diverso, invece, \u00e8 stato l'atteggiamento del postmodernismo, pi\u00f9 incline a vedere i vantaggi di una posizione \"middlebrow\" che sia, tuttavia, consapevole e non estranea all'alta cultura ma capace di contemperare le espressioni \"alte\" con le esperienze e le aspirazioni \"ordinarie\" della vita di tutti i giorni.\nVirginia Woolf.\nVirginia Woolf articol\u00f2 un'esplicita critica derisoria del \"middlebrow\" nell'ottobre 1932, in una lettera indirizzata all'editore del \"New Statesman &amp; Nation\". La missiva, che non fu mai spedita, si occupava di un programma radiofonico che attaccava gli esponenti della cultura \"Highbrow\". La lettera fu pubblicata postuma dieci anni pi\u00f9 tardi, nel 1942, nella collezione di saggi intitolata \"The Death of the Moth\".\nVirginia Woolf attaccava i middlebrow come meschini approvvigionatori di cultura highbrow per il proprio superficiale beneficio. Piuttosto che scegliere libri per il loro valore intrinseco, i middlebrow scelgono di leggere quello che \u00e8 stato detto loro essere il meglio. I middlebrows si preoccupano di \"come\" essi li fanno sembrare, a differenza degli highbrow, donne e uomini di avanguardia che agiscono in base alla loro indefettibile dedizione alla bellezza, al valore, all'arte, alla forma, all'integrit\u00e0. Virginia Woolf sosteneva che \u201cnoi highbrows leggiamo ci\u00f2 che ci piace, facciamo ci\u00f2 che ci piace, ed elogiamo ci\u00f2 che ci piace\u201d. Allo stesso modo, un \"lowbrow\" \u00e8 dedito a un singolare interesse, \u00e8 una persona \u201cdalla vitalit\u00e0 di un purosangue che cavalca il proprio corpo alla ricerca del vivere, lanciato a galoppo attraverso la vita\u201d; per questo, \"highbrow\" e low\"brow\" sono entrambi allo stesso modo degni di rispetto perch\u00e9 essi vivono per ci\u00f2 a cui riconoscono intrinseco valore.\nI middlebrow, invece, per Virginia Woolf non sono \"n\u00e9 carne n\u00e9 pesce\", sono persone che ella classifica come gente che \"si muove e si agita senza scopo, senza interessarsi a nulla in particolare, n\u00e9 dell'Arte in s\u00e9, n\u00e9 della Vita in s\u00e9, ma ad entrambe, mescolate in modo indistinguibile, e in modo abbastanza sguaiato, con il suo desiderio di denaro, fama, potere, o prestigio\u201d. Il loro sistema di valori predilige il guadagno veloce attraverso la letteratura gi\u00e0 designata come 'Classico' e 'Grande', mai frutto di una loro scelta, perch\u00e9 \u201ccomprare arte vivente richiede gusto vivente\u201d. I middlebrow sono appariscenti \u2014 che \u00e8 molto meno impegnativo dell'autenticit\u00e0.\nRussell Lynes: \"Highbrow, Lowbrow, Middlebrow\".\nRussell Lynes, dell\"'Harper's Magazine\", in un articolo dal titolo \"Highbrow, Lowbrow, Middlebrow\", indirizz\u00f2 i propri strali satirici verso l'atteggiamento di disprezzo culturale \"highbrow\" espresso da Virginia Woolf nella sua celebre \"lettera al direttore\". Citando le sue parole, insieme aa quelle di altri sostenitori dell'highbrow, come il critico Clement Greenberg, Lynes parodi\u00f2 il pomposo senso di superiorit\u00e0 highbrow facendo notare come le sottili distinzioni tra i vari \"brow\", che la scrittrice trovava significative, erano nient'altro che mezzi di affermazione della propria superiorit\u00e0 culturale. Nello specifico, Lynes prendeva di mira la pretesa highbrow che i prodotti usati da una persona distinguessero il suo livello di dignit\u00e0 culturale, e lo faceva, in modo satirico, proprio individuando i prodotti che dovrebbero permettere di identificare una persona middlebrow.\nLynes continuava con ulteriori suddivisioni tra i \"brows\", dividendo il middlebrow esecrato dalla Woolf in due segmenti: \"upper-middlebrow\" e \"lower-middlebrow\". I primi, con il loro mecenatismo verso le arti, rendono possibile l'attivit\u00e0 degli highbrow. Musei, orchestre, opere musicali, case editrici sono portate avanti da upper-middlebrows. I lower middlebrow tentano di usare le arti in funzione di miglioramento personale: \"decisi a migliorare le loro menti allo stesso modo delle loro fortune personali\". Intento anche a vivere il semplice e facile stile di vita tratteggiato nella pubblicit\u00e0; il \u201clower middlebrow-ismo\u201d era \"un mondo che profuma di sapone\" . Mettendo sotto una luce caricaturale la visione di Virginia Woolf, Russell Lynes delinea un \"mondo perfetto\" liberato dai middlebrow, in cui i lowbrows lavorano mentre gli highbrows si dedicano alla creazione di arte pura fine a s\u00e9 stessa.\nMesi dopo, la rivista \"Life\" chiese a Lynes di distinguere in modo specifico tra i cibi giusti, il mobilio, l'abbigliamento, le arti, per ciascuno dei quattro segmenti four 'brows' da lui identificati. Questo divenne una preoccupazione nazionale, dal momento che la gente cercava di identificare l'adeguata classe sociale, proprio basandosi sulle proprie cose preferite. Sebbene il \"middlebrow\" spesso evocasse disprezzo, Lynes lodava lo zelo e l'aspirazioni dei middlebrow.\nDifesa del middlebrow in J. B. Priestley.\nJ. B. Priestley ha cercato di creare uno spazio culturale positivo ritagliato intorno al concetto di \"middlebrow\" \u2013 qualcosa di caratterizzato da seriet\u00e0, amichevolezza e preoccupazioni etiche. La sua linea difensiva prendeva spunto dalla funzione di una stazione radio: lodava, infatti, il BBC Home Service per la sua confortevole comprensibilit\u00e0. a met\u00e0 strada tra il Light Programme (intrattenimento leggero) e il Third Programme (il canale culturale): \"Tra i rochi lowbrows e gli highbrows dalla erre moscia vi \u00e8 un bel divario, che sembra fatto apposta per i middlebrows (o broadbrows) [...] la nostra familiare maniera\".\nIn una lotta che, come sostenuto da Melba Cuddy-Keane, era resa pi\u00f9 intensa e accesa dalla concorrenza per i lettori, da un lato, e, dall'altro, per il rispetto e la legittimazione che si reclamava per il capitale culturale nei confronti della produzione, del consumo e della comunicazione di massa, Virginia Woolf rispondeva sciogliendo l'acronimo BBC in un \"Betwixt and Between Company\" (\"Azienda n\u00e9 carne n\u00e9 pesce\").\nDwight Macdonald: \"Masscult and Midcult\".\nIl pensatore anarchico Dwight Macdonald, da posizioni radicali, espose una durissima critica alla cultura \"middlebrow\" in \"un bellissimo e aristocraticissimo saggio\" intitolato \"Masscult and Midcult. Against The American Grain\" (\"Masscult and Midcult. Il contropelo all'America\"), pubblicato, per la prima volta, sulle pagine della \"Partisan Review\" nel 1960: Macdonald associava il popolo e la moderna deriva industriale di allontanamento dalla specializzazione nella responsabilit\u00e0 di aver creato consumatori di arti in un mercato di massa (e che, gi\u00e0 solo per quest'ultimo motivo, costituiscono una platea anonima e indistinta di soggetti). La cultura Highbrow, per Macdonald, \u00e8 associata alla specializzazione dei connoisseur, mentre la cultura lowbrow comporta prodotti popolari autenticamente adatti a specifiche comunit\u00e0. La cultura di massa (che egli preferisce chiamare \"masscult\") copia e manipola entrambe queste tradizioni, con prodotti in serie privi di innovativit\u00e0 o si preoccupa espressamente del mercato. Lo stesso nome, \"masscult\", che Macdonald attribuisce alla cultura di massa rivela la sua intenzione di disconoscerne perfino lo \"status\" di cultura, in quanto prodotto \"macinato\" e confezionato da una \"catena di produzione\" industriale, da offrire in pasto al consumo di masse indistinte, un \"prodotto uniforme il cui umile scopo non \u00e8 neppure il divertimento, perch\u00e9 anche questo presuppone vita, e quindi sforzo, ma semplicemente la distrazione. Pu\u00f2 essere stimolante o narcotico, ma dev'essere di facile assimilazione. Non chiede nulla al suo pubblico, perch\u00e9 \u00e8 \u00abcompletamente soggetto allo spettatore\u00bb. E non d\u00e0 nulla\".\nQuesto crea un'America in cui dominano omogeneit\u00e0 e livellamento e una cultura pluralistica non pu\u00f2 nemmeno esistere.\nNella visione di Macdonald, \"la cultura alta era rappresentata, tanto per capirci, da Joyce, Proust, Picasso, mentre quello che veniva chiamato Masscult era dato da tutta la paccottiglia hollywoodiana, dalle copertine del \"Saturday Evening Post\" e dal rock [...]\".\nIl Midcult, al contrario, emerge con la cultura middlebrow e copia e adultera in modo spericolato la cultura alta, spargendo ovunque il suo tiepido velo fangoso che minaccia l'alta cultura. Il Midcult \"delineava un terzo livello [...] una cultura media rappresentata da prodotti d'intrattenimento che prendevano a prestito anche stilemi dell'avanguardia, ma che era fondamentalmente Kitsch. Tra i prodotti Midcult, MacDonald poneva, per il passato, Lawrence Alma-Tadema e Edmond Rostand, e per i tempi suoi Somerset Maugham, l'ultimo Hemingway, Thornton Wilder\".\nCelebri, a tale proposito, sono, in quello scritto, le stroncature di opere di grande successo come \"Il vecchio e il mare\" di Ernest Hemingway e \"Piccola citt\u00e0\" di Thornton Wilder, e dell'intera architettura neogotica dei college americani (incluso, quindi, quello della sua alma mater, la Yale University).\nMacdonald scrive che, mentre nel Masscult \"il trucco \u00e8 scoperto\" e consiste nel \"piacere alle folle con ogni mezzo\", il Midcult, invece, riserva \"un duplice tranello: finge di rispettare i modelli dell'Alta Cultura mentre, in effetti, li annacqua e li volgarizza. Il nemico che se ne sta fuori le mura \u00e8 facilmente individuabile. Ci\u00f2 che rende pericoloso il Midcult \u00e8 la sua ambiguit\u00e0. Perch\u00e9 il Midcult si presenta come facente parte dell'Alta Cultura\". Promuoveva una separazione tra i \"brows\" in modo che \"i pochi che si curano della buona letteratura, pittura, musica, architettura, abbiano la loro Alta Cultura, e non confondiamola con il Midcult\".\nCommercializzazione del middlebrow.\nIl circolo dei lettori chiamato Book-of-the-Month Club e il \"Book Club\", quest'ultimo un programma televisivo di infotainment condotto da Oprah Winfrey, sono spesso indicati come middlebrow, lanciati sul mercato per portare classici della lettura e letteratura highbrow' alla middle class statunitense. Questo \u00e8 stato sottolineato con particolare forza quando Jonathan Franzen, dopo che era stato scelto il suo \"Le correzioni\", rimarc\u00f2 in molte occasioni come alcuni delle scelte dell'Oprah's Book Club fossero middlebrow. Nel suo influente \"A Feeling for Books\", resoconto del Book-of-the-Month Club (come era stato dal suo inizio nel 1926 fino agli anni '80, quando si trasform\u00f2 in un'operazione puramente commerciale), Janice Radway sostiene che la cultura middlebrow non \u00e8 solo una impersonificazione annacquata dell'highbrow, ma piuttosto distintamente definito in s\u00e9 a dispetto della alla cultura di avanguardia. Il club librario offriva agli abbonati una scelta letteraria fatta da giudici esperti e \"generalisti\", ma considerava come fondamentale l'esperienza personale ed emozionale del leggere un libro, mantenendo, al contempo, alti standard di \"qualit\u00e0 letteraria\"\u2018. In questo modo, il club era in opposizione alla critica mossa in generale alla cultura middlebrow, come esperienza costrittiva alla cultura alta. Invece, Radway dimostra come la cultura middlebrow permetta ai lettori di accedere, in modo simultaneo, alle sfide sia intellettuali sia emozionali che le buone letture pongono al lettore. Radway identifica anche la contraddittoriet\u00e0 dei messaggi di genere veicolati dalle scelte editoriali: se da un lato, infatti, il marketing del Club aveva un forte orientamento verso un pubblico di lettrici di sesso femminile, compresa l'enfasi posta sul piacere emotivo dei libri, d'altro canto, l'accento posto sulla letteratura intellettuale e accademica del middlebrow intrappolava il lettore in costrittivi standard di valore maschili, classificando come 'grandi libri' quelli che sono in linea con classificazioni tecniche e maschili di eccellenza.\nDibattito sul Middlebrow contemporaneo.\nIl dibattito sulla \"linea di discrimine tra Cultura Alta e Cultura Bassa\" \u00e8 stato molto acceso intorno alla met\u00e0 del XX secolo, ma continua a riaccendersi ogni tanto, con regolarit\u00e0, \"ma sempre da nuovi punti di vista\", perfino in un'epoca, come gli anni 2000 e 2010, in cui, in alcune societ\u00e0, la storica distinzione in due (o tre) livelli \u00e8 divenuta pi\u00f9 sfumata.\n\"Slate\" suggerisce che la fine degli anni 2000 e i primi anni 2010 potrebbero essere considerati come \"l'et\u00e0 dell'oro dell'arte middlebrow\" \u2014riferendosi a prodotti televisivi come \"Breaking Bad\", \"Mad Men\", \"I Soprano\" e \"The Wire\" e romanzi come \"Libert\u00e0\" di Jonathan Franzen, \"La trama del matrimonio\" di Jeffrey Eugenides e \"Il tempo \u00e8 un bastardo\" di Jennifer Egan. Nella stessa categoria middlebrow \"Slate\" annovera, ad esempio, i film di Aaron Sorkin. Lo stesso \"Slate\" \u00e8 stato definito giornalismo middlebrow.\nIn una articolo apparso sul \"Jewish Ideas Daily\" nel marzo 2012, Peodair Leihy ha descritto l'opera del cantautore e poeta Leonard Cohen come \"una sorta di pop\u2014upper-middle-brow, o lower-high-brow, come minimo, ma pur sempre pop\". Questa categorizzazione estetica \u00e8 stata teorizzata anche in un saggio scritto da William Deresiewicz nel novembre dello stesso anno per \"The American Scholar\", in cui Deresiewicz propone l'aggiunta del segmento \"upper middle brow\", per indicare una collocazione culturale in posizione intermedia tra \"masscult\" e \"midcult\", definito come \"assai di gran lunga pi\u00f9 sottile del \"Midcult\". \u00c8 post- piuttosto che pre-ironico, con il suo sentimentalismo celato sotto un velo di fresco. \u00c8 tagliente, abile, informata, alla moda, e inventiva almeno nella forma\".\nSu \"The New Yorker\", la giornalista Macy Halford caratterizza \"Harper's Magazine\", e lo stesso \"New Yorker\", come dei media \"percepiti spesso quali esempi tipici del middlebrow: entrambe le riviste sono dedicate al segmento alto ma anche al renderlo accessibile a molti; al prendere idee che potrebbero rimanere confinate in torri d'avorio e testi accademici, o in scene \"high-art\" (o film, o teatro), e portarle sulle pagine di un periodico relativamente poco costoso che pu\u00f2 essere acquistato nelle librerie e nelle edicole sparse ovunque in tutto il paese (e ora anche su Internet)\". Fa notare, inoltre, l'effetto di Internet sul dibattito intorno al middlebrow: \"Internet ci sta costringendo a ripensare (ancora una volta) quale sia il significato di \u201cmiddlebrow\u201d in un'era in cui ci\u00f2 che \u00e8 pi\u00f9 elevato \u00e8 accessibile allo stesso modo del pi\u00f9 infimo \u2014accessibile nel senso che entrambi sono a portata di un click [...] \u2014 \u00e8 davvero pensare di nuovo come percorrere questa via di mezzo\". La Halford cos\u00ec descrive Wikipedia: \"Wiki \u00e8 essa stessa una specie di prodotto middlebrow\" con le sue voci che \"forniscono davvero un rapido sommario\".\nNel 2010 Umberto Eco sottolineava come il problema di demarcazione dei livelli si pu\u00f2 dire abbia assunto una diversa prospettiva e si ponga in termini assai diversi nel XXI secolo, epoca in cui la distinzione si \u00e8 spostata \"dai contenuti o dalla loro forma artistica\" alle modalit\u00e0 della loro fruizione, laddove un classico prodotto di Cultura Alta, come l'ascolto di musica composta da Ludwig van Beethoven possa essere fruita, al pari di \"Jingle Bells\", come \"suoneria per il telefonino o musica da aeroporto (o da ascensore) [...] nella disattenzione, come avrebbe detto Walter Benjamin, e quindi diventa (per chi lo usa cos\u00ec) molto simile a un motivetto pubblicitario. Al contrario un \"jingle\" nato per pubblicizzare un detersivo pu\u00f2 diventare oggetto di attenzione critica, e di apprezzamento per una sua trovata ritmica, melodica o armonica\". Pi\u00f9 che l'oggetto, in casi simili \u00e8 lo sguardo a cambiare, pi\u00f9 o meno attento e impegnato: \"c'\u00e8 lo sguardo impegnato e lo sguardo disattento, e per uno sguardo (o udito) disattento si pu\u00f2 proporre anche Richard Wagner come colonna sonora per \"L'isola dei famosi\". Mentre i pi\u00f9 raffinati si ritireranno ad ascoltare, su un antico vinile, \"Non dimenticar le mie parole\"\" di Giorgio Gaber.\nDibattito culturale in Italia.\nCon riferimento alla cultura italiana non esiste un animato dibattito su tali categorie culturali, paragonabile alla \"guerra dei brows\" degli anni '30 in Inghilterra e alle polemica di Macdonald negli anni '60.\nNel 1965, intervistato dal programma televisivo \"L'approdo, settimanale di lettere ed arti\", andata in onda sul Primo Canale della RAI il 9 marzo di quell'anno, Alberto Moravia si cimentava nel tentativo di tracciare una linea di demarcazione tra la cultura di massa e il \"Midcult\" teorizzato da Macdonald e, dopo averne esposto una definizione, provava a fornirne alcuni esempi di prodotti appartenenti a questa categoria intermedia:\nAl primo posto metteva \"Cuore\" di Edmondo De Amicis, da lui ritenuto \"il colosso dei colossi\" del genere e una sorta di \"modello del Midcult\"; seguivano, poi, il \"Cos\u00ec parl\u00f2 Zarathustra\" di Friedrich Nietzsche, le \"Les Nourritures terrestres\" di Andr\u00e9 Gide, le opere di due prolifici e fortunati romanzieri, Archibald Cronin e Ferenc K\u00f6rmendi, il \"Giovanni Episcopo\" di Gabriele D'Annunzio (definito da Moravia come vero capolavoro del Midcult libertino e dostojevskiano, opera compiutamente artificiosa e da considerarsi \"completa nel suo genere\"), e \"Il dottor \u017divago\" di Boris Pasternak (autore, d'altro canto, da Moravia afferma di stimare sia sul piano umano e personale sia sul piano artistico-letterario, come grande poeta).\nCanzone d'autore italiana.\nNella storia della classe media del secondo dopoguerra italiano e del boom economico, un posto importante, bench\u00e9 sottovalutato, \u00e8 occupato dal fenomeno musicale della canzone d'autore italiana, quel filone che, per mano dei suoi autori (cantautori), oper\u00f2 \"la valorizzazione di quel genere eminentemente popolare e 'di massa' che \u00e8 la canzone\", raccogliendo successo e consensi soprattutto nelle \"frazioni pi\u00f9 intellettualizzate e a elevata scolarizzazione\" della societ\u00e0, \"alla ricerca di titoli di 'nobilt\u00e0 culturale' per un genere culturale anch'esso tipicamente medio, \"middlebrow\" direbbero gli americani, di cui appropriarsi e in cui riconoscersi\".\nMidcult italiano degli anni '90.\nA caratterizzare il \"middlebrow\" italiano degli anni '90 ci si \u00e8 provato, con una breve esemplificazione, Vittorio Giacopini nella sua prefazione all'edizione 1997 del saggio di Dwight Macdonald: secondo Giacopini possono essere annoverati al \"Midcult\" di Macdonald \"prodotti e personaggi tipici del [...] paesaggio culturale\" italiano, come \"la Bibbia tradotta dall'operaio-scrittore misticheggiante\" (Erri De Luca), \"il giovane cannibale che scrive a quattro mani (con pap\u00e0) un manualetto sui rapporti tra \u00abadulti e piccini\u00bb\" (Niccol\u00f2 Ammaniti), \"il raffinato massmediologo che tesse l'elogio degli \u00abanalfabeti di tutto il mondo\u00bb (Alberto Abruzzese)."}
{"id": "6125871", "revid": "363629", "url": "https://it.wikipedia.org/wiki?curid=6125871", "title": "Fotoclub", "text": "Un fotoclub \u00e8 un'associazione costituita spesso da fotografi amatoriali. I membri hanno la fotografia come hobby, praticata soprattutto nel tempo libero.\nAttraverso lo scambio di conoscenze ed esperienze e mostrando il lavoro degli altri, si propone di diventare esperti nel campo della fotografia. Ci sono club che trattano foto di un interesse specifico (come la fotografia naturalistica o fotografia d'arte).\nIn Italia molti club fotografici sono organizzati attraverso la FIAF, Federazione italiana associazioni fotografiche, con sede a Torino. L'adesione pu\u00f2 variare notevolmente, da pochi a circa 100 membri.\nAlcuni fotoclub sono presenti anche sui social media, come Facebook."}
{"id": "6125874", "revid": "287204", "url": "https://it.wikipedia.org/wiki?curid=6125874", "title": "Futsal Isola", "text": "LAssociazione Sportiva Dilettantistica Futsal Isola \u00e8 stata una squadra italiana di calcio a 5 con sede nella frazione Isola Sacra di Fiumicino.\nStoria.\nFondata nel 2008 da Massimiliano Mazzuca e Federica Poggio, la Futsal Isola \u00e8 da subito protagonista di una bruciante scalata della piramide calcettistica italiana che la porta, ad appena otto anni dalla nascita, a conquistare la promozione in Serie A. Il debutto nella massima serie coincide con un incoraggiante pareggio per 4-4 contro il , a cui seguono altre prestazioni convincenti, come la vittoria per 2-1 contro la Luparense. Con il procedere della stagione emergono tuttavia i limiti tecnici della squadra, che chiude ultima in classifica con appena 3 vittorie e altrettanti pareggi. Poich\u00e9 l'edizione 2016-17 non prevedeva retrocessioni dirette, gli aeroportuali disputano comunque i play-out, venendo nettamente sconfitti in entrambe le gare dalla . La retrocessione in Serie A2 coincide con un ridimensionamento della societ\u00e0, che rinuncia alla categoria per iscriversi in Serie C1 con una squadra composta da giovani del posto. Al termine di un campionato di sofferenza l'Isola riesce a evitare, all'ultima giornata, la retrocessione diretta, centrando il terzultimo posto del girone A. Tuttavia, nei play-out la squadra \u00e8 superata per 5-1 dall'Aranova, retrocedendo in Serie C2. Piuttosto che alimentare una concorrenza fratricida, durante l'estate del 2018 il presidente Mazzucca decide di rinunciare alla categoria per unire le forze con i concittadini del Real Fiumicino, neopromosso in Serie C2.\nStrutture.\nDurante l'unica stagione disputata in Serie A, la squadra ha disputato le partite interne presso il Pala To Live di Roma."}
{"id": "6125875", "revid": "111325", "url": "https://it.wikipedia.org/wiki?curid=6125875", "title": "Sabre (chitarra)", "text": "La Sabre \u00e8 una chitarra elettrica prodotta dalla Music Man dal 1978 al 1981 e poi di nuovo dal 2020.\nCaratteristiche.\nOriginariamente fu disegnata e progettata da Leo Fender per la Music Man alla fine degli anni '70, dalla forma vagamente quadrata nelle proporzioni del corpo e con due opzioni per il manico, da 12 pollici (Sabre I) o da 7,5 pollici (Sabre II). Si caratterizzava soprattutto per il preamplificatore attivo e disponeva di una vasta gamma di suoni, grazie a tre switch: uno a tre vie per selezionare la configurazione dei due pick-up humbucker posti al manico e al ponte, uno a due vie per splittare i pick-up, e un terzo per selezionare fase e controfase. All'epoca non ebbe molto successo a causa della forma e della paletta, che tendevano a somigliare molto a quelle delle Fender. Dopo la rottura con Leo Fender e prima che la Music Man passasse a Ernie Ball nel 1984, la produzione cess\u00f2 e lo stesso Fender ne propose dopo qualche anno una rivisitazione pi\u00f9 moderna con la sua G&amp;L F-100.\nNel 2020 la Ernie Ball Music Man l'ha quindi riproposta in una versione rinnovata sia nell'estetica, con la forma del corpo pi\u00f9 o meno invariata ma senza battipenna e la paletta con le chiavette 4+2, che nell'elettronica, laddove i tre switch sono stati sostituiti da uno solo a cinque vie per selezionare le varie combinazioni delle bobine dei due humbucker. \u00c8 stato inoltre aggiunto il tremolo. Questa versione aggiornata mantiene il corpo hollow body, ora in okum\u00e8 con la parte superiore in acero intagliato, mentre il manico, tutto in acero e sempre attaccato col sistema set-in, presenta una larghezza al capotasto di 1 11/16 pollici (4,2 cm), che lo rende leggermente pi\u00f9 largo di un manico standard."}
{"id": "6125876", "revid": "111325", "url": "https://it.wikipedia.org/wiki?curid=6125876", "title": "Music Man StingRay", "text": "Il Music Man StingRay \u00e8 un basso elettrico prodotto dalla Music Man a partire dal 1976 e progettato da Leo Fender e Tom Walker. \u00c8 stato il primo basso elettrico prodotto con equalizzazione preamplificata attiva a bordo ed \u00e8 il pi\u00f9 longevo ancora in produzione della casa californiana. \u00c8 caratterizzato da una linea ergonomica, una costruzione solida, un ponte massiccio in acciaio temprato, con battipenna ovale simmetrico e chiavette d'accordatura nell'inedita disposizione 3+1.\nCaratteristiche.\n\u00c8 prodotto in diverse versioni e combinazioni di colore del battipenna e del corpo solido, che \u00e8 realizzato in frassino o pi\u00f9 raramente in mogano. Il manico \u00e8 di acero, mentre la tastiera di 21 tasti pu\u00f2 essere di acero, palissandro o ebano, anche fretless. Sin dal debutto lo StingRay ha montato la novit\u00e0 assoluta di un equalizzatore preamplificato a tre potenziometri, rispettivamente per volume, alti e bassi, posizionati su una placca cromata. Dopo il passaggio della Music Man a Ernie Ball, nel 1984, furono introdotte anche delle versioni \"Special\", che montano un equalizzatore a quattro potenziometri per volume, alti, medi e bassi, mentre l'attacco bolt-on del manico venne irrobustito con l'impiego di cinque o sei viti, invece delle tre utilizzate in precedenza; dal 2015 \u00e8 possibile scegliere anche l'attacco del manico neck-thru. L'equalizzatore interno \u00e8 alimentato con una o due batterie da 9V, a seconda della versione, cos\u00ec come, a seconda della versione, il ponte pu\u00f2 montare quattro \"stoppa corda\" che, una volta alzati, simulano l'effetto palm mute.\nNato con la storica configurazione a un solo pick-up humbucker al ponte con magneti in alnico a doppio avvolgimento (H), ideato da Music Man, nel 2005 sono state introdotte anche le configurazioni con un humbucker al ponte e un single coil al manico (HS) e quella con due humbucker, uno al ponte e uno al manico (HH), gi\u00e0 vista sul vecchio Sabre e riproposta con il Bongo nel 2003. Le due nuove configurazioni consentono una maggiore variet\u00e0 di suoni rispetto al solo humbucker al ponte, grazie a uno switch con il quale \u00e8 possibile selezionare cinque diverse combinazioni delle varie bobine.\nDal 1987 ne \u00e8 prodotta anche una versione a cinque corde e 22 tasti, lo StingRay5, con le chiavette d'accordatura nella disposizione 4+1, una forma del battipenna leggermente modificata nella parte inferiore, che ingloba i potenziometri dell'equalizzatore, e con le stesse opzioni di configurazione dell'elettronica.\nLa caratteristica principale del Music Man StingRay, a parte l'inedita disposizione delle chiavette, rimane senza dubbio la sua configurazione elettronica originaria, con un solo humbucker alnico al ponte, dal suono sufficientemente corposo ma, nello stesso tempo, pi\u00f9 incisivo e definito, e con l'equalizzazione attiva preamplificata. Per questo molti bassisti lo hanno preferito, impiegandolo con grande efficacia, come in particolare, in tempi pi\u00f9 recenti, Tim Commerford dei Rage Against the Machine e Flea dei Red Hot Chili Peppers. Ideale per lo slapping, ma anche per il fingerstyle e il pick playing, lo StingRay \u00e8 sorprendentemente versatile con il suo pickup singolo, risultando tra i bassi elettrici pi\u00f9 apprezzati e utilizzati, al pari dei Fender.\nOLP, SUB e Sterling by Music Man StingRay.\nA partire dalla fine degli anni '90 Music Man ha licenziato anche la produzione di versioni pi\u00f9 economiche dello StingRay, commercializzate con il marchio \"OLP\" fino al 2008, poi anche \"SUB\" dal 2003 al 2006 e infine \"SUB\" e \"Sterling by Music Man\" dal 2009. Gli StingRay OLP erano prodotti in Cina e Corea del Sud, mentre i primi StingRay SUB erano prodotti in California; dal 2009 si tratta invece di strumenti tutti assemblati in Indonesia, Cina o Corea del Sud, il cui minor costo dipende in tutti i casi dalla drastica riduzione dei tempi di costruzione resa possibile dalla minore finitura del corpo e del manico, nonch\u00e9 della verniciatura. L'elettronica dei SUB e degli Sterling asiatici, in particolare, \u00e8 invece la stessa dell'originale Music Man fabbricato in California, eccezion fatta per i magneti in ceramica degli humbucker, mentre variano i legni di costruzione, laddove di base il corpo \u00e8 realizzato in tiglio e il manico e la tastiera in acero, sebbene ne esistano diverse versioni con sensibili variazioni di prezzo: la migliore versione dello Sterling by Music Man StingRay (Ray 34, a 4 corde e Ray 35, a 5 corde), con corpo in mogano e tastiera in palissandro, costa in ogni caso circa la met\u00e0 della versione meno costosa del Music Man StingRay californiano. Le versioni Sterling by Music Man dello StingRay non vanno confuse con il Music Man Sterling, che \u00e8 un basso diverso della linea superiore marchiata Music Man."}
{"id": "6125877", "revid": "74801", "url": "https://it.wikipedia.org/wiki?curid=6125877", "title": "Dorothy Dell", "text": "Biografia.\nBionda e con gli occhi grigi, a 13 mesi Dorothy vinse il titolo di Most Beautiful Baby di Hattiesburg. Nel 1925 si trasfer\u00ec con i genitori e la sorella Helen a New Orleans e vi frequent\u00f2 la Sophie Wright High School, dove le sue doti di cantante furono notate dal compositore Wesley Lord che la fece esibire al Sanger Theater e le procur\u00f2 un contratto con la radio locale.\nContinu\u00f2 a collezionare premi di bellezza: fu \u201cbellezza al bagno\u201d, \u201cThe Girl with the Perfect Back\u201d, Miss Biloxi, Miss American Legion e Miss New Orleans e come tale nel 1930 partecip\u00f2 a Galveston, in Texas, all'International Pageant of Pulchritude, vincendo il titolo di Miss Universo. Sua grande amica era la compagna di scuola e aspirante cantante e attrice Mary Dorothy Slaton, che l'anno dopo vincer\u00e0 anch'essa il titolo di Miss Universo e poi diverr\u00e0 famosa col nome di Dorothy Lamour.\nCon la sua amica, Dorothy Dell ottenne un ingaggio nella compagnia di rivista di Fanchon e Marco, e per sei mesi si esibirono in California. Nell'estate del 1931 la Dell entr\u00f2 a far parte della compagnia di Florenz Ziegfeld cantando a Broadway da luglio a novembre. L'anno dopo prosegu\u00ec la tourn\u00e9e con le Ziegfield Follies a Baltimora e a Chicago, dove ritrov\u00f2 l'amica Slaton, e tenne a New York un programma di canzoni dai microfoni della NBC. A dicembre 1932 usc\u00ec il cortometraggio \"Passing the Buck\" con Nina Mae McKinney, dove Dorothy Dell si esibiva in un numero musicale.\nNel giugno del 1933 fu nuovamente impegnata a Broadway nel musical \"Tattle Tales\", e alla fine dell\u2019anno part\u00ec con la famiglia per Hollywood, dove firm\u00f2 un contratto con la Paramount: il suo primo impegno come attrice dello schermo fu \"Wharf Angel\", uscito nel marzo del 1934, con Victor McLaglen e Preston Foster. Il \"New York Times\" defin\u00ec Dorothy Dell un'\u00abaffascinante debuttante\u00bb in \"Wharf Angel\", e un \u00abvero talento\u00bb nella sua interpretazione in \"Little Miss Maker\", il suo secondo film con Shirley Temple e Adolphe Menjou, uscito in maggio. \nIn entrambi i film furono utilizzate le doti di cantante della Dell.\nEgualmente avvenne nel suo terzo film, la commedia \"Shoot the Works\", dove canta \"With My Eyes Wide Open I'm Dreaming\", una canzone divenuta molto popolare. \"Shoot the Works\" fu il suo ultimo film e usc\u00ec un mese dopo la sua morte. Nella notte dell\u20198 giugno 1934 Dorothy Dell era nell'auto guidata da un amico, il dottor Carl Wagner. L'automobile sband\u00f2 in una curva della Lincoln Avenue di Pasadena, usc\u00ec di strada abbattendo due pali del telefono, e carambol\u00f2 pi\u00f9 volte prima di schiantarsi contro un masso. Dorothy Dell mor\u00ec sul colpo, il dottor Wagner alcune ore dopo. L'attrice fu sepolta nel Metairie Cemetery di New Orleans."}
{"id": "6125878", "revid": "661526", "url": "https://it.wikipedia.org/wiki?curid=6125878", "title": "Masscult and Midcult", "text": "Masscult and Midcult \u00e8 un saggio di sociologia della cultura e della comunicazione di massa, opera di Dwight Macdonald (1906 \u2013 1982), critico letterario e pensatore anarchico americano.\nLo scritto muove una critica sociale radicale che verte sulle categorie di produzione e fruizione della cultura nella realt\u00e0 massificata a cavallo degli anni '50 e '60 negli Stati Uniti d'America. Il saggio si inserisce nel solco di una polemica latente, e a tratti molto accesa, nei confronti dei fenomeni di degenerazione del gusto nell'emergente middle class borghese. Si tratta di una controversia gi\u00e0 esplosa nella temperie culturale dell'Inghilterra degli anni '20 e '30, che, tra i suoi iniziatori, aveva avuto la scrittrice Virginia Woolf, che, in un celebre scritto, si era scagliata contro il travisamento della cultura operato dal fenomeno detto \"Middlebrow\".\nIl saggio ha conosciuto varie edizioni in lingua originale ed \u00e8 stato tradotto in diverse altre lingue tra cui anche l'italiano, pi\u00f9 volte a partire dalla prima traduzione, pubblicata nel 1964.\nEntrambi i termini che campeggiano nel titolo sono parole d'autore, frutto dell'onomaturgia di Macdonald che prefer\u00ec coniarle per potersene servire in luogo di \"Middlebrow\" e \"Mass culture\", non volendo nemmeno riconoscere, a queste due categorie, lo statuto di \"culture\".\nContenuti.\nLo scritto di MacDonald, definito da Umberto Eco un \"bellissimo e aristocraticissimo saggio\", argomenta una durissima critica alla cultura \"middlebrow\". Macdonald associava il popolo, e la moderna deriva industriale di allontanamento dalla specializzazione, nella comune responsabilit\u00e0 di aver creato un mercato di massa di consumatori di arti, in grado di costituire e dar forma a una platea anonima e indistinta di soggetti. La cultura \"Highbrow\", per Macdonald, \u00e8 associata, invece, alla specializzazione dei connoisseur, mentre la cultura \"Lowbrow\" comporta prodotti popolari autenticamente adatti a specifiche comunit\u00e0. Invece, la cultura di massa (che egli, per motivi ontologici, decide di chiamare \"masscult\") copia e manipola entrambe queste tradizioni con prodotti in serie privi di innovativit\u00e0 o si preoccupa espressamente del mercato. Lo stesso nome di \"Masscult\", che Macdonald preferisce attribuire alla cultura di massa, riflette la sua intenzione di disconoscerne perfino lo \"status\" di cultura, in quanto prodotto industriale, \"macinato\" e confezionato da una \"catena di produzione\" a uso e consumo di masse e moltitudini indistinte, un \"prodotto uniforme il cui umile scopo non \u00e8 neppure il divertimento, perch\u00e9 anche questo presuppone vita, e quindi sforzo, ma semplicemente la distrazione\". Il prodotto \"Masscult\", per Macdonald, \"pu\u00f2 essere stimolante o narcotico, ma dev'essere di facile assimilazione. Non chiede nulla al suo pubblico, perch\u00e9 \u00e8 \u00abcompletamente soggetto allo spettatore\u00bb. E non d\u00e0 nulla\". Tutto ci\u00f2 determina un'America in cui dominano omogeneit\u00e0 e livellamento, una situazione in cui una cultura pluralistica non pu\u00f2 nemmeno esistere. \nMidcult.\nNella visione di Macdonald, come spiega Umberto Eco con un'esemplificazione spicciola, \"la cultura alta era rappresentata, tanto per capirci, da James Joyce, Marcel Proust, Pablo Picasso, mentre quello che veniva chiamato Masscult era dato da tutta la paccottiglia hollywoodiana, dalle copertine del \"Saturday Evening Post\" e dal rock [...]\".\nLa categoria intermedia del \"Midcult\", al contrario, emerge con la cultura \"middlebrow\" e copia e adultera in modo spericolato la cultura alta, \"spargendo ovunque il suo tiepido velo fangoso\" che minaccia l'alta cultura. Per Macdonald, il \"Midcult\" \"delineava un terzo livello [...], una cultura media rappresentata da prodotti d'intrattenimento che prendevano a prestito anche stilemi dell'avanguardia, ma che era fondamentalmente Kitsch. Tra i prodotti Midcult, MacDonald poneva, per il passato, Lawrence Alma-Tadema e Edmond Rostand, e per i tempi suoi Somerset Maugham, l'ultimo Ernest Hemingway, Thornton Wilder\". In quest'ottica, la categoria del Kitsch comprende sia il \"Masscult\" sia il \"Midcult\": qui il rapporto stretto e con il saggio \"Avant-Garde and Kitsch\" di Clement Greenberg (testo a cui Macdonald \u00e8 debitore, che fu pubblicato, vari anni prima, nel 1939, anch'esso sulla \"Partisan Review\").\nSono celebri, a tale proposito, in quello scritto, le stroncature di opere di grande successo e rinomanza, come \"Il vecchio e il mare\" di Ernest Hemingway e \"Piccola citt\u00e0\" di Thornton Wilder, e dell'intera architettura neogotica dei college americani (incluso, quindi, quello della sua alma mater, la Yale University).\nMacdonald scrive che nel \"Masscult\" \"il trucco \u00e8 scoperto\": il suo scopo \u00e8 perspicuo e consiste nell'offrire \"piacere alle folle con ogni mezzo\". Il Midcult, invece, riserva \"un duplice tranello\": da un lato \"finge di rispettare i modelli dell'Alta Cultura mentre, in effetti, li annacqua e li volgarizza. Il nemico che se ne sta fuori le mura \u00e8 facilmente individuabile. Ci\u00f2 che rende pericoloso il \"Midcult\" \u00e8 la sua ambiguit\u00e0. Perch\u00e9 il \"Midcult\" si presenta come facente parte dell'Alta Cultura\". Promuoveva una separazione tra i \"brows\" in modo che \"i pochi che si curano della buona letteratura, pittura, musica, architettura, abbiano la loro Alta Cultura, e non confondiamola con il \"Midcult\"\".\nEdizioni.\nEdizioni in inglese.\nIl saggio di Macdonald fu pubblicato, per la prima volta, sulle pagine della \"Partisan Review\" in due parti, una prima uscita nella primavera del 1960, una seconda nell'autunno dello stesso anno. Fu poi ripubblicato due anni dopo nella raccolta di saggi \"Against The American Grain: Essays on The Effects of Mass Culture\" (il titolo, traducibile come \"Contropelo all'America. Saggi sugli effetti della cultura di massa\", riecheggiava per opposizione la raccolta di prose di William Carlos Williams, \"In the American Grain\" del 1925) dalla Random House. Nel 1983 \u00e8 stato pubblicato di nuovo, con lo stesso titolo, da Da Capo Press. Nel 2011, la raccolta dei saggi \u00e8 stata di nuovo pubblicata, col titolo \"Masscult and Midcult: Essays Against the American Grain\", nella collana \"NYRB Classics\" della \"New York Review of Books\", un'edizione curata da John Summers e introdotta da Louis Menand.\nEdizioni italiane.\nLa prima versione italiana del saggio \u00e8 stata resa disponibile nell'edizione 1964 dell'Almanacco letterario Bompiani. Nel 1969 \u00e8 uscito per Rizzoli editore, nella collana editoriale \"Saggi\", con un'introduzione di Claudio Gorlier. Una nuova edizione \u00e8 stata curata nel 1997 da edizioni e/o, con introduzione di Vittorio Giacopini. "}
{"id": "6125882", "revid": "106426204", "url": "https://it.wikipedia.org/wiki?curid=6125882", "title": "Moschea-cattedrale di Mosca", "text": "La moschea-cattedrale di Mosca () \u00e8 la principale moschea della citt\u00e0 di Mosca ed \u00e8 ubicata vicino al complesso sportivo \"Olimpijskij\" nella Olimpiysky Avenue.\nStoria.\nLa struttura originaria \u00e8 stata costruita nel 1904 su progetto dell'architetto russo Nikolay Zhukov subendo da allora alcune ricostruzioni. \u00c8 stata chiamata molte volte \"la moschea dei Tatari\" visto che la sua congregazione consisteva principalmente di Tatari. \nL'11 settembre 2011 la vecchia moschea fu demolita, anche se la decisione presa fu molto controversa. Questo perch\u00e9 nel giugno 2008 la moschea venne riconosciuta come un edificio del patrimonio culturale russo, ma gi\u00e0 alla fine dello stesso anno venne rimossa dalla lista dei monumenti storici e architettonici. Una delle ragioni che portarono alla decisione di ricostruzione fu che l'edificio era deviato di molti gradi dalla direzione della Mecca. Il progetto di ricostruzione fu affidato all'architetto Ilyas Tazhiyev che prevedeva lo smontaggio della moschea, la raccolta di tutte le pietre e ri-assemblaggio con un orientamento corretto. Nel 2009, tuttavia, il Consiglio dei Mufti respinse il progetto di Tazhiyev, affermando prima di avere intenzione di fare un altro progetto di ricostruzione e poi demolendo completamente l'edificio sostenendo che era vicino al collasso. L'architetto Tazhiyev dichiar\u00f2 dopo la demolizione che la ricostruzione fosse ancora possibile e che l'edificio non era vicino al collasso.\nLa moschea-cattedrale di Mosca \u00e8 stato il primo edificio religioso demolito a Mosca dal 1978.\nLa nuova moschea.\nLa nuova moschea venne costruita nello stesso sito della precedente. Venne ufficialmente inaugurata il 23 settembre 2015. La nuova moschea ha una capacit\u00e0 di diecimila fedeli. Il presidente russo Vladimir Putin, il presidente turco Recep Tayyip Erdo\u011fan e Mahm\u016bd Abb\u0101s (Ab\u016b M\u0101zen) presidente dell'Organizzazione per la Liberazione della Palestina, dell'Autorit\u00e0 nazionale palestinese e dello Stato di Palestina insieme ai leader musulmani locali hanno partecipato alla cerimonia di inaugurazione."}
{"id": "6125885", "revid": "767487", "url": "https://it.wikipedia.org/wiki?curid=6125885", "title": "Orionidi", "text": "Le Orionidi sono uno sciame meteorico che appare periodicamente fra il 2 ottobre e il 7 novembre, con il massimo dell'attivit\u00e0 intorno al 20-23 di ottobre; deve il suo nome alla posizione del suo radiante (il punto dal quale sembrano partire le stelle), una vasta area nei pressi della costellazione di Orione.\n\u00c8, insieme a quello delle Eta Aquaridi, uno dei due sciami meteorici generati dal passaggio della Terra nella scia della cometa di Halley. \nStoria.\nLo sciame delle Orionidi \u00e8 ufficialmente noto dal 1839, anno in cui tal E.C. Herrick del Connecticut constat\u00f2 la ricorrenza di una pioggia di meteore \"tra l'8 e il 15 di ottobre\"; Herrick reiter\u00f2 la dichiarazione l'anno seguente, estendendo per\u00f2 il periodo dall'8 al 25 ottobre. Il 18 ottobre 1864 Alexander Stewart Herschel fu il primo a condurre un'osservazione attenta dello sciame, confermando, il 20 ottobre seguente, che la pioggia si originava da Orione.\nL'interesse attorno allo sciame e al suo punto di origine si accrebbe negli anni seguenti (dato che gli altri sciami hanno radianti molto pi\u00f9 ristretti rispetto a quello delle Orionidi, fra gli astronomi si dibatteva se il radiante delle Orionidi si spostasse da un giorno all'altro).\nOsservazione.\nSi tratta di uno degli sciami pi\u00f9 importanti del quarto trimestre dell'anno, con meteore giallo-verdi che sfrecciano alla velocit\u00e0 di 66\u00a0km/s. Lo sciame tocca punte di 20 meteoriti durante il picco di attivit\u00e0 nell'emisfero settentrionale, e di 50 in quello meridionale, ma va notato che i picchi massimi sono molto variabili; questo potrebbe dipendere dalla presenza di pi\u00f9 \"scie\", alcune forti e alcune deboli, della cometa di Halley, che ha incrociato l'orbita del nostro pianeta quasi una trentina di volte."}
{"id": "6125927", "revid": "287204", "url": "https://it.wikipedia.org/wiki?curid=6125927", "title": "The Woman (film)", "text": ""}
{"id": "6125936", "revid": "1904508", "url": "https://it.wikipedia.org/wiki?curid=6125936", "title": "Ian Russell, XIII duca di Bedford", "text": "Biografia.\nI primi anni.\nRussell era figlio di Hastings Russell, XII duca di Bedford. Durante tutta la sua infanzia e la sua giovinezza, ebbe sempre rapporti piuttosto tesi col nonno e soprattutto col padre col quale ebbe spesso dei diverbi circa la fortuna dei duchi di Bedford.\nIl XIII duca divenne noto col nome di Ian e col titolo di cortesia di \"Lord Howland\". Nel 1940 suo padre succedette al ducato e Lord Howland acquis\u00ec il titolo di cortesia di \"Marchese di Tavistock\".\nLa carriera.\nRussell inizi\u00f2 a lavorare nel 1938 come locazionista a Stepney e dal 1939 entr\u00f2 nelle Coldstream Guards, combattendo con esse nella Seconda guerra mondiale dal 1939 sino al 1940, lasciando l'esercito solo a seguito di una ferita che lo rese parzialmente invalido. Si dedic\u00f2 quindi al giornalismo e divenne un reporter per il \"Daily Express\" gi\u00e0 a partire dal 1940. Dedicatosi parallelamente alla carriera di scrittore, pubblic\u00f2 diversi titoli tra cui:\nDopo la morte di suo padre, John Russell fu il primo duca di Bedford ad aprire Woburn Abbey al pubblico, una mossa che lo alien\u00f2 da molti dei suoi pari.\nVenne citato nella International Best Dressed List Hall of Fame del 1985 da \"Vanity Fair\".\nBedford mor\u00ec a Santa Fe, nel Nuovo Messico, nel 2002.\nMatrimonio e figli.\nBedford spos\u00f2 Clare Gwendolen Bridgman (1903\u20131945) il 6 aprile 1939, la quale mor\u00ec nel 1945 per un'overdose di barbiturici. La coppia aveva avuto due figli:\nIl 13 febbraio 1947, Lord Tavistock si rispos\u00f2 con Lydia Lyle (17 ottobre 1917 \u2013 25 luglio 2006), figlia di John Yarde-Buller, III barone Churston e di Denise Orme, gi\u00e0 vedova del capitano Ian Archibald de Hoghton Lyle (1909\u20131942), erede dei Baronetti Lyle; la donna aveva gi\u00e0 due figli dal primo matrimonio, ma col nuovo marito ebbe un figlio, prima di divorziare nel 1960:\nBedford si rispos\u00f2 in terze nozze con Nicole Schneider (29 giugno 1920\u00a0\u2013 7 settembre 2012) il 4 settembre 1960. La coppia non ebbe figli, e dal 1974 si trasfer\u00ec definitivamente a Monaco in una sorta di \"esilio fiscale\"."}
{"id": "6125937", "revid": "144796", "url": "https://it.wikipedia.org/wiki?curid=6125937", "title": "John Russell, XIII duca di Bedford", "text": ""}
{"id": "6125938", "revid": "106426223", "url": "https://it.wikipedia.org/wiki?curid=6125938", "title": "Moschea Akhmad Kadyrov", "text": "La moschea Akhmad Kadyrov (, in ceceno: \u041a\u0430\u0434\u044b\u0440\u043e\u0432 \u0410\u0445\u044c\u043c\u0430\u0434\u0430\u043d \u0446\u04c0\u0430\u0440\u0430\u0445 \u0434\u0438\u043d\u0430 \u043c\u0430\u044c\u0436\u0434\u0438\u0433) \u00e8 ubicata a Groznyj, la capitale della Cecenia, ed \u00e8 una delle pi\u00f9 grandi moschee presenti in Russia. \u00c8 conosciuta anche con il nome di \"Il Cuore della Cecenia\".\nLa moschea prende il nome dal gran muft\u012b Akhmad Kadyrov che, insieme all'allora sindaco di Konya Halil \u00dcr\u00fcn, ne decise la costruzione. Il design della moschea, che ha 4 minareti alti 62 metri, \u00e8 ispirato a quello della Moschea Blu di Istanbul. La moschea ha una capienza di pi\u00f9 di 10.000 fedeli e il complesso comprende anche una madrasa, una libreria islamica e una casa per gli studenti raggruppate intorno ad un giardino.\nIl 16 ottobre 2008 la moschea \u00e8 stata aperta ufficialmente con una cerimonia in cui partecip\u00f2 il presidente ceceno Ramzan Kadyrov. Il primo ministro russo Vladimir Putin visit\u00f2 l'edificio il giorno precedente."}
{"id": "6125939", "revid": "363629", "url": "https://it.wikipedia.org/wiki?curid=6125939", "title": "Stampa a contatto", "text": "Una stampa a contatto \u00e8 una fotografia che viene creata direttamente dal negativo. Pertanto, la stampa a contatto ha le stesse dimensioni di quelle del negativo.\nLe stampe a contatto sono state le prime foto stampate. Il negativo, inizialmente su una lastra di vetro, veniva posto direttamente sulla carta fotografica sensibile e posto al sole per illuminarlo. Dopo l'esposizione, la stampa a contatto veniva sviluppata.\nLa stampa a contatto \u00e8 stata utilizzata principalmente alla fine del XX secolo per ottenere una rapida impressione del contenuto di una striscia 35 millimetri. Le stampe erano in bianco e nero.\nLa stampa a contatto \u00e8 caduta in disuso con l'avvento della fotografia digitale.\nTalvolta la stampa a contatto, formata da una serie di piccoli quadri, veniva mostrata per effettuare una selezione. Questo pu\u00f2 essere fatto anche con le foto digitali."}
{"id": "6125942", "revid": "124693052", "url": "https://it.wikipedia.org/wiki?curid=6125942", "title": "Sara Bj\u00f6rk Gunnarsd\u00f3ttir", "text": "Pur ancora giovane, all'et\u00e0 di 26 durante l'edizione 2017 dell'Algarve Cup tocca il traguardo delle 100 presenze in nazionale.\nSegna il gol del 3-1 nella finale di UWCL 2019-2020 vinta dal Lione e diventa cos\u00ec la prima calciatrice o calciatore islandese a segnare in una finale di un torneo UEFA."}
{"id": "6125943", "revid": "287204", "url": "https://it.wikipedia.org/wiki?curid=6125943", "title": "David White (disambigua)", "text": ""}
{"id": "6125944", "revid": "287204", "url": "https://it.wikipedia.org/wiki?curid=6125944", "title": "Girardini", "text": ""}
{"id": "6125947", "revid": "117083975", "url": "https://it.wikipedia.org/wiki?curid=6125947", "title": "Alberto Chiari", "text": "A lui si deve la prima intuizione della autografia del codice Hamilton 90 (codice che conserva la copiatura autografa del Decameron di Boccaccio), nonostante non ne consegu\u00ec mai una effettiva dimostrazione scientifica.\nBiografia.\nDopo aver compiuto gli studi classici presso il liceo \"Galilei\" di Firenze, sempre nella citt\u00e0 natale frequent\u00f2 il \"R. Istituto di studi superiori\", dove fu allievo di Michele Barbi, Guido Mazzoni, Giorgio Pasquali ed altri insigni studiosi. Si laure\u00f2 nel 1923 con una tesi su Lucrezio. Dal 1925 al 1937 fu docente titolare in vari istituti secondari della Toscana. Dal 1937 al 1971 ricopr\u00ec la cattedra di Lingua e letteratura italiana alla Facolt\u00e0 di Magistero dell'Universit\u00e0 Cattolica del Sacro Cuore di Milano.\nA Firenze, dove ritorn\u00f2 nel 1971, ricopr\u00ec il ruolo di consigliere e quello di vicepresidente della Societ\u00e0 Dantesca Italiana e fu membro di varie accademie e istituti di cultura. Diresse edizioni critiche e collezioni di testi e saggi letterari. Tra i suoi contributi di ricerca spiccano gli studi sulle \"Rime\" e sulle opere minori di Franco Sacchetti, gli studi danteschi, quelli dedicati a Giovanni Boccaccio, a Giuseppe Parini e ad Alessandro Manzoni, i quali impegnarono gran parte della sua attivit\u00e0 di studioso.\nFu insignito della Medaglia d'oro dei Benemeriti delle scienze, delle lettere e delle arti. Mor\u00ec quasi centenario nella sua Firenze, il 18 giugno del 1998.\nOpere.\nNumerose le edizioni critiche curate da Alberto Chiari, in particolare per le opere di Sacchetti, Dante e Manzoni. Tra queste:\nCur\u00f2 inoltre le tre redazioni de \"I promessi sposi\" e delle altre opere di Manzoni, in collaborazione con Fausto Ghisalberti, Milano, Mondadori, dal 1954 al 1991.\nOrientamenti critici.\nI lavori di critica testuale di Alberto Chiari, per la maggior parte, riflettono ovviamente i rigorosi principi filologici dei suoi maestri, a loro volta eredi e interpreti della \u00abscuola storica\u00bb. Quei criteri sono peraltro temperati da una sua costante attenzione ai valori artistici. D'altro canto il Chiari, pur non accogliendoli sul piano ideologico, non fu insensibile agli orientamenti della scuola estetica rappresentata da Benedetto Croce. Tanto che ai critici pi\u00f9 intransigenti della dottrina crociana egli obiettava: \u00abNon esiste un contenuto suscitatore di poesia e un contenuto non suscettibile di ispirazione; esiste o non esiste, invece, la poesia (...): quello stato (...) di 'grazia fantastica' da cui soltanto esce la poesia\u00bb.\nCi\u00f2 che pi\u00f9 lo caratterizz\u00f2 anche sul piano umano fu la dimensione religiosa dei suoi studi e l'aperta professione di fede: \u00abl'accertamento della verit\u00e0 libero da polemiche e da partigianerie, chiesto alla scienza sia filologica sia estetica, \u00e8 sentito come atto ed espressione ed impegno di fede\u00bb. E pi\u00f9 avanti, in apparente contraddizione con la propria educazione scientifica: \u00abNoi dobbiamo essere filologi e, pi\u00f9 che filologi, esteti e pi\u00f9 che esteti... noi dobbiamo riconoscerci non dall'appartenenza a una scuola, ma da quel pi\u00f9 che cerchiamo\u00bb."}
{"id": "6125948", "revid": "287204", "url": "https://it.wikipedia.org/wiki?curid=6125948", "title": "Garosci", "text": ""}
{"id": "6125951", "revid": "2080650", "url": "https://it.wikipedia.org/wiki?curid=6125951", "title": "Adriano Gozzini", "text": "Biografia e carriera.\nSi laure\u00f2 in Fisica nel 1940 all'Universit\u00e0 di Pisa, quale allievo della Scuola Normale Superiore, con Luigi Puccianti, di cui, alla fine della guerra, ne divenne assistente all'Istituto di Fisica dell'Universit\u00e0 di Pisa, dando cos\u00ec inizio alla sua carriera accademica.\nLa sua attivit\u00e0 di ricerca prese le mosse in fisica sperimentale, con la creazione del primo laboratorio di spettroscopia a microonde a Pisa. \nLe sue ricerche assunsero ben presto rilevanza internazionale, destando gli interessi di illustri fisici stranieri, fra i quali Charles Hard Townes, Nicolaas Bloembergen e, soprattutto, Alfred Kastler di Parigi.\nQuest'ultimo, infatti, si interess\u00f2 ai risultati di Gozzini, conseguiti nel 1951, sull'effetto Faraday in sostanze paramagnetiche nella regione delle microonde, che lo stesso Kastler aveva predetto. Kastler sugger\u00ec quindi di studiare anche l'effetto\ntrasversale (detto \"effetto Cotton-Mouton\") predetto ancora una volta da lui e poi rilevato da Gozzini qualche tempo dopo.\nAltre successive ricerche di Gozzini riguardano l'uso di microonde polarizzate circolarmente nella risonanza paramagnetica elettronica.\nGrazie a queste innovative ricerche, nel 1959, consegu\u00ec l'ordinariato in fisica sperimentale presso l'Universit\u00e0 di Pisa. \nNel 1970, sempre a Pisa, fond\u00f2, internamente all'universit\u00e0, il \"Laboratorio per lo Studio delle Propriet\u00e0 Fisiche di Biomolecole e Cellule\", poi \"Istituto di Biofisica\", mentre nel 1971 diede vita, presso il CNR di Pisa, al \"Laboratorio di Fisica Atomica e Molecolare\", poi \"Istituto per i Processi Chimico-Fisici\".\nNel 1985, pass\u00f2 alla Scuola Normale Superiore sempre come ordinario di fisica sperimentale, istituendovi il primo \"Laboratorio Sperimentale di Fisica Atomica\". \nNel complesso, la sua pionieristica attivit\u00e0 di ricerca sperimentale, che gli procur\u00f2 numerosi riconoscimenti nazionali ed internazionali, riguard\u00f2 soprattutto la fisica delle basse energie, la fisica atomica, la fisica molecolare e la spettroscopia, mentre, come docente, si adoper\u00f2 per creare, riuscendovi, una rinomata scuola pisana di fisica sperimentale."}
{"id": "6125954", "revid": "599013", "url": "https://it.wikipedia.org/wiki?curid=6125954", "title": "Marrana di Tor Sapienza-Tor Tre Teste", "text": "La marrana di Tor Sapienza-Tor Tre Teste o fosso di Tor Sapienza \u00e8 uno dei corsi d'acqua naturali facenti parte del comune di Roma, che sorge sui Colli Albani e bagna le zone di Tor Tre Teste e Tor Sapienza, del quartiere Alessandrino, nonch\u00e9 l'area del Casilino. \u00c8 un affluente in sinistra idrografica dell'Aniene.\nStoria.\nDelimitava storicamente la zona chiamata Torron de' Schiavi, che comprendeva l'attuale Tor Tre Teste, e il Quarticciolo.\nLe sue acque erano fonte di approvvigionamento per gli antichi casali di Acquabullicante e Abbrugiato.\nInoltre, essa fu necessaria nel medioevo per la realizzazione di uno dei numerosi acquedotti che caratterizzavano la citt\u00e0.\nAttraversava un'area prevalentemente paludosa e scarsamente urbanizzata, oggetto di bonifica agli inizi del 1900.\nOggi.\nRisulta essere un piccolo corso d'acqua che attraversa le zone di Carcaricola, Torrenova, Giardinetti e Mistica, da dove poi prosegue tramite Tor Sapienza per confluire nell'Aniene nei pressi di Ponte Mammolo.\nNelle vicinanze, in corrispondenza della copertura del Fosso di Santa Maura, sorge oggi il parco di Tor Tre Teste, dove \u00e8 stato costruito un laghetto artificiale. Parallelamente al corso d'acqua \u00e8 presente una via chiamata via del Fosso di Tor Tre Teste.\nLe due sponde sono collegate da numerosi ponti, che ne consentono un rapido attraversamento."}
{"id": "6125956", "revid": "1904508", "url": "https://it.wikipedia.org/wiki?curid=6125956", "title": "Robin Russell, XIV duca di Bedford", "text": "Divenne noto per essere apparso nelle tre serie del reality televisivo \"Country House\", prodotto dalla Tiger Aspect Productions per la BBC Two.\nBiografia.\nNato all'Hotel Ritz di Londra, Robin era figlio di Ian Russell, XIII duca di Bedford. Il giovane venne educato presso la Western Province Preparatory School e poi al Diocesan College in Sudafrica dove suo padre si era recato dal 1948 per amministrare una tenuta agricola nell'area del Paarl. Prosegu\u00ec la propria educazione all'Istituto Le Rosey in Svizzera e quindi all'Universit\u00e0 di Harvard, nel Massachusetts, negli Stati Uniti. All'inizio degli anni '70, collaborando con la Zoete &amp; Bevan, inizi\u00f2 ad occuparsi pi\u00f9 da vicino della gestione di Woburn Estate per conto di suo padre, dopo che questi si era ritirato a Monaco in esilio fiscale volontario. Il figlio del duca continu\u00f2 a modernizzare la propriet\u00e0, creandovi campi da golf attrezzati noti oggi col nome di Woburn Golf and Country Club.\nIl 21 febbraio 1988 venne colpito da un pesante infarto quando aveva solo 48 anni, al quale non si pensava sopravvivesse. Questo fatto lo convinse a mantenere una vita pi\u00f9 tranquilla. Con sua moglie, Henrietta Joan Tiarks, apparve nella serie della BBC \"Country House\", descrivendo la sua vita quotidiana a Woburn Abbey, l'antica residenza dei duchi di Bedfords nel Bedfordshire, in Inghilterra. Il 25 ottobre 2002, alla morte di suo padre, gli succedette col titolo di duca ma mor\u00ec nel giugno del 2003 a causa di un altro infarto che questa volta gli fu letale, malgrado il suo pronto ricovero alla Tavistock Intensive Care Unit del National Hospital for Neurology and Neurosurgery di cui era uno dei principali finanziatori. Venne succeduto quindi da suo figlio Andrew.\nMatrimonio e figli.\nIl 20 giugno 1961 spos\u00f2 nella St Clement Danes a Londra, Henrietta Joan Tiarks (n. Londra, 5 marzo 1940), figlia di Henry Frederick Tiarks III, banchiere con gli Schroders, il quale era stato sposato in prime nozze con lady Millicent Olivia Mary Taylour, figlia di Geoffrey Taylour, IV marchese di Headfort e che si era in seguito risposato dopo la separazione della prima moglie, il 3 ottobre del 1936, con Ina Florence Marshman Bell, attrice nota col nome d'arte di Joan Barry, la quale aveva gi\u00e0 sposato in prime nozze Henry Hampson.\nHenrietta, \u00e8 inoltre nipote di Frank Cyril Tiarks e parente di Mark Phillips.\nIl XIV duca ha avuto i seguenti eredi dal suo matrimonio: "}
{"id": "6125957", "revid": "59785", "url": "https://it.wikipedia.org/wiki?curid=6125957", "title": "Galinoporni", "text": "Galinoporni (; in turco: \"Kaleburnu\") \u00e8 un villaggio Turco-Cipriota nell'isola di Cipro, situato sulla costa meridionale della penisola del Karpas, nel nordest dell'isola. Galinoporni \u00e8 dal 1974 sotto il controllo \"de facto\" della Repubblica Turca di Cipro Nord. Nel 2011, aveva una popolazione di 333 abitanti.\nMonumenti e luoghi d'Interesse.\nSiti archeologici.\nI dintorni del paese ospitano due siti dell'et\u00e0 del bronzo: a Kraltepe sono stati scavati i resti di un palazzo, i cui abitanti intorno al 1200 a.C. avevano contatti commerciali con la costa orientale del Mar Mediterraneo. A Nitovikla sono presenti i resti di una fortezza risalente al 1500 a.C., la cui cittadella venne eretta nello stile della fortezza ittita di Bo\u011fazk\u00f6y in Anatolia. Inoltre, ad Avtepe \u00e8 situato un importante gruppo di grotte, che ospitano resti di costruzioni.\nSociet\u00e0.\nEvoluzione demografica.\nKaleburnu \u00e8 frequentato nei mesi estivi da ricchi turco-ciprioti emigrati a Nicosia o in Inghilterra, i quali hanno fatto costruire nel villaggio le loro residenze estive. Anche se la religione praticata nel villaggio \u00e8 da lungo tempo l'Islam, la lingua della popolazione era un tempo quella greca, e solo dopo il 1974 il turco pot\u00e9 gradualmente prendere piede tra gli abitanti di Kaleburnu."}
{"id": "6125958", "revid": "1914656", "url": "https://it.wikipedia.org/wiki?curid=6125958", "title": "Tammy Abraham", "text": "Cresciuto nel settore giovanile del , tra il 2016 e il 2019 ha accumulato esperienza in prestito prima al , poi allo ed infine all'. Tornato ai \"Blues\", in due anni vince una UEFA Champions League nel 2020-2021 e una Supercoppa UEFA nel 2021.\nBiografia.\nAbraham nasce a Camberwell, quartiere di Londra, da padre nigeriano e da madre inglese. Ha un fratello di nome Timmy.\nCaratteristiche tecniche.\nGioca prevalentemente nel ruolo di centravanti, ma pu\u00f2 agire anche come ala su entrambe le fasce. Dotato di buona tecnica e forza fisica, risulta utile sia in fase di finalizzazione sia nella costruzione della manovra offensiva.\nCarriera.\nClub.\nGli esordi.\nCresciuto calcisticamente nel settore giovanile del , esordisce in prima squadra l'11 maggio 2016, in occasione della gara di campionato contro il (1-1), rilevando il compagno di reparto Bertrand Traor\u00e9 nell'ultimo quarto d'ora di gioco.\nIl 5 agosto seguente viene ceduto in prestito al , squadra militante in Championship. Esordisce con la nuova maglia il giorno seguente, subentrando a Josh Brownhill nella vittoria di campionato sul (2-1). Il 9 agosto, in occasione del match di Coppa di Lega giocato contro il , realizza la sua prima rete tra i professionisti, decidendo anche l'incontro (1-0). Le prime reti in Championship arrivano invece il 13 agosto, tramite una doppietta ai danni del (1-2). Il 31 gennaio 2017, nella gara casalinga contro lo (2-2), realizza la sua sedicesima rete stagionale, diventando il calciatore under-20 a siglare il maggior numero di sempre di reti in una singola stagione di Championship (il precedente primato, fissato a 15 reti, apparteneva a Moussa Demb\u00e9l\u00e9).\nRientrato a Londra dal prestito, il 4 luglio 2017 viene ceduto in prestito annuale allo , all'epoca militante inPremier League. Il 26 agosto successivo realizza il suo primo centro nella massima serie inglese, contribuendo al successo esterno sul (0-2). Il 14 ottobre 2017 mette quindi a segno la sua prima doppietta in Premier League, decidendo la sfida contro l' (2-0). \nDi nuovo nei \"Blues\", il 5 agosto 2018 scende in campo nella ripresa del match di FA Community Shield, perso contro i campioni d'Inghilterra del (2-0). Il 31 agosto viene nuovamente girato in prestito, questa volta all', facendo cos\u00ec ritorno in Championship. Debutta con i \"Villains\" il 15 settembre seguente, in occasione del match di campionato contro il (1-1). Il 28 novembre 2018 si distingue per la realizzazione del suo primo poker di reti in carriera, durante la gara di campionato contro il (5-5). Sul finale di stagione, suo \u00e8 il \"penalty\" che decide la semifinale di play-off contro il (2-2 tra andata e ritorno, 3-4 ai tiri di rigore): il club londinese consegue quindi la promozione in Premier League, a scapito del . Con le sue 26 reti complessive, Abraham diventa il primo calciatore dell'Aston Villa a superare le venti marcature stagionale dai tempi di Peter Withe (stagione 1980-1981).\nChelsea.\nDi rientro al Chelsea, il tecnico Frank Lampard conferma Abraham come parte integrante della rosa dei \"Blues\". Il 14 agosto 2019 prende parte alla gara di Supercoppa UEFA contro il , vinta da questi ultimi ai tiri di rigore proprio grazie al fatale errore dal dischetto di Abraham. Il 24 agosto seguente, il centravanti sigla le sue due prime reti con il Chelsea, cui regala cos\u00ec la vittoria sul (2-3). Il 14 settembre 2019, la tripletta messa a segno contro il (2-5) lo rende il pi\u00f9 giovane calciatore nella storia dei \"Blues\" a realizzarne una in Premier League. Tre giorni dopo, fa il suo debutto in UEFA Champions League, in occasione della sfida casalinga contro il (0-1). Il 2 ottobre arriva invece la prima marcatura internazionale dell'inglese, che contribuisce alla vittoria sul (1-2). Il 9 novembre 2019 diventa il secondo pi\u00f9 giovane calciatore del Chelsea a raggiungere le dieci marcature in campionato (senza battere il primato di Arjen Robben).\nAffiduciato da Lampard anche per la stagione 2020-2021, il 24 gennaio 2021 realizza una tripletta in FA Cup contro il (3-1), la prima messa a segno da un calciatore inglese dei \"Blues\" in tale competizione dal 2007. Tali marcature lo rendono inoltre il primo prodotto del vivaio del Chelsea ad andare in doppia cifra di reti stagionali per almeno due stagioni consecutive dai tempi di Mike Fillery (1981-1983). Arretrato nelle gerarchie di squadra con il subentrare di Thomas Tuchel alla guida dei londinesi, il 29 maggio 2021 il centravanti si laurea vincitore della UEFA Champions League, in virt\u00f9 del successo maturato nella finale di Oporto contro il Manchester City (0-1).\nL'11 agosto 2021, pur senza scendere in campo, si fregia della Supercoppa UEFA, che i \"Blues\" vincono a scapito degli iberici del ai calci di rigore (1-1 dts).\nRoma.\nIl 17 agosto 2021 viene annunciato il trasferimento definitivo del calciatore alla , con cui firma un contratto quinquennale, per 40 milioni di euro. Debutta in giallorosso il 22 agosto seguente, disputando da titolare la gara di campionato vinta contro la (3-1), contribuendo al successo finale con due assist. Quattro giorni pi\u00f9 tardi, esordisce in UEFA Conference League, in occasione del successo casalingo sul (3-0). Il 29 agosto 2021, il centravanti mette a segno la sua prima marcatura coi capitolini, nella gara esterna di campionato contro la (0-4). Il 16 settembre seguente, realizza il suo primo centro in Conference League, completando la vittoria giallorossa sul (5-1). Il 20 gennaio 2022 timbra la sua prima presenza in Coppa Italia, contribuendo al successo casalingo contro il (3-1) con una rete e un assist. Tre giorni dopo, mette a segno una doppietta nella vittoriosa trasferta contro l' (2-4), diventando il primo giocatore inglese ad andare in doppia cifra di marcature in una stagione di Serie A a trent'anni dall'ultimo precedente.\nNazionale.\nDopo varie esperienze con le nazionali giovanili, l'11 novembre 2017 debutta da titolare con la maglia della nazionale maggiore in occasione dell'amichevole giocata a Wembley contro la Germania, uscendo al 60' minuto di gioco. Il 14 novembre 2019 trova la prima rete con la selezione inglese nel successo per 7-0 contro il Montenegro.\nStatistiche.\nPresenze e reti nei club.\n\"Statistiche aggiornate al 27 febbraio 2022.\""}
{"id": "6125959", "revid": "287204", "url": "https://it.wikipedia.org/wiki?curid=6125959", "title": "Indiana Fever 2016", "text": "La stagione 2016 delle Indiana Fever fu la 17\u00aa nella WNBA per la franchigia.\nLe Indiana Fever arrivarono terze nella \"Eastern Conference\" con un record di 17-17. Nei play-off persero il primo turno con le Phoenix Mercury (1-0)."}
{"id": "6125960", "revid": "486946", "url": "https://it.wikipedia.org/wiki?curid=6125960", "title": "Jozelle jazz club", "text": ""}
{"id": "6125963", "revid": "986213", "url": "https://it.wikipedia.org/wiki?curid=6125963", "title": "Luigi Guglielmo di Bentheim e Steinfurt", "text": "Infanzia.\nNacque a Burgsteinfurt, nell'allora elettorato di Brunswick-L\u00fcneburg il 1\u00ba agosto 1812, primogenito del principe Alessio I di Bentheim e Steinfurt (1781-1866) e di sua moglie, la principessa Guglielmina di Solms-Braunfels (1793-1865), figlia del terzo principe di Solms-Braunfels, Guglielmo.\nCarriera militare.\nDal 1844, Luigi Guglielmo fu reso Rittmeister \u00e0 la suite del reggimento reale hannoveriano Garde du Corps fino a levarsi al grado di maggiore nel 1849. Nel 1855, Luigi Guglielmo fu creato tenente colonnello, colonnello nel 1859, maggior generale nel 1862, e luogotenente generale nel 1879.\nCarriera politica.\nNel 1866, Luigi Guglielmo successe a suo padre come capo del casato principesco di Bentheim e Steinfurt. In quanto tale, divent\u00f2 membro ereditario della camera dei signori prussiana e della Prima Camera della Dieta del Regno di Hannover. In seguito all'annessione dell'Hannover da parte della Prussia, Luigi Guglielmo fu al servizio come membro del consiglio provinciale westfaliano.\nAl principio del 1875, Luigi Guglielmo divent\u00f2 membro della camera dei signori w\u00fcrttemberghese. Eredit\u00f2 il seggio dallo zio senza figli Ferdinando di Solms-Braunfels morto nel 1873. Dopo il 1884, Luigi Guglielmo era rappresentato al consiglio provinciale westfaliano a Stoccarda da suo figlio, Alessio.\nMatrimonio e figli.\nLuigi Guglielmo spos\u00f2 la langravia Berta d'Assia-Philippsthal-Barchfeld, figlia maggiore di Carlo, langravio d'Assia-Philippsthal-Barchfeld e della sua prima moglie, la principessa Augusta di Hohenlohe-Ingelfingen, il 27 giugno 1839 nel castello di Barchfeld. Luigi Guglielmo e Berta ebbero sei figli:"}
{"id": "6125991", "revid": "599013", "url": "https://it.wikipedia.org/wiki?curid=6125991", "title": "Marrana di Fiorano-Fioranello", "text": "La marrana di Fiorano-Fioranello, nota anche come fosso di Fiorano, o marrana di Tor Tre Ponti, \u00e8 uno dei canali naturali facenti parte del comune di Roma. Nasce a Marino sui Colli Albani e scorre per 22,1 chilometri. Bagna la zona di San Vittorino, nella campagna romana.\nStoria.\nBagna lo storico Casale di Fioranello.\nOggi.\n\u00c8 un medio corso d'acqua che attraversa la zona di Castel di Leva, le Cave di Selce di Roma, per poi confluire nel Tevere.\nRicalca in parte il percorso dell'Appia Antica, costituendo una valle compresa nell'omonimo Parco Regionale."}
{"id": "6125994", "revid": "1573940", "url": "https://it.wikipedia.org/wiki?curid=6125994", "title": "Chiesa di Sant'Antonio Abate (Ischia)", "text": "La chiesa di Sant'Antonio Abate \u00e8 una chiesa di Ischia, che d\u00e0 nome all'omonima frazione. \u00c8 stata costruita nel Seicento."}
{"id": "6125998", "revid": "300067", "url": "https://it.wikipedia.org/wiki?curid=6125998", "title": "Erica Wheeler", "text": ""}
{"id": "6126009", "revid": "15756", "url": "https://it.wikipedia.org/wiki?curid=6126009", "title": "Saurian", "text": "Saurian \u00e8 un videogioco di simulazione sviluppato da Urvogel Games, e si concentra sul simulare nel modo pi\u00f9 realistico possibile la vita di un dinosauro all'interno dell'ecosistema naturale della Formazione Hell Creek, in un formato interattivo. Il gioco utilizza la Unity come motore grafico, ed \u00e8 stato pubblicato con l'accesso anticipato il 31 luglio del 2017. Il gioco \u00e8 uscito solo per Microsoft Windows attraverso Steam e, al 2021, si tratta ancora di una versione non definitiva, sebbene commerciale. Sono teoricamente previste anche versioni per Mac OS e Linux.\nModalit\u00e0 di gioco.\n\"Saurian\" \u00e8 un gioco in 3D, focalizzato sulla simulazione, della vita in una specifica zona della Formazione Hell Creek, conosciuta come Bone Butte, in un formato interattivo.\nI giocatori potranno scegliere di impersonare uno dei sei dinosauri principali (\"Tyrannosaurus\", \"Triceratops\", \"Dakotaraptor\", \"Pachycephalosaurus\", \"Anzu\" e \"Ankylosaurus\"), tentando di sopravvivere all'interno della formazione Hell Creek. Partendo come pulcino o cucciolo, il giocatore dovr\u00e0 evitare i predatori e gestire le proprie necessit\u00e0, come fame, sete e fatica, al fine di raggiungere la maturit\u00e0 e riprodursi.\nI dinosauri che popoleranno il gioco, risponderanno alla meccanica del gioco nello stesso modo dei giocatori.\nI giocatori saranno in grado di personalizzare le caratteristiche fisiche e il colore del proprio dinosauro, e saranno in grado di giocare con varianti genetiche, come l'albinismo e il melanismo. Queste varianti genetiche avranno lo stesso impatto sul gameplay, come si manifesterebbero su un animale reale. In futuro, sar\u00e0 prevista una \"modalit\u00e0 spettatore\", per permettere ai giocatori di immergersi nella mappa di gioco come semplici spettatori senza interagire.\nPer il futuro il team sta lavorando anche all'introduzione della realt\u00e0 virtuale. Tuttavia questa modalit\u00e0 verr\u00e0 implementata solo quando il gioco sar\u00e0 completamente ultimato.\nTutti e sei i dinosauri giocabili hanno diverse abilit\u00e0 e requisisti da soddisfare ed ognuna occupa una specifica nicchia ecologica, anche in base all'et\u00e0. Il giocatore pu\u00f2 decidere di impersonare:\nTyrannosaurus.\nIl \"Tyrannosaurus rex\" sar\u00e0 il predatore all'apice della catena alimentare di Hell Creek. A causa delle sue grandi dimensioni, del suo metabolismo e dei suoi bisogni alimentari, un esemplare adulto di \"Tyrannosaurus\" richieder\u00e0 vasti territori per cacciare, che difender\u00e0 con grande aggressivit\u00e0, tranne che nella stagione degli amori: le cicatrici sul muso sono piuttosto frequenti. Durante la stagione degli amori, i maschi e le femmine si cercheranno a vicenda e tenteranno di corteggiarsi attraverso suoni a bassa frequenza e danze d\u2019accoppiamento. I maschi si occuperanno da soli del nido, fornendo ampie cure parentali ai loro piccoli. Una volta che i giovani saranno cresciuti a sufficienza, si procacceranno il cibo da soli, formando piccoli branchi fino all'et\u00e0 adulta. Gli adulti e i giovani cacceranno prede diverse: gli adulti, essendo pi\u00f9 lenti e robusti, preferiranno prede lente, anche se corazzate, mentre i giovani, agili e veloci, preferiranno prede pi\u00f9 piccole, veloci e non corazzate.\nTriceratops.\nIl \"Triceratops prorsus\" sar\u00e0 il pi\u00f9 grande erbivoro che sia possibile impersonare in \"Saurian\". I maschi e le femmine avranno distinti schemi di gioco e un\u2019anatomia diversa: i maschi saranno solitari e territoriali, e tollereranno solo le femmine nel loro territorio, mentre le femmine si raduneranno in piccoli gruppi per fornire cure parentali ai piccoli e ai nidiacei. Nei primi anni di vita i giovani utilizzeranno gli adulti come protezione contro i predatori. Gli stessi adulti saranno tra le prede pi\u00f9 pericolose per via delle loro robuste corna, che in entrambi i sessi possono essere utilizzare anche nei combattimenti intraspecifici per risolvere le controversie per il cibo, il territorio ed altre necessit\u00e0. Sebbene i \"Triceratops\" abbiano una vasta gamma di nutrimenti, i luoghi migliori per cibarsi sono i bordi della foresta.\nPachycephalosaurus.\nIl \"Pachycephalosaurus wyomingensis\" sar\u00e0 il pi\u00f9 piccolo erbivoro che sia possibile impersonare in \"Saurian\". Non avendo armi naturali come corna e corazze, saranno pi\u00f9 al sicuro dai predatori vivendo nelle zone pi\u00f9 fitte delle foreste, che permetteranno loro di evitare i \"Tyrannosaurus\" adulti. Gli esemplari adulti saranno comunque in grado di difendersi sia dai \"Dakotaraptor\" sia dai giovani \"Tyrannosaurus\", grazie alla loro spessa testa a cupola e alla coda spinosa. La testa a cupola servir\u00e0 anche come arma nelle competizioni intraspecifiche e per farsi strada nella fitta vegetazione. I maschi si distingueranno dalle femmine, per avere la testa color rosso vivo. Formeranno coppie monogame, che rimarranno insieme per tutta la vita, e fornendo diversi mesi di cure alla prole. I giovani e i sub-adulti di \"Pachycephalosaurus\" saranno rappresentati rispettivamente da \"Dracorex\" e da \"Stygimoloch\", per poi divenire \"Pachycephalosaurus\" adulti, in quanto i primi due generi sono stati formalmente accettati come forme giovani e subadulti di quest'ultimo. Il \"Pachycephalosaurus\" si nutre prevalentemente di bassa vegetazione, funghi e, occasionalmente insetti.\nDakotaraptor.\nIl \"Dakotaraptor steini\" \u00e8 il pi\u00f9 piccolo carnivoro che \u00e8 possibile impersonare in \"Saurian\". Anche se di preferenza solitari, i \"Dakotaraptor\" possono formare piccoli gruppi, al fine di abbattere prede pi\u00f9 grandi, per poi sciogliersi e contendersi la preda. In primo luogo, per\u00f2, i \"Dakotaraptor\" si concentreranno su prede pi\u00f9 piccole. In mancanza di resistenza, si basano su tattiche d\u2019agguato. Nel gioco, il \"Dakotaraptor\" pu\u00f2 fare uso della \u201cRaptor Prey\u201d (RPR), una mossa che permetter\u00e0 loro di balzare sulla preda, schiacciandola con il proprio peso e tenendola ferma con gli artigli, mentre infligge ferite mordendo la vittima. Il \"Dakotaraptor\" \u00e8 anche cannibale, con cure parentali molto limitate. I giovani saranno in grado di arrampicarsi sugli alberi e planare di albero in albero al fine di sfuggire ai predatori, tra cui gli stessi \"Dakotaraptor\" adulti. Il comportamento dei \"Dakotaraptor\" \u00e8 fortemente ispirato a quello dei draghi di Komodo (\"Varans komodoensis\").\nAnzu.\nL'\"Anzu wyliei\" \u00e8 un dinosauro onnivoro dell'ecosistema di Hell Creek. Essendo onnivoro, \"Anzu\" \u00e8 in grado di sfruttare sia la vegetazione di alta qualit\u00e0 e le piccole prede, in particolare le uova e i nidiacei di altri dinosauri. I maschi sono pi\u00f9 grandi e pi\u00f9 colorati delle femmine, e infatti occupano una nicchia ecologica leggermente diversa. Pur non essendo il dinosauro pi\u00f9 veloce di Hell Creek, la sua principale difesa \u00e8 la fuga. Una sua capacit\u00e0 unica \u00e8 quella di poter imitare i versi di altri dinosauri del proprio ecosistema: si tratta di uno strumento utile sia per attirare le prede sia per ingannare i predatori.\nAnkylosaurus.\nL'\"Ankylosaurus magniventris\" \u00e8 un erbivoro corazzato, che vive gran parte della sua vita da solo. Si tratta di un animale molto territoriale, che tollera altri membri della sua specie solo durante la stagione riproduttiva. L\u2019\"Ankylosaurus\" deve assumere una gran quantit\u00e0 di vegetali giornalmente, quindi deve difendere i suoi pascoli, non solo da membri della stessa specie, ma anche dagli altri erbivori. Mentre gli adulti sono raramente disturbati da predatori come \"Tyrannosaurus\", i giovani \"Ankylosaurus\" saranno vulnerabili a molti dei predatori di Hell Creek, non disponendo di una corazza ben sviluppata, pertanto \u00e8 necessario per loro nascondersi, viaggiare in piccoli gruppi o insieme a un compagno di viaggio pi\u00f9 imponente.\nCreature ambientali non giocabili.\nOltre i sei dinosauri giocabili, ci sono numerose creature che non possono essere impersonate, native della Formazione Hell Creek, in grado di rispondere all'ambiente del gioco e alle azioni dei giocatori.\nCreature scartate.\nDurante lo sviluppo del gioco, alcuni animali erano stati annunciati, furono scartati per motivi tecnici o paleontologici:\nFlora ambientale.\nL'assemblaggio floreale di Saurian ha subito lo stesso processo di ricostruzione della fauna; le circa 20 specie di piante selezionate sono state ricreate da fossili e campioni di biomi simili ad oggi, che erano nativi della formazione Hell Creek circa 66 milioni di anni fa, e riflettono il diverso spettro di nicchie ecologiche nell'ecosistema costiero del Maastrichtiano. I biota floreali sono organizzati in sei biomi: foresta di sequoie, cipressi, foreste montane, foresta di latifoglie, prateria di felci e spiaggia:\nProduzione.\nIl progetto \"Saurian\" \u00e8 stato ideato da Nick Turinetti, quando era un moderatore della comunit\u00e0 e tester di garanzia sulla qualit\u00e0 del videogioco \"Primal Carnage\". In questo frangente incontr\u00f2 altri membri che sarebbero poi diventati suoi collaboratori nel progetto: Erin Summer, un programmatore; Tom Parker, che sarebbe diventato il progettista e l\u2019addetto alla ricerca per \"Saurian\"; e Jake Baardse, futuro modellatore, all'epoca presenti nella comunit\u00e0 di \"Primal Carnage\". Essi incoraggiarono il team di sviluppo di \"Primal Carnage\" ad aggiornare i modelli dei dinosauri del gioco sulla base delle attuali conoscenze scientifiche; tuttavia, le loro idee non furono ben accolte. Ci\u00f2, combinato al fatto che la struttura deathmatch di \"Primal Carnage\", precludeva una serie di proprie idee, ha portato al loro allontanamento dal gioco. Inizialmente, il team di sviluppo \"Saurian\" aveva lavorato su un gioco chiamato \"Project Crynosaurs\", un gioco che, come \"Primal Carnage\" metteva dinosauri contro umani. Tuttavia, il 3 novembre 2013, \"Saurian\" si distacc\u00f2 ufficialmente da \"Project Crynosaurs\" e ha iniziato lo sviluppo come sua propria entit\u00e0. Inoltre, cosa pi\u00f9 importante, ha anche preso le distanze dai giochi battlegrounds che mettono dinosauri contro umani.\nSviluppo pre-finanziamento.\nLe prime bozze sul design di \"Triceratops\" e \"Tyrannosaurus\" furono rivelati prima del 3 novembre 2013. Il 3 novembre 2013, i modelli e le texture iniziali di \"Tyrannosaurus Rex\" e \"Triceratops prorsus\" vennero rivelati in un post su Facebook, insieme ad una bozza del modello non texturizzato di \"Ankylosaurus magniventris\", disegnato da Alex Lewko. Il giorno dopo, il 4 novembre 2013, vennero mostrate le animazioni WIP per di \"Tyrannosaurus\" e \"Triceratops\", su Youtube. Pochi giorni dopo, il 6 novembre 2013, fu rivelato il modello finale di \"Ankylosaurus\", oltre a rivelare che \"Thescelosaurus neglectus\" sarebbe stato nel gioco, rivelando il suo modello e le sue animazioni, il 19 dicembre 2013. Il 18 novembre 2014, il team di sviluppo ha annunciato il reclutamento di RJ Palmer come concept artist, e ha presentato un certo numero di bozzetti sul design delle varie creature del gioco, compresi un certo numero di bozzetti sui mosasauri. Gran parte di questi bozzetti sarebbe poi stati scartati e rielaborati da RJ Palmer stesso, in particolare il \"look\" di \"Tyrannosaurus rex\", \"Denversaurus\" e \"Pachycephalosaurus\" venne totalmente rinnovato e reso graficamente pi\u00f9 accettabile e realistico.\nIl 3 dicembre 2014 usc\u00ec il primo video gameplay pre-alpha di \"Saurian\", mostrando le animazioni di \"Triceratops\" e \"Tyrannosaurus\" e parte della ricostruita formazione Hell Creek. Il giorno seguente, il 4 dicembre 2014, Kotaku ha pubblicato un breve articolo su \"Saurian\", riprendendo alcuni dei filmati e ha dato una descrizione di base sul gameplay. Poco dopo, Brian Switek di Dinologue, un blog di paleontologia base, ha contattato il team di sviluppo \"Saurian\" per un colloquio, pubblicato il 12 dicembre 2014. In esso, la squadra di \"Saurian\" ha disposto la premessa fondamentale che il loro gioco si avvarr\u00e0 di ricostruzioni precise e accurate della fauna di Hell Creek, finalizzando la modalit\u00e0 di gioco alla meccanica dei survival. L'intervista ha anche discusso su alcune delle ricerche della squadra. Ci\u00f2 port\u00f2 alla collaborazione con paleontologi quali Denver Fowler, Matt Wedel e Gregory Wilson, cos\u00ec come revisioni multiple della flora del gioco a causa di nuove informazioni sulla base delle ricerche sulla formazione di Hell Creek. Questa intervista ha anche rivelato che sia \"Tyrannosaurus\" sia \"Triceratops\" saranno dinosauri giocabili.\nIn seguito i membri della squadra furono intervistati da un altro blog sui dinosauri, \"Love in time of Chasmosaurus\", in un\u2019intervista con David Orr, il 23 dicembre 2014. Un certo numero di ispirazioni artistiche e atmosferiche dietro a \"Saurian\", sono state ispirate dai lavori di Doug Henderson e Phil Tippet, e da film come \"Avatar\" di James Cameron e il \"King Kong\" di Peter Jackson, oltre che innumerevoli videogiochi come \"Dark Souls\", \"Skyrim\" e \"Red Dead Redemption\". \u00c8 stato inoltre rivelato che la Formazione Hell Creek \u00e8 stata scelta come sito del gioco per diversi motivi. In primo luogo, essa contiene un mix dei pi\u00f9 famosi e carismatici dinosauri noti al pubblico, come \"Tyrannosaurus\" e \"Triceratops\", cos\u00ec come dinosauri e animali meno noti. Il fatto che Hell Creek \u00e8 stata cos\u00ec ampiamente studiata e il breve lasso di tempo utilizzato \u00e8 uno dei fattori di questa scelta. Bryan Philips, animatore di \"Saurian\", ha inoltre rivelato che buona parte delle animazioni presenti nel gioco vengono dal suo em\u00f9, Gerry. L'intervista conteneva anche concept art inedito di \"Quetzalcoatlus sp.\", di RJ Palmer, pubblicato sui social media il giorno seguente.\nIl 27 febbraio 2015 l\u2019\"Acheroraptor\" \u00e8 stato aggiunto nel gioco. Nel frattempo, il 21 marzo 2015 gli sviluppatori hanno annunciato che i \"Tyrannosaurus\" che appariranno in \"Saurian\", si basano sugli esemplari fossili BHI 3033 (per gli adulti), BMRP 2002/04/01 (per i sub-adulti) e MOR 6625 (per i giovani). Hanno inoltre spiegato che nel gioco adulti e cuccioli di una stessa specie occuperanno una diversa nicchia ecologica.\nIl 23 aprile 2015 \u00e8 stata concessa una sbirciata sulle animazioni di \"Acheroraptor\" nel gioco, al Consenza Comics, una convenzione del fumetto italiano, come parte della mostra \"Dinosauri in Carne e Ossa\". In seguito a ci\u00f2, tra il 4 e il 5 maggio, \u00e8 stata dichiarata la presenza di \"Pachycephalosaurus\" nel gioco. Inoltre, l\u201911 maggio 2015, \u00e8 stato rivelato il design di Christian Masnaghetti e RJ Palmer, sull'alvarezsauride di Hell Creek. Verso la fine del mese, il 29 maggio 2015, \u00e8 stato rivelato anche il modello di \"Quetzalcoatlus sp.\".\nIl 6 agosto 2015 il team di sviluppo ha pubblicato il concept art per l\u2019Ornithomimide di Hell Creek, specificando la scelta per la distribuzione del tegumento in disegni del viso. Il 24 agosto 2015 \u00e8 uscito il nuovo modello di \"Tyrannosaurus\" molto pi\u00f9 accurato sia i proporzioni sia nelle texture, di RJ Palmer. Ci\u00f2 \u00e8 stato seguito dal rilascio di una infografica, tramite Facebook, che ha spiegato la scienza dietro la riprogettazione e le caratteristiche del modello.\nIl 5 ottobre 2015 \u00e8 stato rivelato il concept art finale dell\u2019ornithomimide di Hell Creek, mostrando un dimorfismo sessuale tra i generi e l\u2019aspetto dei giovani ornithomimidi. Questi modelli si basavano sulla recente scoperta di fossili di \"Ornithomimus\", pubblicata il 28 ottobre 2015. Il 19 ottobre 2015 \u00e8 uscito il concept art dell'intero ciclo vitale di \"Tyrannosaurus\" da pulcino ad adulto, disegnato e dipinto da RJ Palmer, oltre ad un nuovo video in cui veniva mostrate i versi che avrebbe fatto il \"Tyrannosaurus\" nel gioco.\nIl 30 ottobre 2015 fu annunciata la scoperta di \"Dakotaraptor steini\", pubblicata da Robert De Palma. \"Saurian\" ha tempestivamente pubblicato un concept art sull'animale introducendolo cos\u00ec nel gioco. Ci\u00f2 fu spiegato in seguito affermando che il \"Dakotaraptor\" sarebbe stato un ottimo dinosauro giocabile e che avrebbe fornito un potenziale avversario per i giovani \"Tyrannosaurus\". \u00c8 stato inoltre rivelato che Nick Turinetti era a conoscenza dell'esistenza di \"Dakotaraptor\" da alcuni mesi. Tuttavia, avendo giurato di mantenere il segreto, non aveva informato il resto della squadra, lasciando la pubblicazione della carta come una sorpresa.\nIl 13 gennaio 2016 RJ Palmer pubblic\u00f2 il concept art finale per \"Denversaurus\" e l\u2019intero ciclo vitale di \"Triceratops\", aggiungendovi un quarto stadio ossia il \"super-adulto\", che rappresenta un grande individuo vecchio e logoro. In seguito sono usciti dei concept art restaurati di \"Pachycephalosaurus\" e \"Ankylosaurus\", quest\u2019ultimo grazie alle conoscenze della paleontologa Victoria Megan Arbour, esperta di ankylosauri, rappresentando la ricostruzione pi\u00f9 realistica e accurata dell'animale.\nIl 1\u00ba aprile 2016 \"Dakotaraptor\" \u00e8 stato ufficialmente presentato come un animale giocabile, rimpiazzando \"Acheroraptor\". Tale decisione fu presa per inserire meglio al pubblico \"Dakotaraptor\" e per semplificare le inquadrature di gioco, che nel caso di \"Acheroraptor\" (viste le dimensioni) avrebbero diminuito l\u2019area di visione del giocatore. Nello stesso periodo i programmatori hanno affermato che l\u2019area di gioco era stata ristretta ad una specifica zona di Hell Creek, conosciuta come Bone Butte. Infine, hanno rivelato che la campagna Kickstarter sarebbe iniziata nella seconda met\u00e0 di maggio.\nCampagna Kickstarter e sviluppo.\nLa campagna Kickstarter \u00e8 stata lanciata il 24 maggio 2016 e ha raggiunto il suo primo obiettivo di $ 55,000 in soli due giorni. Di questo obiettivo, il 50% \u00e8 stato soddisfatto entro le prime sette ore di Kickstarter. La campagna ha ricevuto numerose promozioni, su YouTube da YouTuber quali \"BestInSlot\" e \"TheGamingBeaver\", da paleontologi di spicco come Darren Naish ed i paleoartisti Brian Engh e John Conway, sostenendo la campagna attraverso tweet e post. Molte di queste approvazioni hanno lodato l'impegno di \"Saurian\" per la precisione scientifica.\nMentre la campagna progrediva, ha attirato l'attenzione della rivista online \"Inverse\", che ha intervistato Nick Turinetti due volte sul gioco. La prima intervista, pubblicata il 14 giugno 2016, copriva la storia del gioco, cos\u00ec come la scienza e l'ispirazione dietro di esso. \"\", \"Jaws Unleashed\" e \"Spore\" furono tutti elogiati per aver ispirato \"Saurian\", in qualche modo. La seconda intervista, pubblicata il 24 giugno 2016, ha discusso sulle prospettive per l'obiettivo VR tratto che era stato raggiunto, con entusiasmo alla prospettiva di combinarla potenzialmente con la modalit\u00e0 spettatore all'interno del gioco, in cui il giocatore poteva semplicemente aggirarsi per la mappa del gioco. Tale uso era stato proposto per i musei. il successo della campagna Kickstarter ha anche attirato l'attenzione di Twin Cities business, che ha dichiarato \"Saurian\" come \"il pi\u00f9 grande gioco della MN fin da Oregon Trail\" in un articolo pubblicato il 20 giugno 2016. La rivista economica ha anche intervistato Nick Turinetti sul gioco e il suo sviluppo, in cui \"Red Dead Redemption\" \u00e8 stato citato come un'influenza dietro di gioco open-world di \"Saurian\". Il successo ha anche attirato l'attenzione del Duluth News Tribune, che ha intervistato Nick Turinetti per un articolo pubblicato il 24 giugno, 2016.\nAlla fine il gioco raccolse ben $ 220.709 totali, chiudendo egregiamente la campagna il 23 giugno, 2016. Come premio per i donatori, il gruppo di \"Saurian\", invi\u00f2 dei premi per i suoi donatori come peluche di \"Dakotaraptor\" e calchi dell\u2019artiglio di \"Dakotaraptor\", copie fisiche di una guida illustrata al gioco, e due mini statue d\u2019argento di \"Triceratops\" e \"Tyrannosaurus\". Tra gli obiettivi incontrati durante la campagna Kickstarter del gioco sono il supporto VR, il multiplayer, nuovi dinosauri giocabili, personalizzazione del dinosauro, eventi ambientali dinamici (come incendi e tempeste) e la sopravvivenza post-impatto del meteorite.\nDopo il completamento della campagna Kickstarter, il 24 giugno 2016, un BackerKit \u00e8 stato creato per \"Saurian\", il 24 luglio 2016. Questo ha permesso una pi\u00f9 facile interazione con i fan e un sistema di voto per votare i nuovi dinosauri giocabili. Lo stesso scultore artefice della raccolta di statuette di \"Beasts of Mesozoic\", un progetto Kickstarter, che come \"Saurian\" punta alla realizzazione di modellini di dinosauri anatomicamente corretti, ha rivelato il suo sostegno al progetto."}
{"id": "6126013", "revid": "72396", "url": "https://it.wikipedia.org/wiki?curid=6126013", "title": "Sarah Lemos", "text": ""}
{"id": "6126014", "revid": "452415", "url": "https://it.wikipedia.org/wiki?curid=6126014", "title": "Pieter Gerritsz van Roestraeten", "text": ""}
{"id": "6126015", "revid": "73843", "url": "https://it.wikipedia.org/wiki?curid=6126015", "title": "Giro delle Fiandre 1959", "text": "Il Giro delle Fiandre 1959, quarantatreesima edizione della corsa, fu disputato il 30 marzo 1959, per un percorso totale di 242\u00a0km. Fu vinto dal belga Rik Van Looy, al traguardo con il tempo di 6h14'00\", alla media di 38,820\u00a0km/h, davanti ai connazionali Frans Schoubben e Gilbert Desmet.\nI ciclisti che partirono da Gand furono 143; coloro che tagliarono il traguardo a Wetteren furono 58."}
{"id": "6126019", "revid": "767487", "url": "https://it.wikipedia.org/wiki?curid=6126019", "title": "Dentro l'inferno", "text": "Dentro l'inferno (\"Into the Inferno\") \u00e8 un film documentario del 2016 diretto da Werner Herzog.\nTrama.\nL'opera tratta l'esplorazione di vulcani attivi a Vanuatu, in Indonesia, Islanda, Corea del Nord ed Etiopia da parte dello stesso regista tedesco che si avvale dell'assistenza del vulcanologo britannico Clive Oppenheimer.\nHerzog indaga le nostre origini e la natura come specie, spiega come i vulcani siano misteriosi, violenti, esteticamente incredibili e come, proprio per questi motivi, facciano parte fondante della cultura di molti popoli.\nIn Corea del Nord l'indagine naturalistica e antropologica \u00e8 un pretesto per mostrare anche lo stato di un paese che ha deciso di isolarsi dal resto del mondo.\nDistribuzione.\nIl film viene presentato in prima mondiale al Telluride Film Festival il 3 settembre 2016. Il film \u00e8 stato proiettato anche al Toronto International Film Festival il 13 settembre 2016. L'opera \u00e8 stata distribuita su Netflix il 28 ottobre 2016."}
{"id": "6126020", "revid": "22475", "url": "https://it.wikipedia.org/wiki?curid=6126020", "title": "Hrvatska enciklopedija", "text": "Hrvatska enciklopedija (in italiano \"Enciclopedia croata\"; nota anche come Hrvatska op\u0107a enciklopedija, \"Enciclopedia generale croata\") \u00e8 un'enciclopedia generalista in lingua croata, pubblicata dall'istituto di lessicografia Miroslav Krle\u017ea (\"Leksikografski zavod Miroslav Krle\u017ea\").\nStoria.\nIl progetto di realizzazione dell'enciclopedia risale al 1999, in seguito alle prime esperienze come l'\"Enciclopedia Croata\" (\"Hrvatska enciklopedija\") di Mate Ujevi\u0107 degli anni '40, l'\"Enciclopedia della Jugoslavia\" (\"Enciklopedija Jugoslavije\") edita tra il 1955 e il 1971 e l'\"Enciclopedia Generale dell'Istituto di Lessicografia della Jugoslavia\" (1977-1988).\nNel periodo compreso tra il 1999 e il 2009 furono pubblicati 11 volumi, uno per anno. Nel 2010 venne presentata una versione \"on-line\" arricchita da contenuti multimediali, il cui accesso fu reso libero a partire dal 2013. La versione stampata non \u00e8 pi\u00f9 in vendita.\nVolumi.\nL'enciclopedia si componeva di 11 volumi, per un totale di 9.272 pagine e 67.077 articoli. La realizzazione dell'opera ha richiesto il contributo di 1.070 autori."}
{"id": "6126021", "revid": "466539", "url": "https://it.wikipedia.org/wiki?curid=6126021", "title": "Anthony Boyle", "text": "Carriera.\nHa studiato al Royal Welsh College of Music and Drama di Cardiff, dove si \u00e8 diplomato nel 2016. Nel 2016 debutta nel West End di Londra, dove ricopre il ruolo di Scorpius Malfoy nella produzione originale di \"Harry Potter e la maledizione dell'erede\", un'interpretazione che gli vale ottime recensioni e una candidatura all'Evening Standard Award come miglior debuttante della stagione, vince inoltre il prestigioso Laurence Olivier Award al miglior attore non protagonista. Nel 2018 debutta a Broadway con \"Harry Potter\" e viene candidato al Tony Award al miglior attore non protagonista in un'opera teatrale.\nDoppiatori italiani.\nNelle versioni in italiano, Anthony Boyle \u00e8 stato doppiato da:"}
{"id": "6126022", "revid": "61051", "url": "https://it.wikipedia.org/wiki?curid=6126022", "title": "Calciatrice islandese dell'anno", "text": "Il titolo di calciatrice islandese dell'anno (in islandese \"Knattspyrnukona \u00e1rsins\") \u00e8 un premio calcistico assegnato annualmente alla migliore giocatrice di calcio femminile di nazionalit\u00e0 islandese.\nStoria.\nDopo che dal 1973 la federazione calcistica dell'Islanda aveva istituito un riconoscimento sportivo, Calciatore dell'anno, con selezioni che comprendevano sia atleti maschi che femmine ma che vide premiata una donna solo nel 1994, \u00c1sta Brei\u00f0fj\u00f6r\u00f0 Gunnlaugsd\u00f3ttir giocatrice del Brei\u00f0ablik, nel 1997 venne deciso di separare i due premi per permettere maggiore visibilit\u00e0 al calcio femminile.\nFino al 2004 il premio era assegnato alle sole calciatrici che fino alla stagione precedente avevano giocato in squadre nazionali, cambiando dopo quella data criteri di valutazione, affidata a una giuria di funzionari, allenatori e ex giocatori. Grazie a questa modifica l'anno successivo, il 2005, si aggiudic\u00f2 il premio \u00c1sthildur Helgad\u00f3ttir che giocava nel campionato svedese con il Malm\u00f6 FF Dam fin dal 2003.\nAlbo d'oro.\nFonte:"}
{"id": "6126023", "revid": "287204", "url": "https://it.wikipedia.org/wiki?curid=6126023", "title": "28\u00b0 minuto", "text": ""}
{"id": "6126026", "revid": "72396", "url": "https://it.wikipedia.org/wiki?curid=6126026", "title": "Tramonti fiorentini", "text": ""}
{"id": "6126060", "revid": "297031", "url": "https://it.wikipedia.org/wiki?curid=6126060", "title": "Grattacieli pi\u00f9 alti del Giappone", "text": "Questa \u00e8 una lista dei grattacieli pi\u00f9 alti del Giappone ordinati per altezza.\nSecondo la classificazione internazionale e come riportato nel sito del \"Ctbuh (Council on Tall Buildings and Urban Habitat)\", il grattacielo pi\u00f9 elevato in base all'altezza strutturale \u00e8 l'Abenobashi Terminal Building di Osaka. Il grattacielo con il maggior numero di piani \u00e8 invece la Yokohama Landmark Tower di Yokohama, che \u00e8 anche il secondo grattacielo pi\u00f9 alto del Giappone.\nI grattacieli sono un fenomeno relativamente recente in Giappone, infatti a causa di preoccupazioni estetiche e ingegneristiche la legge giapponese limitava fino al 1963 l'altezza massima degli edifici a 31 metri. Dopo l'abolizione della legge il primo grattacielo del Giappone fu il Kasumigaseki Building, completato nel 1968, che con un'altezza di 156 metri per 36 piani raddoppi\u00f2 il precedentemente primato della struttura pi\u00f9 alta del paese, posseduto dall'Hotel New Otani Tokyo di 17 piani. Il miracolo economico giapponese port\u00f2 ad un vero e proprio boom di grattacieli tra gli anni 1960 e 1970 e successivamente la realizzazione di nuove torri continu\u00f2 anche durante la bolla speculativa che invest\u00ec il paese negli anni 1980 e 1990.\nGrattacieli di altezza uguale o superiore a 190 metri.\nAd oggi, la maggior parte dei grattacieli giapponesi sono situati nelle citt\u00e0 di Tokyo, Osaka e Nagoya. Qui di seguito sono inseriti i soli edifici di altezza uguale o superiore ai 190 metri, in conformit\u00e0 alle convenzioni internazionali.\nGrattacieli in costruzione.\nQuesta lista comprende tutti i grattacieli di altezza superiore o uguale a 180 metri attualmente in costruzione."}
{"id": "6126065", "revid": "6923", "url": "https://it.wikipedia.org/wiki?curid=6126065", "title": "Cupole pi\u00f9 grandi del mondo", "text": "Segue una lista delle pi\u00f9 grandi cupole del mondo."}
{"id": "6126069", "revid": "767487", "url": "https://it.wikipedia.org/wiki?curid=6126069", "title": "Rock Dog", "text": "Rock Dog \u00e8 un film d'animazione del 2016 diretto da Ash Brannon,\nbasato sul romanzo grafico cinese \"Tibetan Rock Dog\" di Zheng Jun.\nLa pellicola \u00e8 una co-produzione tra la cinese Huayi Brothers e la statunitense Mandoo Pictures. Il cast vocale comprende Luke Wilson, Eddie Izzard, J. K. Simmons, Lewis Black, Kenan Thompson, Mae Whitman, Jorge Garcia, Matt Dillon e Sam Elliott.\nTrama.\nBodi \u00e8 un giovane mastino tibetano che vive in un villaggio tra le montagne, spinto a seguire le orme paterne come guardiano di un gregge di pecore. Ma Bodi ha altre aspirazioni e quando una radio cade letteralmente dal cielo, decide di trasferirsi nella grande citt\u00e0 per diventare una rock star.\nAccoglienza.\nCritica.\nSul sito web dell'aggregatore di recensioni Rotten Tomatoes, il film ha un punteggio di approvazione del 47% basato su 57 recensioni, con una valutazione media di 5,3 / 10. Il consenso critico del sito recita: \"\"Rock Dog\" \u00e8 abbastanza amabile, ma la sua animazione di secondo livello e la sua storia poco ispirata si sommano a un film il cui magro fascino probabilmente sfuggir\u00e0 a tutti tranne che agli spettatori pi\u00f9 giovani e meno esigenti\".\nDistribuzione.\nIl film \u00e8 stato presentato in anteprima al Shanghai International Film Festival e poi distribuito nelle sale cinematografiche cinesi l'8 luglio 2016. In Italia \u00e8 stato distribuito il 1\u00ba dicembre 2016, mentre negli Stati Uniti il 24 febbraio 2017.\nColonna sonora.\nLa colonna sonora comprende brani di Beck, Foo Fighters e Radiohead, oltre a brani originali. Nella versione italiana i brani originali sono eseguiti da Gi\u00f2 Sada."}
{"id": "6126070", "revid": "111021763", "url": "https://it.wikipedia.org/wiki?curid=6126070", "title": "Campionati del mondo di corsa in montagna 2016", "text": "I Campionati del mondo di corsa in montagna 2016 si sono disputati a Sapareva Banya, in Bulgaria, l`11 settembre 2016 sotto il nome di \"World Mountain Running Championships\". Il titolo maschile \u00e8 stato vinto da Joseph Gray, quello femminile da Andrea Mayr. I mondiali di corsa in montagna sono, a partire dal 2009 compreso, una competizione riconosciuta ufficialmente dalla International Association of Athletics Federations (IAAF)."}
{"id": "6126073", "revid": "287204", "url": "https://it.wikipedia.org/wiki?curid=6126073", "title": "Sitamon", "text": "Famiglia.\nSitamon fu la figlia primogenita dell'importante faraone Amenofi III (ca. 1386 a.C. - ca. 1348 a.C.) e della \"Grande Sposa Reale\" Tiy. Intorno al 30\u00ba anno di regno di Amenofi III venne annoverata fra le spose del padre, cos\u00ec da avere il titolo di regina.\nIl dato che Sitamon fosse figlia di Amenofi e Tiy deriva da oggetti presenti nella tomba inviolata di Yuya e Tuia, genitori di Tiy, specialmente da una sedia recante il suo nome con il titolo di \"Figlia del Re\".\nBiografia.\nLa figura di Sitamon \u00e8 ben conosciuta, soprattutto grazie ai ritrovamenti archeologici effettuati nella tomba inviolata dei suoi nonni materni Yuya e Tuia. Nella sepoltura furono trovate, fra gli altri oggetti, tre preziose sedie. Per il fatto che portino il nome di Sitamon, che mostrino tracce del loro uso e che siano una pi\u00f9 grande dell'altra, si ritiene siano appartenute alla principessa in varie fasi della sua crescita. Furono deposte nella tomba dei nonni per seguire la tradizione egizia di seppellire i defunti con oggetti della loro quotidianit\u00e0. Sitamon compare anche sulla stele della sua balia, Nebetkabeny.\nQuasi nulla \u00e8 noto della vita di Sitamon, se non che fu la primogenita di un re e di una regina fra i pi\u00f9 potenti della storia egizia; fatto inusuale per una regina d'Egitto, Tiy ebbe un'influenza personale molto grande sulla corte e sulla politica del Paese, gestendo una parte del potere, sia durante i regni del marito che del figlio. Fu sorella di Akhenaton e zia di Tutankhamon.\n\"Grande Sposa Reale\".\nNell'ultima decade del regno del padre, Sitamon fu elevata alla carica di \"Grande Sposa Reale\". La prova di ci\u00f2 consiste di un tubicino in faience blu, destinato a contenere cosmetici, recante i cartigli di Amenofi III e della figlia Sitamon: ci\u00f2 indicherebbe un matrimonio fra i due; consiste anche in una coppa in alabastro trovata ad Amarna riporta i medesimi cartigli e nelle iscrizioni sull'etichetta di una giara proveniente dal palazzo di Malkata.\nLa giovane regina mantenne le sue stanze nel palazzo reale di Malkata. Il famoso scriba Amenhotep, figlio di Hapu, ebbe incarichi nell'amministrazione delle propriet\u00e0 di Sitamon. Al Museo egizio del Cairo \u00e8 conservata una statua dello scriba Amenhotep, originariamente situata a Karnak, dove Sitamon \u00e8 menzionata come \"Grande Sposa Reale\". Compare inoltre in un rilievo proveniente dal Tempio funerario di Amenofi III, scoperto da Flinders Petrie, oggi a Londra. D'altronde Sitamon \u00e8 fra quelle personalit\u00e0 della famiglia reale che furono rappresentate con grande frequenza negli ultimi del regno del padre. Negli ultimi anni della XVIII dinastia, cos\u00ec come al suo inizio, le donne della famiglia reale ebbero modo di assurgere a posizioni potenti e influenti; oltre a Tiy, esempio forse ancora pi\u00f9 lampante fu la regina Ahmose Nefertari, matriarca dell'intera dinastia, divinizzata dopo la morte e venerata nei secoli successivi.\nUltimi anni.\nSitamon scompare dalle fonti a partire dalla morte di Amenofi III; non \u00e8 menzionata durante regno del fratello Akhenaton. Per la sua sepoltura fu edificata una stanza separata nella tomba di Amenofi III, nella Valle dei Re, ma non ci sono prove che vi sia mai stata sepolta."}
{"id": "6126075", "revid": "1162302", "url": "https://it.wikipedia.org/wiki?curid=6126075", "title": "Beavis &amp; Butt-Head do America", "text": ""}
{"id": "6126076", "revid": "1162302", "url": "https://it.wikipedia.org/wiki?curid=6126076", "title": "Beavis and Butt-Head do America", "text": ""}
{"id": "6126077", "revid": "1162302", "url": "https://it.wikipedia.org/wiki?curid=6126077", "title": "Beavis &amp; Butt-head alla conquista dell'America", "text": ""}
{"id": "6126080", "revid": "74801", "url": "https://it.wikipedia.org/wiki?curid=6126080", "title": "Sidney Dean Townley", "text": "Biografia.\nIntraprese gli studi universitari presso la Universit\u00e0 del Wisconsin-Madison dove si laure\u00f2 con lode. In questo periodo si interess\u00f2 di astronomia e lavor\u00f2 come assistente presso il Washburn Observatory a Madison. Successivamente nel 1892 lavor\u00f2 come assistente al Lick Observatory. Divenne quindi istruttore di astronomia dapprima alla Universit\u00e0 del Michigan e poi alla Universit\u00e0 della California. Dal 1893 lavor\u00f2 presso l'osservatorio di Detroit studiando le stelle variabili e le comete. Nel 1897 divenne \"Doctor Scientiae\" discutendo una tesi sull'orbita di Psyche presso l'Universit\u00e0 del Michigan. Nel 1898 viaggi\u00f2 in Europa visitando gli osservatori di Berlino, Lipsia e Monaco. Al suo ritorno negli Stati Uniti insegn\u00f2 dapprima all'Universit\u00e0 della California, Berkeley e, poi venne nominato direttore della International Latitude Station a Ukiah, dove si interess\u00f2 di geodesia ed in particolare di sismologia. Nel 1911 entr\u00f2 come assistente alla Stanford University; in breve tempo divenne professore e mantenne l'incarico fino al suo pensionamento nel 1932 anno in cui divenne professore emerito. \nFu membro della Societ\u00e0 astronomica del Pacifico e suo presidente nel 1916. Fece anche parte della Seismological Society of America di cui fu, per diversi periodi, presidente, segretario o tesoriere. Durante tutta la sua carriera pubblic\u00f2 circa cento articoli accademici.\nA Sidney Dean Townley la UAI ha intitolato il cratere lunare Townley"}
{"id": "6126082", "revid": "124123", "url": "https://it.wikipedia.org/wiki?curid=6126082", "title": "Frederick Hasselborough", "text": "Biografia.\nFrederick Hasselborough \u00e8 passato alla storia per aver scoperto l'isola Campbell, ora appartenente alla Nuova Zelanda, il 4 gennaio 1810 e l'isola Macquarie, ora appartenente all'Australia (Hasselborough la dichiar\u00f2 \"possedimento britannico\" e la annett\u00e9 alla colonia del Nuovo Galles del Sud), l'11 luglio dello stesso anno mentre, con il brigantino \"Perseverance\", di propriet\u00e0 della compagnia Campbell &amp; Co., effettuava delle esplorazioni volte a trovare un migliore luogo di caccia alle foche."}
{"id": "6126084", "revid": "1162302", "url": "https://it.wikipedia.org/wiki?curid=6126084", "title": "Beavis and Butt-head Do America", "text": ""}
{"id": "6126087", "revid": "767487", "url": "https://it.wikipedia.org/wiki?curid=6126087", "title": "Norifumi Yamamoto", "text": "\u00c8 noto per la sua permanenza nell'organizzazione giapponese Shooto, dove si \u00e8 distinto per il suo stile di combattimento aggressivo e il suo carattere controverso. Ha militato anche nella defunta promozione K-1 HERO'S, dove \u00e8 stato campione del torneo K-1 HERO's 2005 Grand Prix dei pesi medi. Nell'ultima parte di carriera ha combattuto nella divisione dei pesi gallo per la promozione statunitense UFC. \nProveniente da una famiglia di sportivi, suo padre Ikuei Yamamoto ha rappresentato il Giappone nella lotta libera ai Giochi Olimpici di Monaco 1972, mentre le sorelle Miyu e Seiko hanno conquistato campionati mondiali nella medesima disciplina.\nBiografia.\nIl 26 agosto 2018 annunci\u00f2 sul social network Instagram di essere malato di cancro. Ricoverato pi\u00f9 tardi in un ospedale di Guam per sottoporsi a cure mediche, mor\u00ec a Tokyo il 18 settembre seguente per il peggioramento delle sue condizioni di salute.\nCaratteristiche tecniche.\nDotato di uno stile aggressivo, Yamamoto era un lottatore che prediligeva il combattimento in piedi.\nCarriera nelle arti marziali miste.\nUltimate Fighting Championship.\nYamamoto debutt\u00f2 ufficialmente nella UFC contro Demetrious Johnson il 5 febbraio del 2011 all'evento \"UFC 126\". Bench\u00e9 molto atteso, il primo incontro del giapponese deluse le aspettative: l'asiatico non riusc\u00ec a contrastare i costanti \"takedown\" dello statunitense e venne sconfitto nettamente via decisione unanime dopo tre round.\nSeguirono per lui numerosi infortuni che compromisero la sua carriera nella promozione di Las Vegas e portarono all'annullamento di diversi suoi match. Nel corso dei quattro anni successivi sal\u00ec sull'ottagono in sole tre altre occasioni, venendo sconfitto dai poco quotati Darren Uyenoyama (UFC on Fox 1) e Vaughan Lee (UFC 144) e ricevendo un no contest contro il modesto Roman Salazar (UFC 184)."}
{"id": "6126089", "revid": "348618", "url": "https://it.wikipedia.org/wiki?curid=6126089", "title": "Kid Yamamoto", "text": ""}
{"id": "6126091", "revid": "1904508", "url": "https://it.wikipedia.org/wiki?curid=6126091", "title": "Andrew Russell, XV duca di Bedford", "text": "Biografia.\nRussell venne educato alla Hall School di Hampstead ed alla Heatherdown School, presso Ascot nel Berkshire, poi alla Harrow School e ad Harvard, dove ricevette il diploma \"Bachelor of Arts\". Noto col titolo di cortesia di lord Howland sino alla morte di suo nonno nel 2002. L'anno successivo succedette a suo padre, Robin come duca di Bedford, dopo che quest'ultimo era morto a causa di un infarto. Egli \u00e8 inoltre discendente di Mary, sorella di Anna Bolena.\nNel 2011, Russell venne indicato al 145\u00ba posto dal Sunday Times Rich List, con un patrimonio stimato in 520.000.000 di sterline. Secondo il \"Daily Mail\" il duca trarrebbe gran parte di questo suo patrimonio dalla gestione accurata della sua residenza di Woburn Abbey, dalla tenuta del Woburn Safari Park e dal Woburn Golf Club. La famiglia vive a Woburn Abbey nel Bedfordshire.\nMatrimonio e figli.\nAndrew Russell ha sposato Louise Rona Crammond, figlia di Donald Ian Crammond e di sua moglie Rona Zara Clifford-Johns nonch\u00e9 figliastra di Sir Evelyn Delves Broughton, XII baronetto, di Doddington Park il 16 ottobre 2000 a Westminster, Londra. La coppia ha avuto due figli:"}
{"id": "6126092", "revid": "438678", "url": "https://it.wikipedia.org/wiki?curid=6126092", "title": "Jonathan Keates", "text": "Keates \u00e8 stato educato alla Bryanston School e si \u00e8 laureato al Magdalen College di Oxford. Ha scritto una serie di famose biografie e libri di viaggio, ma anche le sue opere di narrativa hanno ricevuto il plauso della critica, in particolare \"Allegro Postillions\", per il quale gli \u00e8 stato assegnato sia il James Tait Black Memorial Prize che il Premio Hawthornden. \u00c8 membro della Royal Society of Literature. \u00c8 molto interessato a Venezia e parla italiano, francese, spagnolo, tedesco e portoghese. Scrive anche recensioni in alcune riviste di spicco.\nInoltre, Keates \u00e8 stato un insegnante di inglese alle dipendenze della City of London School dal 1974 al 2013 e giudice in diversi concorsi di scrittura. Keates si ritir\u00f2 per concentrarsi sulla sua presidenza del Venice in Peril Fund. Alla sua uscita dalla scuola nel luglio 2013, dopo aver fatto un discorso di addio in lacrime, ha avuto due standing ovation da parte degli alunni e del personale, e in suo onore \u00e8 stata organizzata una cena con 200 invitati."}
{"id": "6126094", "revid": "71433", "url": "https://it.wikipedia.org/wiki?curid=6126094", "title": "Into the Inferno", "text": ""}
{"id": "6126095", "revid": "635893", "url": "https://it.wikipedia.org/wiki?curid=6126095", "title": "Hrvatska op\u0107a enciklopedija", "text": ""}
{"id": "6126098", "revid": "635893", "url": "https://it.wikipedia.org/wiki?curid=6126098", "title": "Enciclopedia croata", "text": ""}
{"id": "6126104", "revid": "729795", "url": "https://it.wikipedia.org/wiki?curid=6126104", "title": "Marinaio autorizzato al traffico", "text": ""}
{"id": "6126124", "revid": "729795", "url": "https://it.wikipedia.org/wiki?curid=6126124", "title": "Padrone marittimo di 1\u00aa e 2\u00aa classe al traffico", "text": ""}
{"id": "6126127", "revid": "481349", "url": "https://it.wikipedia.org/wiki?curid=6126127", "title": "Pamela Travers", "text": ""}
{"id": "6126129", "revid": "1354930", "url": "https://it.wikipedia.org/wiki?curid=6126129", "title": "Val Corcera", "text": "La Val Corcera \u00e8 una valle situata nella provincia del Verbano-Cusio-Ossola, a cavallo fra le Alpi Cusiane e i Contrafforti valsesiani del Monte Rosa, interamente compresa nelle Alpi Pennine; \u00e8 situata tra la Valle Strona (a ovest), la Valsesia (a sud-ovest) e la Val d'Ossola (a nord-ovest).\nOrigine del nome.\nPrende il nome dal toponimo in dialetto del comune di Casale Corte Cerro: \"v\u00e0al dl\u00e4 Cort C\u00e8r\u00e4\".\nGeografia.\nGeografia fisica.\nLa valle si eleva da un'altitudine minima di 195 metri a quella massima di 1702 metri ed \u00e8 incastonata fra il Mottarone (complesso del Mergozzolo) e il monte Cerano; rappresenta l'alto Cusio ed \u00e8 via di collegamento con Ossola e Verbano. Il territorio \u00e8 attraversato dal tratto conclusivo dello Strona, il quale ingloba al proprio interno le acque della Nigoglia (unico emissario settentrionale del lago d'Orta) e altri rii (fra i quali \"Rio San Martino\", \"Rio Inferno\", \"Rio Bertogna\") che discendono dalle ripide pendici del Mottarone e del Cerano. Nei pressi di Gravellona Toce, lo Strona si getta nel lago Maggiore.\nGeologia.\nLa valle si inserisce nel contesto geologico del Dominio Sudalpino, a poca distanza dalla Linea insubrica (localizzata a 5\u00a0km ad Ovest). Nei pressi dello Strona, \u00e8 presente una faglia subordinata ai due principali lineamenti tettonici del Cusio e del Verbano, rispettivamente la \"Linea Cossato-Mergozzo-Brissago\" (Linea CMB) e la \"Linea del Pogallo\"; questa faglia che si estende dal Montorfano al Lago d'Orta, separa la valle, in due zone geologiche diverse: ad Ovest (versante del Monte Cerano) la \"Zona Strona-Ceneri\" (litologie prevalemente gneissiche), ad Est (versante del Mergozzolo) la \"Serie dei Laghi\" (litologie prevalentemente granitiche).\nGeografia antropica.\nLungo la zona pianeggiante della valle vi \u00e8 stato un ampio sviluppo sia industriale, sia d'abitanti (nei 3 comuni che la costituiscono i residenti sono circa 26050 (il 16,6% della provincia del VCO). Il nucleo principale che costituisce la vallata \u00e8 quello di Casale Corte Cerro; gli altri 2 comuni (Gravellona Toce ed Omegna), rientrano solo parzialmente nella valle, con alcune loro frazioni; se si considerassero esclusivamente i residenti veri e propri nella vallata il numero degli abitanti ammonterebbe a circa 8000 abitanti.\nLocalit\u00e0 Val Corcera.\nLe localit\u00e0 che sono totalmente all'interno della vallata sono:\nStoria.\nEt\u00e0 antica.\nLa valle fu abitata da popolazioni di origine celtica dal II millennio a.C.. Successivamente con l'avvento dell'Impero romano venne inglobata in esso attorno alla fine del I secolo a.C., di cui rimangono alcune testimonianze, come un'epigrafe funeraria, nei pressi di Casale. Nel corso del IV secolo d.C. venne invasa dai Barbari, insieme a tutta l'area cusiana.\nMedioevo.\nGli albori del borgo di Cerro si intravidero con la costruzione di un castello, fra la piana del Toce e il Cerano, in epoca carolingia e con la successiva introduzione del feudalesimo nell'anno 800: nacque ufficialmente la corte di Cerro, governata dai Conti di Crusinallo. Il borgo, a partire dal 1013, fu oggetto di contesa.\nCon la convenzione dell'11 agosto 1221 i nobili di Crusinallo danno Omegna e i limitrofi ai novaresi. Nel testo si legge: \"\"Crusinallo\" - loco et villa seu burgo \"Vemeni\u0153\" - Castrum\" Desideratum\" (il Torrione di Omegna) - la Strona - \"Durantinus de ripa - Gravalona - Anagueglia\" (Nigoglia) - locus \"Bagnella\" - \"Ciserim - Cocarna\" superiore - \" Cocarna\" inferiore (non \"Coquarna\" come nel Bescap\u00e8) - \"Cranna Gattugno - Bulio - Germagno - Noseto - Laurelia - Lizogno - Garnarolo\".\".\nContemporaneamente Cerro sub\u00ec una importante crescita economica, interrotta per\u00f2 dalla guerra fra guelfi e ghibellini, il cui culmine giunse nel 1310, quando i ghibellini lo assalirono, lo incendiarono e lo distrussero.\nOmegna fu investita il 22 marzo 1413 da Filippo Maria Visconti a Francesco Barbavara e pass\u00f2 in eredit\u00e0 prima ai Visconti Borromeo poi ai Borromeo Arese nel 1714 e alla famiglia rimase fino all'avvento dei giacobini francesi\nOttocento.\nAll'esordio di Napoleone Bonaparte la valle fu occupata dai francesi, poi dagli austriaci. In seguito il cantone d'Omegna, sottoposto al V distretto con sede ad Arona, fece parte del dipartimento dell'Agogna nella Repubblica Cisalpina. Dal 1805 i tre comuni entrarono a far parte del Regno d'Italia fino alla caduta di Napoleone; dopo il Congresso di Vienna questo territorio rientr\u00f2 fra i possedimenti dei Savoia, e infine (1861) conflu\u00ec nel Regno d'Italia\nL'epoca moderna.\nDa met\u00e0 Ottocento vennero impiantate ad Omegna importanti fabbriche: la Ferriera, il Fabbricone (Angeli-Frua, Societ\u00e0 per l'industria dei tessuti stampati S.p.A.). Agli albori del Novecento altri pionieri, come i Cane della Valle Strona, i Lagostina di Pedemonte (Gravellona Toce), trasformarono la valle in un vivace centro industriale, incrementandone la popolazione con mano d'opera immigrata (meridionale e veneta). Si svilupparono aziende specializzate nel lavoro del Marmo e Granito, insieme ad officine meccaniche ed elettriche.\nNel corso della seconda guerra mondiale vi furono numerosi scontri fra Nazisti e Partigiani, fino alla liberazione avvenuta il 24 aprile 1945.\nNel 1954, durante gli scavi per la costruzione di una casa nei pressi di Gravellona, furono ritrovati dei frammenti di ceramica. Iniziarono cos\u00ec delle ricerche, che si protrassero fino al 1959, che portarono alla luce numerose sepolture con relativi corredi funerari, resti di edifici, tratti di strada romana. Vennero ritrovati anche frammenti di selce lavorata del periodo neolitico e i resti di una palafitta.\nCon il completamento del tratto Arona-SS33 dell'A26 nel 1995, la valle vide una veloce via di comunicazione verso Milano e Genova, con un incremento del turismo.\nCultura.\nEnogastronomia.\nLa specialit\u00e0 tipica \u00e8 l'Amaro Mottarone, un liquore artigianale prodotto dal 1948.\nDemografia dei Comuni.\nNel dettaglio fanno parte della Val Corcera i seguenti 3 comuni (\"Popolazione residente al 30 novembre 2021 - Dato Istat\"): \nTrasporti.\nStrade.\nLe principali strade sono:\nFerrovie.\nL'unica linea ferroviaria in uso che percorre la valle \u00e8:\nTranvie.\nNel 1913 Omegna venne collegata con Pallanza da una tranvia elettrica, fino alla chiusura avvenuta nel 1946; il percorso prevedeva fermate a Crusinallo e Gravellona Toce."}
{"id": "6126134", "revid": "729795", "url": "https://it.wikipedia.org/wiki?curid=6126134", "title": "Capitano di 2\u00aa classe", "text": ""}
{"id": "6126139", "revid": "15756", "url": "https://it.wikipedia.org/wiki?curid=6126139", "title": "Nyctitheriidae", "text": "I nittiteridi (Nyctitheriidae) sono un gruppo di mammiferi estinti, forse insettivori, dall'incerta collocazione sistematica. Vissero tra il Paleocene superiore e l'Oligocene inferiore (circa 60 - 30 milioni di anni fa) e i loro resti fossili sono stati ritrovati in Nordamerica, Europa e forse in Asia.\nDescrizione.\nQuesti animali avevano solitamente la taglia degli attuali toporagni, e probabilmente anche l'aspetto doveva essere simile. Come altri lipotifli primitivi, i nittiteri avevano una formula dentaria inferiore con tre incisivi, un canino, quattro premolari e tre molari. La dentatura dei nittiteri era caratterizzata da incisivi inferiori multilobati, premolari inferiori allungati ma semplici (con l'eccezione del quarto premolare, simile a un molare), e molari inferiori con un paraconide basso, protoconide e metaconide alti, e un bacino del talonide ampio e dotato di un ipoconide acuto (Robinson, 1968; Krishtalka, 1976; Sig\u00e9, 1976).\nI trigonidi dei molari inferiori erano leggermente pi\u00f9 elevai e le cuspidi erano un po' pi\u00f9 acute rispetto a quelli degli erinaceomorfi primitivi. I molari superiori dei nittiteri pi\u00f9 primitivi (come \"Leptacodon\") avevano un pattern tribosfenico piuttosto generalizzato, con tre cuspidi principali, piccoli conuli e un cingolo posterolinguale con un piccolo ipocono. I generi pi\u00f9 derivati, come \"Nyctitherium\" e gli europei \"Saturninia\" e \"Amphidozotherium\", possedevano un grande lobo posterolinguale con un ipocono.\nAltri caratteri derivati presenti in alcuni nittiteri erano la presenza di un quarto premolare pienamente molarizzato (in \"Ceutholestes\") e un ectolofo a forma di W sui molari superiori (in \"Pontifactor\"). Sulla base di queste caratteristiche, \"Ceutholestes\" \u00e8 stato posto in una famiglia a s\u00e9 stante (Rose e Gingerich, 1987) e \"Pontifactor\" \u00e8 stato considerato un possibile pipistrello arcaico (Gingerich, 1987), ma \u00e8 probabile che questi due generi fossero nittiteri specializzati.\nClassificazione.\nI nittiteridi (il cui nome significa \"bestie della notte\") sono noti principalmente attraverso la loro dentatura, e gran parte delle forme sono state rinvenute nel Paleocene/Eocene del Nordamerica. In Europa vi furono alcuni generi sopravvissuti nell'Oligocene, mentre resti frammentari indicano la presenza di nittiteri nel Paleocene e nell'Eocene inferiore dell'Asia centrale (Missiaen e Smith, 2005).\nLa famiglia Nyctitheriidae, istituita da George Gaylord Simpson nel 1928, \u00e8 stata variamente attribuita agli erinaceomorfi (Robinson, 1968; Sig\u00e9, 1976) o ai soricomorfi (Butler, 1988). In effetti, i nittiteri assomigliano alle talpe e ai toporagni in alcuni dettagli della dentatura e della mandibola, e sono stati considerati il gruppo basale da cui sono derivati toporagni e talpe (Dawson e Krishtalka, 1984).\nC'\u00e8 anche chi ha messo in dubbio la loro appartenenza ai lipotifli e quindi agli insettivori: Hooker (2001) ha descritto ossa tarsali attribuite ai nittiteri che richiamano quelle degli scandenti e dei plesiadapiformi; ci\u00f2 suggerirebbe un'appartenenza agli arconti. Ulteriori studi, basati sull'analisi di resti cranici e postcranici associati, ha indicato che i nittiteridi sarebbero a tutti gli effetti lipotifli arcaici e non euarconti, mentre un'altra famiglia di \"insettivori\" arcaici, gli adapisoriculidi, non sarebbe nemmeno da inserire nei veri placentali (Manz et al., 2015).\nDi seguito \u00e8 mostrato un cladogramma tratto da https://www.mv.helsinki.fi/home/mhaaramo/metazoa/deuterostoma/chordata/synapsida/eutheria/insectivora/nyctitheriidae.html:\n o \u2020Nyctitheriidae Simpson, 1928a\n |?- \u2020Ceutholestes dolosus Rose &amp; Gingerich, 1987\n |?- \u2020Jarvenia Nessov, 1987\n |?- \u2020Limaconyssus habrus Gingerich, 1987\n |?-o \u2020Plagioctenodon Bown, 1979\n | |-- \u2020P. krausae Bown, 1979\n | `-- \u2020P. savagei Bown &amp; Schankler, 1982\n |?- \u2020Praolestes nanus Matthew, Granger &amp; Simpson, 1929 [also treated as anagalid or leptictid]\n |?- \u2020Wyonycteris chalix Gingerich, 1987\n |?- \u2020\u201cLeptacodon\u201d munusculum Simpson, 1935a\n |-- \u2020Leptacodon tener Matthew &amp; Granger, 1921 [genotype]\n |-- \u2020\u201cLeptacodon\u201d pecki Jepsen, 1930\n `--+--o \u2020Asionyctiinae Missiaen &amp; Smith, 2005\n | |-- \u2020Bumbanius rarus Russell &amp; Dashzeveg, 1986\n | `--+-- \u2020Asionyctia guoi Missiaen &amp; Smith, 2005\n | `--+-- \u2020Oedolius perexiguus Russell &amp; Dashzeveg, 1986\n | |-- \u2020Voltaia minuta Nessov, 1987\n | `-- \u2020Bayanulanius tenuis Meng, Zhai &amp; Wyss, 1998\n `--o \u2020Nyctitheriinae Simpson, 1928a sensu Missiaen &amp; Smith, 2005\n |?- \u2020Pontifactor bestiola West, 1974\n |?- \u2020Remiculus Russell, 1964\n |?- \u2020Scraeva hatherwoodensis Cray, 1973\n |--o \u2020\u201cLeptacodon\u201d Matthew &amp; Granger, 1921 [paraphyletic]\n | |-- \u2020L. catulus Krishtalka, 1976\n | |-- \u2020L. dormaalensis (Quinet, 1964)\n | |-- \u2020L. minutulus (Dorr, 1958)\n | |-- \u2020L. nascimentoi Estrav\u00eds, 1996\n | |-- \u2020L. prosperpinae Van Valen, 1978\n | `-- \u2020L. rosei Gingerich, 1987\n `--+--o \u2020Saturninia Stehlin, 1940\n | |-- \u2020S. carbonum Sig\u00e9 &amp; Storch, 2001\n | `-- \u2020S. gracilis Stehlin, 1940\n |--o \u2020Nyctitherium Marsh, 1872 [Nyctilestes Marsh, 1872]\n | |-- \u2020N. celatum (Cope, 1875) [Anaptomorphus minimus Loomis, 1906]\n | |-- \u2020N. christopheri Krishtalka &amp; Setoguchi, 1977\n | |?- \u2020N. dasypelix (Matthew, 1909)\n | |?- \u2020N. priscus\n | |-- \u2020N. robinsoni (Krishtalka &amp; Setoguchi, 1977)\n | |-- \u2020N. serotinum (Marsh, 1872) [Nyctilestes serotinum Marsh, 1872; Entomacodon angustidens Marsh, 1872]\n | `-- \u2020N. velox Marsh, 1872 (type)\n `--+--o \u2020Euronyctia Sig\u00e9, 1997\n | |-- \u2020E. belgica Smith, 2006\n | |-- \u2020E. montana Sig\u00e9, 1997\n | `-- \u2020E. saturninensis Smith, 2006\n `--o \u2020Amphidozotheriina\n |-- \u2020Plagioctenoides microlestes Bown, 1979\n |-- \u2020Amphidozotherium cayluxi Filhol, 1877\n |?- \u2020Paradoxonycteris\n `--o \u2020Darbonetus Crochet, 1974\n |-- \u2020D. aubrelongensis Crochet, 1974\n `-- \u2020D. tuberi Crochet, 1995\nPaleobiologia.\n\u00c8 probabile che i nittiteri, data la dentatura, fossero animali tipicamente insettivori. Le ossa tarsali, in ogni caso, indicano che il piede poteva essere ruotato all'indietro, un'abilit\u00e0 tipica dei mammiferi arboricoli."}
{"id": "6126141", "revid": "22356", "url": "https://it.wikipedia.org/wiki?curid=6126141", "title": "Escavadodon", "text": ""}
{"id": "6126142", "revid": "22356", "url": "https://it.wikipedia.org/wiki?curid=6126142", "title": "Nittiteridi", "text": ""}
{"id": "6126144", "revid": "144796", "url": "https://it.wikipedia.org/wiki?curid=6126144", "title": "Marchese di Hertford", "text": ""}
{"id": "6126146", "revid": "83862025", "url": "https://it.wikipedia.org/wiki?curid=6126146", "title": "Dimissione", "text": ""}
{"id": "6126181", "revid": "298229", "url": "https://it.wikipedia.org/wiki?curid=6126181", "title": "Federazione Italiana Sci Nautico", "text": ""}
{"id": "6126187", "revid": "298229", "url": "https://it.wikipedia.org/wiki?curid=6126187", "title": "FISW", "text": ""}
{"id": "6126195", "revid": "298229", "url": "https://it.wikipedia.org/wiki?curid=6126195", "title": "IWWF", "text": ""}
{"id": "6126203", "revid": "830939", "url": "https://it.wikipedia.org/wiki?curid=6126203", "title": "Simon d'Armenti\u00e8res", "text": "Biografia.\nNacque in Francia nel XIII secolo.\nFu nominato cardinale da papa Celestino V nel concistoro del 18 settembre 1294.\nPartecip\u00f2 al conclave, svoltosi tra il 23 e il 24 dicembre 1294, che elesse papa Bonifacio VIII.\nMor\u00ec il 7 maggio 1297 a Roma."}
{"id": "6126209", "revid": "903399", "url": "https://it.wikipedia.org/wiki?curid=6126209", "title": "Manuel Agudo Dur\u00e1n", "text": ""}
{"id": "6126210", "revid": "757396", "url": "https://it.wikipedia.org/wiki?curid=6126210", "title": "Pallacanestro Reggiana 2014-2015", "text": "Questa voce raccoglie le informazioni riguardanti la Pallacanestro Reggiana nelle competizioni ufficiali della stagione 2014-2015.\nStagione.\nLa stagione 2014-2015 del Pallacanestro Reggiana sponsorizzata Grissin Bon, \u00e8 la 17\u00aa nel massimo campionato italiano di pallacanestro, la Serie A.\nAnche per questa stagione si decise di optare per la formula con 5 giocatori stranieri senza vincoli.\nRoster.\n\"Aggiornato al 13 febbraio 2017.\""}
{"id": "6126211", "revid": "481666", "url": "https://it.wikipedia.org/wiki?curid=6126211", "title": "Around the Corner", "text": ""}
{"id": "6126212", "revid": "124123", "url": "https://it.wikipedia.org/wiki?curid=6126212", "title": "Anthony Hicks", "text": "Biografia.\nNato a Swansea, Hicks legge matematica al King's College di Londra durante la met\u00e0 del 1960 e ha lavorato per circa un quarto di secolo come analista di sistemi informatici presso l'Universit\u00e0 di Londra (in pensione 1993). Bench\u00e9 fosse educato nel campo della matematica e informatica, la sua ossessione personale per la musica barocca lo port\u00f2 a perseguire la ricerca della musica accademica nel suo tempo libero. Quello che era iniziato pi\u00f9 o meno come un hobby sviluppato in una para-carriera altamente distinta di storico e scrittore. Divent\u00f2 uno dei pi\u00f9 importanti studiosi del XX secolo di Georg Friedrich H\u00e4ndel.\nCome critico musicale, Hicks ha scritto per l\u2019\"Early Music Review\" e \"The Musical Times\". Per l'edizione 2001 del \"Grove Dictionary of Music and Musicians\" scrisse la biografia di H\u00e4ndel e diverse altre voci correlate ad H\u00e4ndel. Inoltre ha scritto la maggior parte degli articoli connessi ad H\u00e4ndel nella \"New Grove Dictionary of Opera\". Divent\u00f2 un sostenitore importante delle prestazioni storicamente informate quando il rinnovato entusiasmo per la musica barocca cominci\u00f2 a decollare negli anni 1960 e 1970. La sua ricerca fu utilizzata ampiamente nella preparazione di opere barocche per le registrazioni e le esecuzioni; in particolare con l'Academy of Ancient Music con la quale ha lavorato a stretto contatto per diversi decenni. I musicisti con i quali Hicks ha collaborato a registrazioni erano Christopher Hogwood, Paul McCreesh, Robert King, Trevor Pinnock, Emma Kirkby, John Eliot Gardiner e Alan Curtis tra i molti altri rinomati artisti barocchi. Si spense all'et\u00e0 di 66 anni, a Londra nel 2010, di fibrosi polmonare."}
{"id": "6126233", "revid": "633110", "url": "https://it.wikipedia.org/wiki?curid=6126233", "title": "Oite", "text": "L', sino al 1\u00ba agosto 1928 denominato , \u00e8 stato un cacciatorpediniere della Marina imperiale giapponese, ottava unit\u00e0 della classe Kamikaze. Fu varato nel novembre 1924 dal cantiere navale di Uraga a Tokyo.\nNave ammiraglia della 29\u00aa Divisione cacciatorpediniere, combatt\u00e9 in entrambe le fasi della battaglia dell'Isola di Wake e support\u00f2 sia la conquista di Rabaul sia l'invasione di Lae-Salamaua. Fu quindi brevemente presente alla battaglia del Mar dei Coralli prima di iniziare il servizio tra le importante piazzeforti di Rabaul e soprattutto di Truk in ruoli di scorta, pattugliamento e vigilanza. Oper\u00f2 spesso nei dintorni di entrambe e fu incaricato di condurre al sicuro convogli per le isole Palau, Yokosuka, Saipan o, viceversa, da tali posizioni alle due basi oltreoceano; sfugg\u00ec con pochi danni ad alcuni attacchi aerei. Nel febbraio 1944 si trovava a Truk e fu inviato a raccogliere i superstiti dell'incrociatore leggero : mentre rientrava alla base rimase coinvolto nell'operazione Hailstone, fu colpito e da un siluro e sprofond\u00f2 subito, lasciando solo venti superstiti.\nCaratteristiche.\nL\"'Oite\" presentava una lunghezza fuori tutto di 102,56 metri, una larghezza massima di 9,14 metri e un pescaggio di 3,05 metri; il dislocamento era di tonnellate, la stazza a pieno carico raggiungeva le tonnellate. L'impianto propulsore era composto da quattro caldaie Kampon, due turbine a ingranaggi a vapore Parsons, due alberi motore dotati di elica: sviluppava una potenza di \u00a0shp e consentiva una velocit\u00e0 massima di 37,2 nodi. La scorta di carburante era di 420 tonnellate di olio combustibile, che garantiva un'autonomia massima di miglia alla velocit\u00e0 di 14 nodi (circa chilometri a 26,6\u00a0km/h). L'armamento, distribuito lungo l'asse longitudinale dello scafo, era composto da quattro cannoni Type 3 da 120\u00a0mm lunghi 45 calibri (L/45), piazzati su piedistalli e con propria scudatura, e da tre impianti binati di tubi lanciasiluri Type 6 da 533\u00a0mm a brandeggio elettrico. Erano poi disponibili due mitragliatrici leggere Lewis da 7,7\u00a0mm, venti mine e un apparato di sminamento. L'equipaggio contava 148 uomini.\nNel 1939 l\"'Oite\" sub\u00ec l'unica modifica prima della guerra: imbarc\u00f2 a poppa quattro apparati lanciatori Type 81 per bombe di profondit\u00e0 (due per lato) assieme a diciotto ordigni.\nServizio operativo.\nCostruzione.\nIl cacciatorpediniere \"Oite\" fu ordinato nell'anno fiscale edito dal governo giapponese nel 1923, inizialmente indicato come \"cacciatorpediniere Numero 11\" (in lingua giapponese \"11-G\u014d kuchikukan\"). La sua chiglia fu impostata nel cantiere navale di Uraga, a Tokyo, il 16 marzo 1923 e il varo avvenne il 27 novembre 1924; fu completato il 30 ottobre 1925 e il 1\u00ba agosto 1928 assunse il suo nome definitivo, avendo la Marina imperiale abbandonato alla data il sistema di nomenclatura del naviglio leggero con soli numeri.\n1941-1942.\nTra il 1940 e il 1941 lo \"Oite\", allora al comando del capitano di corvetta Yoshio Yanase, fu assegnato alla 29\u00aa Divisione cacciatorpediniere con i gemelli \"Asanagi\", \"Yunagi\", in qualit\u00e0 di nave ammiraglia: imbarc\u00f2 pertanto il capitano di vascello Yasuhide Setoyama con il proprio stato maggiore. La divisione dipendeva dalla 6\u00aa Squadriglia del contrammiraglio Sadamichi Kajioka, che a sua volta era agli ordini della 4\u00aa Flotta del viceammiraglio Shigeyoshi Inoue. Il 29 novembre lo \"Oite\" guid\u00f2 la divisione d'appartenenza dietro allo squadrone dalla base aeronavale di Truk, dove si trovavano, sino alla rada dell'atollo Kwajalein, raggiunta il 3 dicembre. Qui fu organizzata la forza d'invasione per l'Isola di Wake: l'8 dicembre, in concomitanza con l'attacco di Pearl Harbor, lo \"Oite\" e lo \"Hayate\" soltanto (lo \"Yunagi\" e lo \"Asanagi\" formarono una sezione distaccata per occupare le isole Gilbert si portarono con la 6\u00aa Squadriglia e alcuni trasporti/incrociatori ausiliari a sud-ovest di Wake. Lo \"Oite\" aveva a bordo un piccolo nucleo di \"rikusentai\" per rinforzare l'azione anfibia, ma come il resto delle unit\u00e0 nipponiche dovette ripiegare dinanzi l'inattesa resistenza statunitense. Lo \"Hayate\" salt\u00f2 in aria, il fu affondato da alcuni Grumman F4F Wildcat e lo \"Oite\" sub\u00ec danni leggeri e quattordici feriti dopo essere stato mancato di poco da una batteria costiera; dopo aver ripiegato temporaneamente, partecip\u00f2 al secondo e riuscito tentativo di conquistare l'isola (23 dicembre). Il 31 dicembre la 29\u00aa Divisione scort\u00f2 un convoglio sino a Truk e dal 3 gennaio 1942 fu incaricata di pattugliare le acque circostanti e fornire protezione all'intenso traffico navale. Il 13 gennaio lo \"Oite\" e i gemelli affiancarono l'incrociatore leggero e il cacciatorpediniere per accompagnare la nave appoggio idrovolanti \"Kiyokawa Maru\", due trasporti e un'unit\u00e0 ausiliare a Woleai, dove il 15 si assembl\u00f2 la forza d'invasione per Rabaul: tale porto fu occupato il 23 gennaio e per una settimana circa lo \"Oite\" e le navi sorelle ne controllarono gli accessi. Il 9 febbraio lo \"Oite\" appoggi\u00f2 lo sbarco a Gasmata, sulla costa meridionale della Nuova Britannia e l'8 fu con la forza navale che occup\u00f2 Lae e Salamaua, nella Nuova Guinea nord-orientale. Portatosi a Rabaul, segu\u00ec lo \"Yubari\" fino a Truk (25 marzo) e il giorno dopo salp\u00f2 alla volta di Sasebo, che tocc\u00f2 il 1\u00ba aprile; fu subito ormeggiato e sottoposto a raddobbo.\nIl 23 aprile lo \"Oite\" salp\u00f2 alla volta di Truk e vi giunse sei giorni dopo, appena in tempo per essere integrato nello schermo difensivo del convoglio d'invasione per Port Moresby, obiettivo della complessa operazione Mo che fu sventata dagli Alleati durante la battaglia del Mar dei Coralli. Il convoglio fu ritirato prima della fine dello scontro e lo \"Oite\" fece tappa alle isole Shortland (sud di Bougainville) e quindi rimase per il resto del mese in crociere di pattugliamento tra queste e Rabaul. Il 25 cedette il ruolo di ammiraglia della 29\u00aa Divisione allo \"Yuzuki\" e al contempo il capitano di vascello Setoyama fu rimpiazzato dal capitano di fregata Takemi Shimazui. Il 2 giugno fu inviato a Truk e per quasi tutto il mese rimase a vigilare le acque circostanti; il servizio fu interrotto tra il 29 giugno e il 12 luglio, quando con altro naviglio militare scort\u00f2 sino a Guadalcanal un convoglio recante a bordo personale e materiali per costruire sulla costa settentrionale dell'isola un aeroporto. Nel frattempo (10 luglio) la 6\u00aa Squadriglia era stato disattivata e la 29\u00aa Divisione trasferita alla 2\u00aa Divisione di scorta. Il 12 agosto lo \"Oite\" partecip\u00f2 alla prima missione di ricognizione offensiva a Guadalcanal, sulla quale il 7 erano sbarcati marine statunitensi. Quattro giorni dopo vi sbarc\u00f2 un piccolo reparto di fanteria e torn\u00f2 a Rabaul; fu per\u00f2 richiamato a Truk e inserito nella forza d'invasione assemblata per occupare le isole di Nauru e Ocean: l'operazione riusc\u00ec senza difficolt\u00e0 tra il 26 e il 31 agosto. Il 2 settembre lo \"Oite\" fece una tappa all'atollo Jaluit prima di proseguire per Truk e riprendere dal 5 il regolare servizio di pattugliamento e scorta al traffico da e per la base. Dal 15 al 27, comunque, collabor\u00f2 nella difesa di un convoglio diretto a Rabaul e alle isole Palau e per tutto ottobre rimase nell'arcipelago, contribuendo a vigilare sui convogli in partenza per le isole Salomone. Il 30 ottobre pass\u00f2 agli ordini del capitano di corvetta Toshihiko Tomita e il 16 novembre accompagn\u00f2 a Rabaul un gruppo di mercantili e petroliere prima di ritornare alla rada di Truk e riprendere il ruolo di sentinella e guardia lungo le rotte del Pacifico centrale.\nIn un momento imprecisato del 1942 lo \"Oite\" deve essere stato sottoposto a interventi per incrementare la dotazione contraerea. Rinunci\u00f2 al cannone poppiero numero 4 da 120\u00a0mm, all'apparato lanciasiluri pi\u00f9 arretrato e alle mitragliatrici da 7,7\u00a0mm per fare spazio a sei o dieci cannoni contraerei Type 96 da 25\u00a0mm L/60, suddivisi in tre/cinque installazioni doppie.\n1943-1944 e l'affondamento.\nLa gran parte della carriera dello \"Oite\" nel 1943 \u00e8 ignota. Dopo lo scioglimento della 29\u00aa Divisione e il passaggio ai diretti ordini della 2\u00aa Divisione di scorta (1\u00ba aprile), si sa che tra il 20 settembre e il 1\u00ba ottobre accompagn\u00f2 un convoglio da Truk a Yokosuka, rimanendo danneggiato dopo essere stato colpito da un siluro difettoso che non esplose. L'attacco, portato dal sommergibile , caus\u00f2 per\u00f2 gravi danni a un trasporto e costrinse a una tappa a Saipan. Il 9 ottobre lo \"Oite\" percorse la rotta inversa sempre di scorta a un convoglio e, durante il ritorno, vigil\u00f2 su una carboniera che rimorchiava una nave danneggiata sino a Kure (19 ottobre), dove il giorno dopo transit\u00f2 al comando del tenente di vascello Yasuhiro Uono. Lo \"Oite\" pass\u00f2 gli ultimi giorni di ottobre a fianco della carboniera che navig\u00f2 fino a Truk. Dall'8 novembre al 12 dicembre fu intensivamente impegnato in compiti di protezione ai convogli che facevano la spola tra la base atollina e Yokosuka e, in almeno una occasione, non riusc\u00ec a impedire la distruzione di quattro unit\u00e0 in un solo viaggio. Nel frattempo, il 15 novembre, era stato creato il Comando generale scorte e alla data le fu sottoposta anche la 2\u00aa Divisione di scorta. Dal 15 al 25 dicembre lo \"Oite\" comp\u00ec due volte andata e ritorno tra Truk e Rabaul per difendere convogli e di nuovo tra il 4 e il 18 gennaio 1944: tuttavia i due mercantili componenti il secondo convoglio andarono entrambi perduti. Lo \"Oite\" complet\u00f2 altre missioni di scorta a Rabaul (22 gennaio-3 febbraio) e alle isole Palau (6-13 febbraio), quindi il 14 e 15 febbraio prest\u00f2 assistenza assieme a un cacciasommergibili all'incrociatore leggero , gravemente danneggiato da un attacco sottomarino: l'unit\u00e0 col\u00f2 infine a picco e lo \"Oite\" raccolse i 522 effettivi dell'equipaggio prima di tornare verso Truk a sud. Il cacciatorpediniere varc\u00f2 l'ingresso settentrionale della rada proprio attimi prima della violenta incursione aerea organizzata dalla Quinta Flotta statunitense; colto di sorpresa, fu quasi subito preso di mira da aerosiluranti e un ordigno colp\u00ec al centro dello scafo: la formidabile esplosione spezz\u00f2 in due lo \"Oite\", che affond\u00f2 subito nel passaggio () con tutti coloro che si trovavano a bordo, eccettuati una ventina di sopravvissuti. Tra questi nessuno apparteneva allo \"Agano\" e non si trovava neppure il comandante Uono.\nIl 31 marzo 1944 lo \"Oite\" fu cancellato dai registri navali nipponici."}
{"id": "6126238", "revid": "768068", "url": "https://it.wikipedia.org/wiki?curid=6126238", "title": "Komm, du s\u00fc\u00dfe Todesstunde", "text": "Komm, du s\u00fc\u00dfe Todesstunde (in tedesco, \"Vieni, dolce ora della morte\") BWV 161 \u00e8 una cantata di Johann Sebastian Bach."}
{"id": "6126239", "revid": "767487", "url": "https://it.wikipedia.org/wiki?curid=6126239", "title": "Around the Corner (film 1930)", "text": "Around the Corner \u00e8 un film del 1930 diretto da Bert Glennon.\nTrama.\nO'Grady, un poliziotto irlandese, e Kaplan, un prestatore su pegno ebraico, allevano una bambina che qualcuno ha abbandonato sulla porta di casa loro, la piccola Rosie. Sono passati diciotto anni. La ragazza \u00e8 innamorata di Terry Callahan, un boxeur professionista, mentre i suoi tutori preferirebbero per lei Moe Levine. Lei, per mettere pace tra i suoi due spasimanti, acconsente che entrambi l'accompagnino a un ballo dove, per\u00f2, Rosie incontra Tommy Sinclair, un giovane della buona societ\u00e0 da cui si sente attratta. Tommy, per non rinunciare alla ragazza, sfida Terry sul ring: a sorpresa, Tommy vince. Quando O'Grady e Kaplan scoprono che Rosie ha vinto venticinquemila dollari puntando sulla vittoria dello sfidante, accettano di buon grado il giovanotto come loro genero.\nProduzione.\nIl film fu prodotto dalla Columbia Pictures Corporation.\nDistribuzione.\nIl copyright del film, richiesto dalla Columbia Pictures Corp., fu registrato il 17 maggio 1930 con il numero LP1309.\nIl film usc\u00ec nelle sale cinematografiche statunitensi il 25 aprile 1930. Il 12 giugno, fu presentato a Londra con una proiezione per la stampa."}
{"id": "6126240", "revid": "1861950", "url": "https://it.wikipedia.org/wiki?curid=6126240", "title": "Albawings", "text": "Albawings \u00e8 una compagnia aerea low cost albanese con sede a Tirana e hub presso l'aeroporto Internazionale di Tirana-N\u00ebn\u00eb Tereza.\nStoria.\nAlbawings \u00e8 stata fondata nel febbraio 2015. La compagnia ha ottenuto il certificato di operatore aereo (COA) dall'Autorit\u00e0 per l'aviazione civile albanese il 4 febbraio 2016. Il primo aereo della compagnia, un Boeing 737-500, con il quale Albawings ha iniziato le sue operazioni, si chiama \"Spirit of Tirana\".\nL'11 dicembre 2016, il secondo aereo \u00e8 stato consegnato da Bruce Dickinson. L'aereo noleggiato era un Boeing 737-400 di propriet\u00e0 della Cardiff Aviation e prende il nome da \"Sir Norman Wisdom\", un attore molto popolare per gli albanesi durante il regime comunista di Enver Hoxha, principalmente per il suo ruolo di Mr. Pitkin.\nDestinazioni.\nLa compagnia utilizza l'Aeroporto di Tirana come hub, da cui serve 14 citt\u00e0 italiane (Ancona, Bari, Bergamo, Bologna, Firenze, Genova, Milano, Perugia, Pisa, Forl\u00ec, Roma, Torino, Venezia, Verona), 3 tedesche (Amburgo, D\u00fcsseldorf, Francoforte) e una britannica (Londra). \nAccordi di code-share.\nAl 2021, Albawings ha accordi di code-share con la compagnia italiana Blue Panorama Airlines.\nFlotta.\nFlotta attuale.\nA dicembre 2021 la flotta di Albawings \u00e8 cos\u00ec composta:\nFlotta storica.\nAlbawings operava in precedenza con i seguenti aeromobili:"}
{"id": "6126242", "revid": "584834", "url": "https://it.wikipedia.org/wiki?curid=6126242", "title": "Oriule Piccola", "text": ""}
{"id": "6126243", "revid": "584834", "url": "https://it.wikipedia.org/wiki?curid=6126243", "title": "Oriule Grande", "text": ""}
{"id": "6126247", "revid": "827882", "url": "https://it.wikipedia.org/wiki?curid=6126247", "title": "Oriole", "text": "Geografia.\nCon Oriole o Oriuli (\"Orjule\") si intende un gruppo di due isole dell'arcipelago delle isole Quarnerine in Croazia composto da:"}
{"id": "6126250", "revid": "584834", "url": "https://it.wikipedia.org/wiki?curid=6126250", "title": "Oriuli", "text": ""}
{"id": "6126251", "revid": "584834", "url": "https://it.wikipedia.org/wiki?curid=6126251", "title": "Orjule", "text": ""}
{"id": "6126254", "revid": "219110", "url": "https://it.wikipedia.org/wiki?curid=6126254", "title": "ISO/IEC 9995", "text": "ISO/IEC 9995 \"Information technology -- Keyboard layouts for text and office systems\" \u00e8 uno standard ISO che definisce le caratteristiche relative alla progettazione e il disegno delle tastiere. Lo scopo della norma \u00e8 quello di permettere agli utenti di riconoscere i tasti a prescindere dalla lingua.\nLa norma \u00e8 divisa in varie parti, tra cui lo standard ISO 9995-7 che contiene i pittogrammi contenuti nel blocco Miscellaneous Technical. Il gruppo di lavoro \u00e8 denominato ISO/IEC JTC 1/SC 35/WG 1."}
{"id": "6126256", "revid": "22475", "url": "https://it.wikipedia.org/wiki?curid=6126256", "title": "ISO 9995", "text": ""}
{"id": "6126258", "revid": "837925", "url": "https://it.wikipedia.org/wiki?curid=6126258", "title": "Tiratronchi", "text": "Il tiratronchi (chiamato anche \"pickaroon\" o \"picaroon\") \u00e8 uno strumento utilizzato nella lavorazione e movimentazione dei tronchi, formato da un manico che pu\u00f2 essere in legno, alluminio o fibra di vetro e da una testa metallica dotata di uncino.\nSi distingue dal mezzomarinaro per il fatto di avere un manico pi\u00f9 corto e per la mancanza della punta metallica mentre si distingue dal giratronchi per il fatto di avere un uncino fisso e rivolto verso l'impugnatura piuttosto che regolabile e con la punta rivolta dalla parte opposta rispetto alla mano dell'utilizzatore.\nUn tiratronchi con una punta particolarmente uncinata viene chiamato \"sappie\" o \"hookaroon\"; nella versione con una lama parallela al manico dalla parte opposta all'uncino \u00e8 invece conosciuto come \"axaroon\" e di fatto costituisce due strumenti in uno."}
{"id": "6126267", "revid": "287204", "url": "https://it.wikipedia.org/wiki?curid=6126267", "title": "Maso degli Albizi", "text": ""}
{"id": "6126273", "revid": "1935652", "url": "https://it.wikipedia.org/wiki?curid=6126273", "title": "Gaetano Michetti (vescovo)", "text": "Biografia.\nNato a Corridonia nel 1922, fu ordinato sacerdote nel 1948; dal 1949 al 1961 insegn\u00f2 storia della Chiesa, diritto canonico e teologia morale presso il seminario di Fermo; fu consacrato vescovo ausiliare di Fermo il 15 agosto 1961 dall'arcivescovo Norberto Perini.\nFu padre conciliare durante tutte le sessioni del Concilio Vaticano II.\nIl 7 luglio 1973 fu nominato vescovo coadiutore di Pesaro; successe alla medesima sede il 4 luglio 1975. Guid\u00f2 la diocesi fino al 3 gennaio 1998, giorno del suo ritiro per raggiunti limiti di et\u00e0. Si ritir\u00f2 a Corridonia, dove mor\u00ec il 12 dicembre 2007.\nGenealogia episcopale.\nLa genealogia episcopale \u00e8:"}
{"id": "6126277", "revid": "1305772", "url": "https://it.wikipedia.org/wiki?curid=6126277", "title": "Eichenberg", "text": ""}
{"id": "6126286", "revid": "767487", "url": "https://it.wikipedia.org/wiki?curid=6126286", "title": "Go to Blazes (film 1930)", "text": "Go to Blazes \u00e8 un cortometraggio del 1930 diretto da Harry Edwards. Nel cast, tra gli interpreti, appare il nome di John Darrow, un attore che si fece un nome nei B-movie e che, in seguito, sarebbe diventato uno degli agenti pi\u00f9 di successo di Hollywood.\nProduzione.\nIl film fu prodotto dall'Universal Pictures.\nDistribuzione.\nDistribuito dall'Universal Pictures, il film - un cortometraggio di due bobine - usc\u00ec nelle sale cinematografiche USA il 15 ottobre 1930."}
{"id": "6126310", "revid": "1494169", "url": "https://it.wikipedia.org/wiki?curid=6126310", "title": "San Pietro dei Nembi", "text": ""}
{"id": "6126311", "revid": "584834", "url": "https://it.wikipedia.org/wiki?curid=6126311", "title": "San Pietro dei Nembi (isola)", "text": ""}
{"id": "6126312", "revid": "584834", "url": "https://it.wikipedia.org/wiki?curid=6126312", "title": "Isola di San Pietro dei Nembi", "text": ""}
{"id": "6126316", "revid": "729019", "url": "https://it.wikipedia.org/wiki?curid=6126316", "title": "15\u00aa Legione CC.NN. d'Assalto &quot;Leonessa&quot;", "text": "La 15\u00aa Legione CC.NN. d'Assalto \"Leonessa\" \u00e8 stata un'unit\u00e0 militare della Milizia Volontaria Sicurezza Nazionale (MVSN) aggregata durante i conflitti ad unit\u00e0 del Regio Esercito Italiano.\nStoria.\nCon l\u2019assegnazione a\u013ala MVSN di compiti pi\u00f9 specificamente militari e con la creazione dei battaglioni di \"Camicie Nere\", dal 1 settembre 1929 per la 15\u00aa Legione CC.NN. \"Leonessa\" di Brescia fu previsto un battaglione CC.NN.\nIn occasione della guerra d'Etiopia la 14\u00aa Legione CC.NN \"Garibaldina\" di Bergamo e la 15\u00aa Legione CC.NN. \"Leonessa\" di Brescia costituirono nel 1935 la 114\u00aa Legione CC.NN. \"Garibaldina\".\nLa guerra d'Etiopia.\nLa 14\u00aa Legione e la 15\u00aa Legione CC.NN. furono rispettivamente trasformate nel 114\u00ba Battaglione CC.NN. Bergamo al comando del seniore Enrico Morali e nel 115\u00ba Battaglione CC.NN. Brescia al comando del seniore Giuseppe Busalacchi. I due battaglioni costituirono quindi la 114\u00aa Legione CC.NN. \"Garibaldina\" posta al comando del console della MVSN Giovanni Ricciotti.\nInsieme alla 180\u00aa Legione CC.NN. \"Alessandro Farnese\" e alla 116\u00aa Legione CC.NN. \"Alpina\" costitu\u00ec la 2\u00aa Divisione CC.NN. \"28 ottobre\". Nel maggio 1935 svolsero l'addestramento a Formia.\nInquadrata nella Divisione \"28 ottobre\" la 114\u00aa legione, con l'inizio delle operazioni militari in Etiopia il 3 ottobre 1935, di concerto con il XXV\u00b0 battaglione eritreo, occup\u00f2 il passo di Edag\u00e0 Hamus a circa 3000 metri d'altezza. Il 9 ottobre la legione accolse il degiac Hail\u00e8 Sellasi\u00e8 Gugs\u00e0, signore del Tigrai occidentale, che era giunto da Macall\u00e8 con una colonna di propri uomini per sottomettersi al governo italiano.\nDopo una sosta di una ventina di giorni il 1\u00ba novembre la 28 ottobre riprese la marcia verso sud e attestandosi su passo Doghe\u00e0. Il 3 dicembre presso Debr\u00ec quattro camicie nere della sussistenza furono sorprese da armati abissini e uccisi. Il 5 successivo la 114\u00aa legione fu incaricata insieme al XXV eritreo della rappresaglia contro il villaggio che fu dapprima bombardato in seguito attaccato.\nIl 9 dicembre la Divisione \"28 ottobre\" fu posta riserva e sostituita dalla Divisione \"Sila\".\nLa \"28 ottobre\" fu poi impiegata nella prima offensiva del Tembien e il 2 gennaio intraprese la marcia attraverso il Tigrai. Il 5 fu raggiunta Abar\u00f2 e avvennero i primi scontri che impegnarono la \"Farnese\" posta in retroguardia. Nella serata la divisione si frazion\u00f2 e la 114\u00aa rimase di presidio lungo la linea delle operazioni, la 116\u00aa ad Addi Zubaha e la 180\u00aa a passo Uarieu dove il 21 gennaio fu investita dall'controffensiva etiopica. L'assedio posto alle camicie nere a passo Uaerieu fu spezzato dalla colonna di soccorso della 2\u00aa Divisione eritrea.\nLa presa del Uork Amba.\nCon l'inizio delle operazioni della seconda offensiva del Tembien la 28 ottobre fu divisa in due colonne. La 114\u00aa legione costitu\u00ec la colonna di sinistra posta al comando del console Ricciotti. Il primo obiettivo della colonna guidata da Ricciotti fu la conquista dei due picchi dell'Uork Amba che erano presidiati dalle forze etiopiche.\nL'azione studiata per dieci giorni, per quanto riguardava il picco nord, fu guidata dal capomanipolo Tito Polo alla testa di sessanta camicie nere, esperti rocciatori, scelti tra volontari della 114\u00aa e 116\u00aa legione e venti ascari che portarono con s\u00e9 anche tre mitragliatrici pesanti.\nPartiti dal fortino \"Valcarenghi\", i rocciatori raggiunsero la cima nord, dopo una scalata notturna alle 6 del mattino, mentre la parete sud fu conquistata dagli alpini del VII\u00b0 Battaglione. Giunti sulla cima i rocciatori delle CC.NN. iniziarono ad issare le mitragliatrici ma furono presto scoperti e attaccati dagli etiopi che furono per\u00f2 respinti con le bombe a mano. Nel corso della giornata gli etiopici tentarono inutilmente di liquidare l'avamposto italiano che si trovava in posizione pi\u00f9 elevata. Negli scontri caddero i centurioni Guido Paglia e Romolo Galassi, il caposquadra Alessandro Paoli, la camicia nera Francesco Di Benedetto oltre Filippo Freda che furono tutti decorati con la medaglia d'oro al valor militare. Nel pomeriggio un plotone di mitraglieri riusc\u00ec ad issarsi anch'esso sul costone e a completare cos\u00ec la conquista delle posizioni.\nCon la conclusione della seconda battaglia del Tembien tutta la Divisione \"28 ottobre\" rimase di presidio nel Tembien finch\u00e9, con la conclusione della guerra d'Etiopia nell'agosto fu rimpatriata. La 114\u00aa Legione CC.NN. \"Garibaldina\" rientr\u00f2 in Italia a bordo del piroscafo Lombardia. Sbarcata nel porto di Genova sfil\u00f2 per le strade cittadine.\nIl 17 agosto i due battaglioni, a bordo di treni speciali, raggiunsero le rispettive citt\u00e0 di provenienza Brescia e Bergamo. Al battaglione Brescia nella stessa giornata giunse dal Vittoriale degli italiani un messaggio di congratulazioni da parte di Gabriele D'Annunzio con il quale donava al battaglione anche due delle sue medaglie africane Teneo Te Africa, una per il generale Umberto Somma e una per i caduti bresciani.\nLa seconda guerra mondiale.\nCon la seconda guerra mondiale, in occasione dell'inizio della Battaglia delle Alpi Occidentali fu mobilitato il solo 15\u00ba Battaglione CC.NN. \"Leonessa\" di Brescia che fu inquadrato nella 7\u00aa Divisione fanteria \"Lupi di Toscana\".\nLa campagna di Grecia.\nIl 14\u00ba Battaglione CC.NN. Bergamo, ora al comando del seniore Carlo Aliata e il 15\u00ba Battaglione CC.NN. Brescia con il nuovo seniore Rodolfo Cossandi, che gi\u00e0 avevano formato la 114\u00aa Legione CC.NN. \"Garibaldina\" durante la guerra d'Etiopia furono nuovamente mobilitati costituendo stavolta la 15\u00aa Legione CC.NN. d'Assalto \"Leonessa\".\nIn questo caso fu assunta la numerazione e la denominazione del battaglione bresciano al posto di quello bergamasco. In attesa della partenza per il fronte il reparto da Brescia si trasfer\u00ec con una marcia di addestramento agli acquartieramenti nel castello di Lonato, all'epoca ancora caserma.\nIl 24 gennaio 1941 l'intera legione inizi\u00f2 il trasferimento in Albania a Durazzo per poi proseguire a Berati.\nIl 31 gennaio fu brevemente assegnata alla 51\u00aa Divisione fanteria \"Siena\" e poi nel febbraio alla 24\u00aa Divisione fanteria \"Pinerolo\" che ne dispieg\u00f2 entrambi i battaglioni della \"Leonessa\" a Bregu Scialesit dove era in corso un duro attacco greco. 14\u00ba Battaglione battaglione raggiunse presto la linea sostituendo le esauste forze presenti. Immediatamente impiegata in combattimento il 14\u00ba Battaglione del \"Leonessa\" registr\u00f2 nella stessa giornata 9 caduti di cui 3 ufficiali.\nIl 15\u00ba Battaglione inviato la sera stessa, sotto la pioggia, perse la strada e raggiunse la linea solo il mattino del 5 febbraio venendo anch'esso immediatamente impiegato in combattimento. Gli assalti greci continuarono anche i giorni seguenti e un contrattacco italiano effettuato il 7 febbraio fall\u00ec e furono gravemente feriti i centurioni Giovanni Cad\u00e8 che guidava la 2\u00aa compagnia e Giuseppe Pesenti Gritti che fu decorato con la medaglia d'oro al valor militare sul campo. Per alleggerire la posizione fu impiegata la 105\u00aa Legione in un attacco che per\u00f2 fall\u00ec. Il 9 febbraio i greci attaccarono frontalmente le posizioni italiane venendo per\u00f2 respinti e subendo numerose perdite. Un nuovo poderoso attacco greco, preceduto da un bombardamento, fu scatenato l'11 febbraio che anche questa volta fu respinto. Cadde il centurione Francesco Manassero che fu proposto per la medaglia d'oro. Dopo diversi giorni di pioggia gli italiani poterono preparare il primo rancio caldo. Nuovi attacchi greci seguirono il 12 e il 13 febbraio. La sera del 13 la \"Leonessa\" ottenne il cambio da parte dei fanti della 59\u00aa Divisione fanteria \"Cagliari\", durante il quale avvenne un ultimo attacco greco che fu nuovamente respinto.\nLa legione \"Leonessa\" dopo il cambio fu arretrata su posizioni meno esposte dove si dedicarono al rafforzamento delle difese fino al 21 febbraio quando fu inviata nelle retrovie in riposo presso la propria divisione di appartenenza. Complessivamente la 15\u00aa Legione CC.NN. d'Assalto \"Leonessa\" ebbe 45 caduti di cui quattro ufficiali e 150 feriti di cui undici ufficiali.\nDal 1\u00ba marzo la legione riprese l'addestramento e il 6 fu passata in rivista da Mussolini che era in visita al fronte.\nIl 20 marzo il 15\u00ba Battaglione CC.NN. di Brescia si trasfer\u00ec nuovamente sul fronte dove fu rinforzato con un battaglione complementi.\nSeguirono alcune giornate con scaramucce e tiri di artiglieria finch\u00e9 il 16 riprese l'offensiva italiana e l'intera 15\u00aa Legione \"Leonessa\" fu impiegata nella riconquista dei territori perduti col compito di avanzare verso il vecchio confine. Il 23 aprile la Grecia dopo essere stata attaccata anche dalle truppe tedesche si arrese e la 15 legione si attest\u00f2 a nord di Chani Delvinakion.\nCon la conclusione della Campagna di Grecia la legione fece ritorno in Italia. Dopo un periodo passato tra Sal\u00f2 e Nicastro entrambi i battaglioni della Legione \"Leonessa\" furono spostati a Roma dove svolsero l'addestramento per essere trasformati entrambi in Battaglioni M.\nLa campagna di Russia.\nIl battaglione di Bergamo fu posto al comando del seniore Giacomo Comincioli e il battaglione di Brescia al comando del seniore Fortunato Albonetti.\nDopo l'addestramento a Roma i due battaglioni della 15\u00aa Legione CC.NN. d'Assalto \"Leonessa\", costituirono il 1\u00ba aprile 1942 il Gruppo CC.NN \"Leonessa\" mantenendo il nome con cui si era distinto in Grecia. Ad essi si aggiunse il 38\u00ba battaglione Asti che proveniva dalla 38\u00aa Legione CC.NN. \"Alfieri\". La 15 legione fu posta al comando del console Graziano Sardu.\nIl Gruppo CC.NN \"Leonessa\", insieme al Gruppo CC.NN \"Valle Scrivia\" costitu\u00ec il Raggruppamento CC.NN. \"23 marzo\" che, al comando del luogotenente generale Enrico Francisci, ai primi di luglio fu trasferito sul fronte russo presso Char'kov. la scelta del nome della \"23 marzo\" fu un omaggio a Francisci che in Spagna aveva guidato un'omonima divisione di volontari.\nIl 10 luglio il \"Leonessa\" inizi\u00f2 il trasferimento prima a Stalino per poi proseguire per Makejewka.\nCon l'inizio delle prime fasi della prima battaglia difensiva del Don i reparti del Raggruppamento \"23 marzo\" furono impiegati separatamente e il \"Leonessa\" il 22 agosto invi\u00f2 un gruppo tattico formato dal 14\u00ba e dal 38\u00ba battaglione, pi\u00f9 alcune compagnie a Kussmenkoff a rinforzare la 3\u00aa Divisione fanteria \"Ravenna\".\nIl 10 settembre il gruppo tattico formato dal 14\u00ba battaglione assunse ufficialmente il nome di \"Leonessa I\", mentre il 15\u00ba battaglione fu ridenominato \"Leonessa II\". Lo stesso avvenne per i due battaglioni del \"Valle Scrivia\" che costituirono il \"Valle Scrivia I\" e il \"Valle Scrivia II\".\nIl mattino dell'11 settembre i sovietici attraversarono il Don costituendo degli importanti capisaldi che minacciavano direttamente la II\u00aa armata. Il primo gruppo tattico del \"Leonessa\" fu richiamato per costituire la riserva divisionale della 5\u00aa Divisione fanteria \"Cosseria\" presso Dubovikof mentre il secondo gruppo tattico fu posto come riserva della \"Ravenna\" insieme al \"Valle Scrivia I\".\nIl giorno seguente (12 settembre) l'intero raggruppamento, riunito sotto il comando del luogotenente generale della MVSN Enrico Francisci, fu impiegato nella sua prima azione di guerra in Russia con l'ordine di eliminare alcuni capisaldi sovietici nell'ansa di Swinjucha che si erano formati sulla sponda del Don nel settore della \"Ravenna\". Il contrattacco portato avanti dalla \"23 marzo\" ebbe successo e i sovietici furono respinti dalla riva del Don. I legionari occuparono anche l'abitato di Swininjuch. Per il successo dell'azione Francisci ottenne l'apprezzamento del generale Edoardo Nebbia che comandava la \"Ravenna\".\nL'11 dicembre 1942, nel settore tenuto dalla \"Ravenna\" iniziarono una serie di attacchi sovietici che posero in seria difficolt\u00e0 il dispositivo italiano. I sovietici attraversarono in Don in diversi punti e il \"Leonessa II\" fu subito impiegato per tamponare il fronte presso Svinjuka nel settore della \"Ravenna\".\nIl 12 dicembre furono in fretta richiamati i gruppi tattici delle CC.NN. \"Valle Scrivia I\", \"Valle Scrivia II\" e \"Leonessa II\" per aiutare a ristabilire la situazione nel settore della \"Cosseria\".\nIl mattino del 13 dicembre fu attaccata quota 192 provocando l'intervento dei reparti dislocati a Orobinski. Nel frattempo a Orobinski fu fatto affluire il \"Leonessa I\" come riserva della \"Cosseria\" mentre il \"Leonessa II\", che si era gi\u00e0 dissanguato a Svinjuka a causa di un nuovo attacco dovette rinunciare ad essere avvicendato.\nIl 14 dicembre, alle 8 del mattino il seniore Albonetti guid\u00f2 il \"Leonessa I\", pur senza l'appoggio dei carri armati attacc\u00f2 quota 192 tenuta dal 555\u00ba battaglione fucilieri sovietico e da una compagnia del 747\u00b0 che furono costrette a ripiegare. Fu ripreso anche il momentaneo controllo di alcuni capisaldi limitrofi che furono poi abbandonati a causa dell'arrivo di truppe nemiche fresche. A mezzogiorno il 747\u00ba battaglione sovietico contrattacc\u00f2 per tre volte le posizioni italiane sulla quota ingaggiando il \"Leonessa\" che alle 13.50 rimase padrone del caposaldo. Nel pomeriggio il \"Leonessa I\" respinse un nuovo assalto russo.\nNel frattempo i resti del \"Leonessa I\", guidati dal seniore Comincioli dopo aver finalmente ricevuto il cambio, furono spostati a Orobinski anch'essi a disposizione della \"Cosseria\".\nIl 15 dicembre, dopo aver fatto affluire forze fresche presso quota 192, i sovietici sferrarono un nuovo rapido attacco che port\u00f2 alla conquista della posizione. Caddero negli scontri tutte le camicie nere che erano rimaste a difesa tra cui il capomanipolo Santinelli che per primo aveva raggiunto quota 192 il giorno precedente. Immediatamente fu disposto nuovamente l'impiego del \"Leonessa I\" per riconquistare il caposaldo e ad essi si aggiunsero anche il \"Leonessa II\" ricostituendo cos\u00ec il \"Gruppo CC.NN \"Leonessa\"\" al comando del console Graziano Sardu. I fanti della \"Cosseria\", insieme ai battaglioni del Gruppo CC.NN \"Leonessa\" per tutta la giornata portarono attacchi contro quota 192. Negli scontri caddero trenta camicie nere di cui otto ufficiali tra cui il seniore Comincioli.\nIl 16 dicembre proseguirono gli attacchi italiani contro quota 192 e seppur contrastati dall'artiglieria e dall'aviazione sovietica a met\u00e0 mattinata la quota era parzialmente riconquistata.\nPer tutta la giornata del 17 dicembre proseguirono gli scontri a quota 192 con le camicie nere che con l'appoggio di qualche carro armato della 27. Panzer-Division e dalla fanteria tentarono inutilmente di riprendere alcuni dei capisaldi limitrofi, ma la caduta in serata di Orobinski, occupata dai carri armati sovietici, determin\u00f2 l'isolamento delle camicie nere che si dovettero rinchiudere a caposaldo. Il comando diram\u00f2 l'ordine di ripiegare subito dopo la mezzanotte.\nLa ritirata.\nSotto il comando del console Sardu e del seniore Albonetti e Vannini gli italiani abbandonarono le posizioni nella notte del 17 dicembre raggiungendo Zapkovo alle 5.00 del mattino, che era gi\u00e0 caduto in mani nemiche. I superstiti si aprirono la strada combattendo. Mentre i tedeschi, muniti di autocarri riuscirono a disimpegnarsi le camicie nere affrontarono la battaglia subendo numerose perdite. Negli scontri cadde il console Sardu che invitato a salvarsi su autocarro tedesco aveva rifiutato di abbandonare i propri uomini. I superstiti, quasi tutti feriti che raggiunsero Mitrofanowka nelle linee arretrate erano ridotti a quattrocento uomini.\nIl \"Leonessa\" e il \"Valle Scrivia\" nuovamente riuniti nel Raggruppamento \"23 marzo\" e il 4 gennaio 1943, a causa delle forti perdite, furono riorganizzati in soli due battaglioni di formazione posti al comando del console Mario Bertoni che prima comandava la Legione \"Valle Scrivia\". Trasferiti inizialmente nei pressi di Voroshilovgrad furono poi spostati in altre localit\u00e0 tra cui Rikowo.\nIl 17 marzo furono rimpatriati."}
{"id": "6126321", "revid": "76963", "url": "https://it.wikipedia.org/wiki?curid=6126321", "title": "Bette Henritze", "text": "Figlia di una segretaria e di un elettricista, nacque nel Kentucky e si trasfer\u00ec a New York per studiare all'Accademia americana d'arte drammatica e ai HB Studio.\nHa preso parte in diversi ruoli a partire dagli anni cinquanta, soprattutto in ruoli televisivi; al cinema, \u00e8 nota per aver recitato nel 2001 in \"Lontano dal paradiso\". \u00c8 stata attiva anche in teatro.\nNel 2009 si \u00e8 ritirata dalle scene."}
{"id": "6126328", "revid": "767487", "url": "https://it.wikipedia.org/wiki?curid=6126328", "title": "Kizuna Ichigeki", "text": " \u00e8 un film d'animazione del 2011 diretto da Mitsuru Hongo.\nLa pellicola, con elementi del genere del film d'arti marziali, \u00e8 stata prodotta dallo studio Ascension per il progetto \"PROJECT A\" 2010. L'anime si inserisce nelle lista di titoli appositamente animati grazie ai fondi dell'Agenzia per gli Affari Culturali del governo giapponese e che prevedono di essere impiegati per l'allenamento di giovani animatori.\nTrama.\nPartecipando ad un prestigioso torneo di arti marziali, la giovane Kizuna sconfigge senza sforzo il pluripremiato campione in carica Everest Choyama, che sviene appena viene a sapere di essere stato sconfitto da un'atleta cos\u00ec giovane e per di pi\u00f9 una femmina(!). Incuriosita dalla strana giovane, che scompare appena ritirato il premio in denaro, la giornalista Hanaka Masaka segue Kizuna fino alla sua casa. L\u00ec, cercando di ottenere un'intervista esclusiva dalla campionessa, fa la conoscenza della curiosa famiglia della ragazza: un nonno fondatore dello stile Todoroki, un padre atleta e maestro della scuola familiare ed una madre in viaggio da anni per poter diventare una vera campionessa. Come adottata dalla famigliola, Hanaka scopre che il premio vinto da Kizuna serve a coprire i debiti accumulati dal nonno e che la dichiarazione di Everest e del suo complice risulta dunque particolarmente pericolosa per i karateka: Kizuna ha infatti vinto il torneo tre giorni prima del compimento dei suoi tredici anni e perci\u00f2 chiunque la sfidi e vinca l'incontro prima del compleanno della ragazza potr\u00e0 essere dichiarato immediatamente vero ed unico campione. Seguono giorni di scontri finch\u00e9, viscidamente, Everest si propone come ultimo sfidante. Kizuna, troppo stanza per combattere ancora viene protetta dal rustico gatto familiare: Jingoro, che sfida Everest e trionfa grazie ad un'insospettata maestria nelle arti marziali, in uno stile perfezionato in anni di vagabondaggio attraverso la natura ostile, prima di incontrare i Todoroki."}
{"id": "6126347", "revid": "1305772", "url": "https://it.wikipedia.org/wiki?curid=6126347", "title": "Headache (videogioco)", "text": "Headache (\"mal di testa\" in inglese) \u00e8 un videogioco a piattaforme ambientato dentro la sagoma di una testa umana, pubblicato nel 1984 per Commodore 64 dalla Firebird, nella fascia di prezzo economica.\nModalit\u00e0 di gioco.\nIl giocatore controlla Nervous Ned, un omino dall'aspetto ordinario, in un ambiente bidimensionale formato da piattaforme orizzontali continue e scale a pioli molto strette, delimitato dal contorno di una testa gigante di profilo.\nSopra la piattaforma pi\u00f9 alta appare in piccolo il cervello e Ned deve raccogliere e trasportare l\u00e0 gli \"impulsi\", quadratini che compaiono di tanto in tanto nei vari centri nervosi sparsi per la testa, rappresentati come persone sedute. Se invece l'impulso compare nel centro nervoso del cervello stesso, va portato alla base dello schermo, nel collo. Gli impulsi cambiano colore col tempo, e se stanno troppo tempo senza essere portati a destinazione si perde una vita.\nNed pu\u00f2 muoversi lungo piattaforme e scale e sparare raggi in orizzontale per eliminare i nemici, che sono letali al contatto. I principali avversari sono le fitte (\"Throb\") che compaiono continuamente dal cervello e si aggirano per lo schema, rappresentate come esseri dall'aspetto variabile a seconda del livello. Pu\u00f2 inoltre arrivare dal basso \"headbanger\", un veloce nanetto con un martello, al quale bisogna anche impedire di raggiungere il cervello.\nPer completare un livello bisogna resistere fino allo scadere del tempo. Si pu\u00f2 iniziare la partita da 8 livelli a scelta, con disposizione differente delle scale."}
{"id": "6126350", "revid": "767487", "url": "https://it.wikipedia.org/wiki?curid=6126350", "title": "Java Head (film 1923)", "text": "Java Head \u00e8 un film muto del 1923 diretto da George Melford. La sceneggiatura si basa sul romanzo \"Java Head\" di Joseph Hergesheimer pubblicato a New York nel 1919.\nTrama.\nInnamorato di Nettie Vollar, Gerrit Ammidon lascia il paese dopo che una faida ha diviso la sua famiglia da quella di Nettie, senza lasciargli nessuna speranza sul suo futuro con lei. Salpato per la Cina, a Shanghai a Gerritt capita di salvare Taou Yuen, una principessa manci\u00f9. Costretto a sposarla per salvarne l'onore, Gerritt torna con lei a Salem, nella sua casa di famiglia. Alla notizia del matrimonio dell'amato, Nettie cade ammalata. Gerritt per\u00f2 l'assicura di amare sempre solo lei. Quando Taou Yuen viene a saperlo, decide di uccidersi, ingerendo una forte dose di oppio. Gerrit e Nettie, liberi di amarsi, partono via insieme.\nProduzione.\nIl film fu prodotto dalla Famous Players-Lasky Corporation. Le riprese iniziarono a fine settembre o ai primi dell'ottobre 1922.\nDistribuzione.\nIl copyright del film, richiesto dalla Famous Players-Lasky Corp., fu registrato il 30 gennaio 1923 con il numero LP18657.\nDistribuito dalla Paramount Pictures e presentato da Jesse L. Lasky, usc\u00ec nelle sale cinematografiche statunitensi nel gennaio 1923, presentato in prima a Chicago probabilmente il 28 gennaio. Usc\u00ec anche in Danimarca (26 dicembre 1923, con il titolo \"Hans kinesiske Hustru\") e in Finlandia (24 maggio 1925)."}
{"id": "6126351", "revid": "709565", "url": "https://it.wikipedia.org/wiki?curid=6126351", "title": "Ise washi", "text": " \u00e8 un tipo di carta giapponese (\"washi\") prodotto a Ise, prefettura di Mie, in Giappone. La cartiera \u00e8 stata fondata nel 1899. Viene utilizzata soprattutto per gli \"ofuda\" del santuario di Ise. Nel 1994, il suo processo di lavorazione e produzione \u00e8 stato designato mestiere tradizionale dalla prefettura di Mie.\nUltimamente, lo Ise washi viene utilizzato non solo per gli \"ofuda\" del santuario di Ise ma anche per stampe a getto d'inchiostro dai fotografi per via della sua purezza e limpidezza."}
{"id": "6126354", "revid": "1543377", "url": "https://it.wikipedia.org/wiki?curid=6126354", "title": "Jibun Jishin", "text": "Jibun Jishin \u00e8 un fumetto tedesco dallo stile volutamente ispirato ai manga giapponesi, di Nina Werner. Pubblicato originariamente in Germania dalla casa editrice Carlsen sulla rivista \"Daisuki\" dal 2005 al 2006, in Italia \u00e8 stato importato da J-Pop che ne pubblicato il volume nel luglio 2008.\nTrama.\nQuando torna in Giappone dopo aver studiato all'estero, la prima persona in cui si imbatte Chiyo Kita \u00e8 una timida ragazza cui il vento alza la gonna; la prima cosa che nota Chiyo, stupita, \u00e8 che sotto le pieghe si nascondono un paio di boxer da uomo. Ancora frastornata, la giovane viene chiassosamente accolta da tutta la scuola: i vecchi amici e persino la professoressa fanno a gara per accoglierla. Giorni dopo, la misteriosa ragazza coi boxer viene presa di mira da Sawako, la \u201cprincipessa\u201d della scuola e bulla dell'istituto, Chiyo \u2013 da sempre nemica di Sawako e incuriosita dalla solitudine di Sorai \u2013 difende la vittima. Punita dal preside, Sawako si vendica nei giorni successivi continuando ad infastidire la passiva Sorai, che \u2013 seppur grata a Chiyo e ai suoi amici - rimane una studentessa solitaria ed introversa. Quando Sawako scopre che la sua vittima \u00e8 in realt\u00e0 un ragazzo crossdresser la persecuzione diventa ancora pi\u00f9 feroce, mentre per le strade della citt\u00e0 ed in particolare nei pressi della scuola due creature evanescenti (un bambino ed una giovane dal volto coperto dai lunghi capelli) si affrontano in battaglie magiche.\nScoperta la condizione di orfano di Sorai, Sawako \u2013 gi\u00e0 colpevole di aver reso noto a tutti gli studenti il vero sesso della \u201critrosa\u201d Sorai\u00a0\u2013 cerca di approfittare delle circostanze per trovare altre scomode verit\u00e0 da sbandierare sulla pubblica piazza. \u00c8 proprio il misterioso spirito di bambino a far cambiare idea alla principessa: Sawako, ricordandosi di essere orfana e di condividere dunque con la sua vittima un passato simile, decide di rappacificarsi col giovane, che nel frattempo ha abbandonato le vesti femminili ed ha accettato la propria mascolinit\u00e0."}
{"id": "6126362", "revid": "1958029", "url": "https://it.wikipedia.org/wiki?curid=6126362", "title": "Prima Divisione Venezia Tridentina 1941-1942", "text": "La Prima Divisione fu il massimo campionato regionale di calcio disputato in Italia nella stagione 1941-1942.La Prima Divisione fu organizzata e gestita dai Direttori Regionali di Zona.Per motivi contingenti il D.D.S. non fece disputare le finali per la promozione in Serie C.\nFu il quarto livello della XXXIX edizione del campionato italiano di calcio.Il campionato giocato nella regione Venezia Tridentina, fu organizzato e gestito dal Direttorio IV Zona (Venezia Tridentina).\nGirone unico.\nClassifica finale.\nLegenda:\nRegolamento:\nNote:\nNote.\nA parit\u00e0 di punti le squadre erano classificate applicando il quoziente reti, ovvero, facendo il rapporto tra reti fatte e reti subite si ricavava un valore (esempio: 65/28 = 2,231) che sarebbe servito da metro di paragone utilizzando anche il terzo decimale.In caso di assegnazione di un titolo sportivo (per la promozione o per la retrocessione) non si effettuava alcuna gara di spareggio: si salvava oppure veniva promossa la squadra che aveva il quoziente reti pi\u00f9 alto.Questa norma, entrata in vigore nel 1938 fu applicata fino alla fine della stagione 1941-1942.\nBibliografia.\nGiornali:\nLibri:"}
{"id": "6126363", "revid": "123949581", "url": "https://it.wikipedia.org/wiki?curid=6126363", "title": "Nikasil", "text": "Il Nikasil, chiamato anche Niquasil, Nicasil \u00e8 una lega di nichel e silicio utilizzata per rivestire le canne dei cilindri in alcuni motori con monoblocco in alluminio, principalmente di propulsori per motociclette e per automobili. In alcuni casi viene utilizzato anche per motori con monoblocco in ghisa.\nVantaggi e svantaggi.\nIl trattamento al NIKASIL per i motori a scoppio \u00e8 un processo molto costoso e raffinato, che fornisce i seguenti vantaggi:\nCome svantaggio fondamentale c'\u00e8 l'impossibilit\u00e0 di rettificare il motore.\nUtilizzo.\nAlcuni motori che utilizzano il \"Nikasil\" sono:"}
{"id": "6126364", "revid": "121207905", "url": "https://it.wikipedia.org/wiki?curid=6126364", "title": "Citro\u00ebn e-M\u00e9hari", "text": "La Citro\u00ebn e-M\u00e9hari \u00e8 una cabriolet compatta a trazione elettrica prodotta dal 2016 al 2019 dalla casa automobilistica Citro\u00ebn in collaborazione con il produttore francese di auto elettriche Bollor\u00e9.\nStoria e profilo.\nGenesi del modello.\nLa lunga serie di concept car che nel corso degli anni vennero realizzate dalla Citro\u00ebn incluse di tanto in tanto anche una spiaggina, ossia una di quelle vetture concepite per il tempo libero e dotate di un rudimentale tetto in tela, spesso visibili nelle localit\u00e0 balneari. Chiaramente, la musa ispiratrice di tali concept cars fu la vecchia Citro\u00ebn Mehari, cio\u00e8 la spiaggina realizzata sulla base della 2CV e commercializzata per quasi un ventennio, tra il 1968 e il 1987. Le intenzioni della Casa del \"double Chevron\" si fecero per\u00f2 pi\u00f9 incisive solo nel 2015, quando il gruppo PSA strinse un accordo di collaborazione con la Bollor\u00e9, la piccola Casa francese specializzata nella produzione di vetture elettriche. E fu proprio a una vettura elettrica che il gruppo PSA stava pensando in quel periodo, una vettura da produrre con il marchio Citro\u00ebn e caratterizzata dalla propulsione affidata a un motore elettrico, ma anche da una carrozzeria che richiamasse in maniera chiara l'antenata di quasi cinquant'anni prima, pur reinterpretandone le linee in chiave molto pi\u00f9 moderna. A tale scopo, gi\u00e0 al Salone di Francoforte venne presentata la \"Cactus M\", una concept le cui linee in realt\u00e0 rispecchiarono quasi del tutto il modello definitivo. Il nome \"Cactus\" volle ricollegare, almeno sotto il piano stilistico, la concept alla C4 Cactus, all'epoca la nuova nata sotto il segno del \"double Chevron\". La lettera \"M\", invece, volle essere un riferimento alla vecchia \"M\u00e9hari\", della quale riprende l'impostazione generale della carrozzeria. La scocca invece fu derivata direttamente dal modello \"Bluesummer\", prodotto dalla parntner Bollor\u00e9 e anch'esso con carrozzeria di tipo spiaggina. Per quanto riguardava il motore, la concept di Francoforte montava un motore 1.2 turbo benzina da 110 CV e inizialmente parve proprio che la Citro\u00ebn avrebbe utilizzato motori endotermici per muovere la sua nuova vettura.\nLa presentazione del modello definitivo si ebbe solo un paio di mesi dopo, il 7 dicembre, in occasione del COP 21, la kermesse dedicata al clima, ai cambiamenti climatici e alla questione ecologica. A fianco del modello definitivo, ne venne presentata una versione speciale, disegnata in collaborazione con la casa di moda parigina Courr\u00e8ges.\nIl primo Salone automobilistico in cui venne esposta la \"e-M\u00e9hari\" definitiva fu quello di Ginevra. La denominazione ufficiale del modello rispecchi\u00f2 distintamente sia la discendenza spirituale dalla vecchia \"M\u00e9hari\", sia il fatto di essere una vettura totalmente elettrica. E fu proprio questa una delle maggiori differenze di contenuto rispetto alla concept di due mesi prima.\nDesign esterno e interno.\nCome gi\u00e0 detto, la \"e-M\u00e9hari\" richiamava stilisticamente la \"C4 Cactus\", specialmente nel frontale, massiccio e dotato di sottili gruppi ottici a sviluppo orizzontale. L'impostazione essenziale della carrozzeria, il parabrezza piatto e le scanalature laterali lungo la fiancata erano invece motivi che ricollegavano la vettura alla quasi omonima antenata. La \"Mehari\" del 1968 fu pensata per potersi muovere anche sui fondi sabbiosi delle spiagge e allo stesso modo si era pensato di impostare anche la carrozzeria della \"e-M\u00e9hari\", sottolineando ulteriormente tale aspetto con l'ausilio di una carrozzeria decisamente alta da terra e con l'inserimento di fascioni in plastica grezza nel sottoporta e lungo i bordi inferiori dei paraurti. Inediti erano i roll-bar corrispondenti ai montanti posteriore e centrale, oltre che ai montanti del parabrezza. Chiaramente tale novit\u00e0 era dettata da esigenze relative al fattore sicurezza, ovviamente da non trascurare, e inoltre, sempre dal punto di vista stilistico, la presenza dei roll-bar andava a costituire la maggior differenza tra il modello definitivo e la concept esposta poco tempo prima a Francoforte.\nLa \"e-M\u00e9hari\" aveva interni minimali e molto semplici e un tetto in tela leggera, tutto ci\u00f2 al fine di ridurre il peso e aumentare l'autonomia. In parte, la semplicit\u00e0 di tali soluzioni era stata ripresa da quanto gi\u00e0 utilizzato per la \"C4 Cactus\" anche se nel caso della \"e-M\u00e9hari\" si voleva accentuare ulteriormente tale caratteristica. Oltre che per un discorso di contenimento della massa a vuoto, tale spartanit\u00e0, poi, era voluta anche per stabilire un'ulteriore collegamento con la oltremodo essenziale \"M\u00e9hari\" di decenni prima. I rivestimenti avevano la particolarit\u00e0 di essere completamente impermeabili.\nLa tecnica della \"e-M\u00e9hari\".\nPer quanto riguarda la struttura della \"e-M\u00e9hari\", essa proponeva una scocca in acciaio con pannelli carrozzeria fabbricati in plastica termoformata, esattamente come l'antenata \"M\u00e9hari\", che per\u00f2 non disponeva di una vera scocca portante in acciaio, bens\u00ec di un telaio a piattaforma. La spinta veniva da un motore elettrico da 68 CV di potenza massima e in grado di fornire una coppia di 140 Nm. Richiedendo la massima potenza, la vettura poteva erogare la massima potenza in un brevissimo lasso di tempo, dando una sorta di effetto \"overboost\" tipico dei motori turbocompressi, In condizioni di utilizzo normali, per\u00f2, quando non veniva richiesta la massima spinta, il motore si limitava a erogare solo 48 CV.\nLo schema meccanico era quello ormai abituale, specie fra i costruttori di piccole vetture, e quindi ecco che anche la \"e-M\u00e9hari\" proponeva un'architettura del tipo \"tutto avanti\", ivi compresa anche la trazione anteriore. Il motore elettrico veniva alimentato da un pacco batterie al litio-polimeri da 30 kWh, ricaricabili in 8 ore da una colonnina da 16 A oppure in 13 ore dalla presa di casa (10 A). Purtroppo le batterie non erano comprese nel prezzo ma necessitavano della sottoscrizione di un contratto di locazione relativo alle batterie stesse, contratto da sottoscrivere presso la Bollor\u00e9. L'autonomia \u00e8 sufficiente, secondo i dati dichiarati dalla casa madre, per percorrere fino a 200\u00a0km in citt\u00e0 e 100\u00a0km sulle autostrade. La meccanica telaistica prevedeva un avantreno di tipo MacPherson e un retrotreno a ruote interconnesse con bracci tirati e barre di torsione. I freni erano del tipo a disco sulle quattro ruote, mentre lo sterzo era a cremagliera servoassistito.\nPer quanto riguarda le prestazioni, la \"e-M\u00e9hari\" raggiungeva una velocit\u00e0 massima di 110\u00a0km/h e accelerava da 0 a 50\u00a0km/h in 6,4 secondi.\nLa carriera commerciale.\nData la sua evidente natura di veicolo di nicchia, la \"e-M\u00e9hari\" non ha mai voluto essere una vettura destinata a grandi volumi di vendita, ma pi\u00f9 un'auto immagine. Il modello cominci\u00f2 a essere prodotto a partire dal 2016 dalla Bollor\u00e9 e venne venduto anche in altri paesi europei fin dal lancio sul mercato.\nPoche sono state anche le tappe della carriera commerciale della \"e-M\u00e9hari\": la pi\u00f9 significativa si \u00e8 avuta nel marzo del 2018, quando la vettura divenne disponibile anche con hard-top rimovibile. Ma gi\u00e0 nel gennaio del 2019 la Casa del \"double chevron\" ha annunciato che nei mesi successivi la \"e-M\u00e9hari\" avrebbe cessato la sua carriera commerciale. E infatti, nel giugno del 2019 la vettura ha cominciato a scomparire gradualmente dai listini europei."}
{"id": "6126365", "revid": "767487", "url": "https://it.wikipedia.org/wiki?curid=6126365", "title": "You Can't Fool Your Wife (film 1923)", "text": "You Can't Fool Your Wife \u00e8 un film muto del 1923 diretto da George Melford su un soggetto e sceneggiatura di Waldemar Young. Di genere drammatico, il film - attualmente considerato perduto - aveva come interpreti Leatrice Joy, Nita Naldi, Lewis Stone, Pauline Garon, Paul McAllister.\nTrama.\nGarth McBride, ricco agente di cambio, e sua moglie Edith accettano l'invito di alcuni amici in Florida. Garth, che si mette a flirtare con Ardrita Saneck, moglie di un celebre chirurgo, la porta a fare un giro in aereo a Nassau dove i due, che al ritorno perdono l'ultimo aereo, restano insieme tutta la notte. Edith, rimasta sola, riparte per New York, dove trova lavoro come infermiera. Qualche tempo dopo, nell'ospedale dove adesso lavora Edith, giunge Garth come paziente, dopo essere stato ferito da un suo concorrente in affari. Saneck, il medico che lo prende in cura, sa che si tratta dell'amante della moglie ma ignora che sia anche il marito della sua infermiera. Dopo averlo salvato, le due coppie hanno tra di loro una spiegazione che porta a una riconciliazione.\nProduzione.\nIl film fu prodotto dalla Famous Players-Lasky Corporation\nDistribuzione.\nIl copyright del film, richiesto dalla Famous Players-Lasky Corp., fu registrato il 14 aprile 1923 con il numero LP18888.\nDistribuito negli Stati Uniti dalla Paramount Pictures e presentato da Jesse L. Lasky, usc\u00ec nelle sale cinematografiche il 29 aprile 1923 dopo essere stato presentato in prima a New York intorno al 22 aprile.\nNon si conoscono copie ancora esistenti della pellicola che viene considerata presumibilmente perduta."}
{"id": "6126366", "revid": "785616", "url": "https://it.wikipedia.org/wiki?curid=6126366", "title": "Ise Washi", "text": ""}
{"id": "6126367", "revid": "785616", "url": "https://it.wikipedia.org/wiki?curid=6126367", "title": "Carta giapponese d'Ise", "text": ""}
{"id": "6126384", "revid": "785616", "url": "https://it.wikipedia.org/wiki?curid=6126384", "title": "IseWashi", "text": ""}
{"id": "6126396", "revid": "1233442", "url": "https://it.wikipedia.org/wiki?curid=6126396", "title": "Fullsix", "text": ""}
{"id": "6126419", "revid": "88740", "url": "https://it.wikipedia.org/wiki?curid=6126419", "title": "L\u00e9pine (disambigua)", "text": ""}
{"id": "6126421", "revid": "88740", "url": "https://it.wikipedia.org/wiki?curid=6126421", "title": "Lepine", "text": ""}
{"id": "6126440", "revid": "2076670", "url": "https://it.wikipedia.org/wiki?curid=6126440", "title": "MapWindow GIS", "text": "MapWindow GIS \u00e8 una applicazione GIS open source GIS (mapping) ed un gruppo di componenti programmabili per mappare. Esso \u00e8 stato adottato dall'United States Environmental Protection Agency come piattaforma primaria per il GIS per il suo BASINS (Better Assessment Science Integrating Point and Nonpoint Sources) per l'analisi dei bacini idrici e la modellazione.\nDettagli tecnici.\nMapWindow GIS \u00e8 distribuito come applicazione open source sotto la licenza di distribuzione Mozilla Public License, MapWindow GIS pu\u00f2 essere programmato per ottenere funzioni differenti e pi\u00f9 specializzate. Sono anche disponibili plug-ins per espandere la compatibilit\u00e0 e funzionalit\u00e0.\nL'applicazione desktop \u00e8 costruita con la tecnologia Microsoft .NET.\nAggiornamenti di MapWindow GIS sono rilasciati regolarmente da un gruppo di studenti e sviluppatori volontari."}
{"id": "6126442", "revid": "486946", "url": "https://it.wikipedia.org/wiki?curid=6126442", "title": "Eros e Thanatos (film)", "text": ""}
{"id": "6126444", "revid": "599013", "url": "https://it.wikipedia.org/wiki?curid=6126444", "title": "Vegard Str\u00f8m", "text": "Carriera.\nClub.\nStr\u00f8m \u00e8 passato allo Str\u00f8msgodset nel 1992, proveniente dal ROS. Ha contribuito alla promozione in Eliteserien, arrivata al termine del campionato 1993. Il 29 maggio 1994 ha cos\u00ec effettuato il proprio esordio nella massima divisione, schierato titolare nel pareggio interno per 2-2 contro il V\u00e5lerenga, subentrando a Espen Horsrud. Lo Str\u00f8msgodset \u00e8 nuovamente retrocesso al termine del campionato 1994.\nTornato in Eliteserien in vista della stagione 1996, ha poi trovato la prima rete in massima divisione in data 16 maggio 1997, nella vittoria interna per 3-1 sul Sogndal. Str\u00f8m ed il suo Str\u00f8msogdset sono retrocessi ancora al termine del campionato 1999. Il difensore \u00e8 rimasto in squadra sino al 2003, sempre alternando stagioni in Eliteserien ed in 1. divisjon.\nNel 2004, \u00e8 passato al Mj\u00f8ndalen, in 3. divisjon."}
{"id": "6126445", "revid": "767487", "url": "https://it.wikipedia.org/wiki?curid=6126445", "title": "Margr\u00e9t L\u00e1ra Vi\u00f0arsd\u00f3ttir", "text": "Con i cinque titoli di calciatrice islandese dell'anno, uno come sportivo islandese dell'anno, le oltre 100 presenze con la nazionale maggiore dove con 77 reti, al 2016, risulta la maggiore realizzatrice, \u00e8 una delle pi\u00f9 rappresentative calciatrici dell'Islanda.\n\u00c8 sorella maggiore di El\u00edsa, anch'essa calciatrice di ruolo difensore, che condivide la maglia della nazionale e, per la stagione 2016, anche quella del Valur."}
{"id": "6126447", "revid": "287204", "url": "https://it.wikipedia.org/wiki?curid=6126447", "title": "Ineko Sata", "text": "Prese parte al movimento della , al Partito Comunista Giapponese e al movimento democratico femminile.\nBiografia.\nNata a Nagasaki da genitori giovanissimi (il padre aveva 18 anni, la madre 15) e di umile estrazione sociale, Sata si trasfer\u00ec a Tokyo quando era ancora una bambina. Costretta ad abbandonare la scuola all'et\u00e0 di 13 anni per collaborare al mantenimento della propria famiglia, trova lavoro prima in una fabbrica di caramelle e successivamente nel settore terziario, svolgendo lavori sottopagati. In questo periodo, lavorando nel famoso ristorante Seryotai, luogo di ritrovo di scrittori di successo, entra in contatto con molti poeti, saggisti e scrittori dell'epoca, tra i quali Ry\u016bnosuke Akutagawa. Nel 1922 le sue poesie vengono pubblicate per la prima volta nella rivista \"Shi to Jinsei\" (\"Poesia e Vita\").\nDopo un breve matrimonio finito in divorzio, Sata torna a lavorare come cameriera in un altro luogo d'incontro letterario, il caf\u00e8-bar Koroku a Hongo, nei pressi dell'Universit\u00e0 di Tokyo, dove viene \"scoperta\" da Nakano Shigeharu (1902-1979) e Tsurujir\u014d Kubokawa (1903-1974), due scrittori attivi nel movimento della . Nel 1927 insieme a Nakano e ad altri scrittori di sinistra come Tatsuo Huori e Kubokawa pubblica nella rivista letteraria progressista \"Roba\" (Asino). Nel 1928 scrive il suo primo racconto breve \"Kyarameru k\u014dba kara\" (Dalla fabbrica di caramelle), un racconto basato sulle sue esperienze di bambina operaia, che venne pubblicato nel giornale \"Puroretaria Geijitsu\" (Arte proletaria). L'anno seguente sposa Kubokawa e diviene membro della Lega degli scrittori proletari (\"Nihon Puroretaria Sakka D\u014dmei\").\nLodata da luminari come Yasunari Kawabata per l'utilizzo di tecniche letterarie moderniste, Sata si interessa sempre pi\u00f9 alle questioni legate ai lavoratori ed al movimento sindacale. Nel 1929 denuncia le condizioni di duro lavoro delle operaie nelle fabbriche di sigarette e nel 1931 difende lo sciopero dei lavoratori della fabbrica della Mussola di Tokyo. Come membro del movimento della letteratura proletaria, scrive una serie di racconti brevi sulla vita ordinaria di lavoratori e lavoratrici. In questa produzione \u00e8 incluso \"Kyoseikikoku\" (Estradizione obbligatoria), opera sui diritti dei lavoratori coreani immigrati, e \"Kambu joko no namida\" (Lacrime di una donna libera).\nNel 1932 aderisce al Partito Comunista Giapponese (JCP), al tempo considerato fuori legge, anche se le sue opinioni politiche la portano spesso in contrasto con il partito, ad esempio in occasione del suo rifiuto dello stalinismo. Si avvicina ai leader di partito Kenji Miyamoto e Takiji Kobayashi, il primo imprigionato fino al 1945 ed il secondo torturato a morte nel 1933. Nel 1935 viene incarcerata per due mesi con l'accusa di attivismo contro la guerra. Questa esperienza \u00e8 in parte descritta nel suo romanzo semi-autobiografico \"Kurenai\" (Cremisi), diventato una serie a puntate dal 1936 al 1938, che narra la vita turbolenta di una donna sposata, in cui \u00e8 possibile notare delle somiglianze con la vita di Sata stessa. Forzata dal governo a troncare ogni rapporto con il partito comunista, subisce l'umiliazione del processo di Tenk\u014d, letteralmente \"cambio di direzione\", un termine usato in senso figurato per descrivere il rigetto formale di un membro di affiliazione con il JCP sotto la coercizione del governo giapponese. Il processo sar\u00e0 per lei debilitante e le susciter\u00e0 un forte senso di colpa, tale da condurla a tentare il suicidio. Durante la Seconda guerra mondiale \u00e8 costretta a collaborare con lo Stato pubblicando degli scritti favorevoli all'impegno bellico.\nDestreggiandosi tra le sue attivit\u00e0 di scrittrice, attivista, madre e moglie si allontana sempre di pi\u00f9 dal marito, dal quale divorzia nel 1945.\nNel 1946 rientra a far parte del Partito Comunista, sebbene, come in precedenza, continui a esprimere critiche nei suoi confronti, e viene espulsa nel 1951 a causa della sua collaborazione con il governo durante gli anni del conflitto mondiale. La sua esperienza dei tempi di guerra \u00e8 narrata in \"Watashi no Tokyo chizu\" (La mia mappa di Tokyo), che scrisse tra il 1946 ed il 1948. Nel 1954 compone \"Kikai no naka no seishun\" (Giovent\u00f9 tra le macchine). Una collezione di sue opere viene pubblicata in 15 volumi tra il 1958-59, a cui segue \"Onna no Yado\" (Dimore di donne) nel 1963 e \"Omoki nagarani\" (Su una forte marea) tra il 1968 e il 1969.\nNel 1955 Sata si ricongiunge al Partito Comunista. Sar\u00e0 una delle fondatrici della nuova associazione democratica delle donne, ma il suo lavoro, giudicato controverso rispetto all'ideologia dominante del partito, la conduce ad una nuova espulsione nel 1964.\nNel 1972 vince il premio Noma per il suo libro \"Juei\" (L'Ombra degli alberi) che narra le relazioni tra cinesi e giapponesi a Nagasaki dopo lo scoppio della bomba atomica. Nel 1973 le viene offerto il \"Geijutuin Onshish\u014d\" (Premio dell'accademia imperiale delle arti) alla carriera, che rifiuta ritenendolo un premio di natura nazionalista. Accetta invece il premio Kawabata per racconti brevi nel 1976.\nNel 1983 vince il premio Asahi per l'intera natura del suo lavoro. Nel suo discorso di accettazione del premio esprime rammarico per aver contribuito allo sforzo bellico giapponese.\nIn seguito alla morte nel 1979 del suo collega di lunga data Nakano Shigeharu, decide di dedicargli il suo libro \"Natsu no Shiori - Nakano Shigeharu o okuru\" (Memorie d'estate, Addio a Shigeharu Nakano), che vince il premio Mainichi Art nel 1983.\nIneko Sata muore a Tokyo il 12 ottobre 1998.\nTraduzioni.\nMolto del lavoro di Sata fu tradotto in russo negli anni sessanta e settanta.\nDue dei racconti brevi tratti dalla collezione premiata \"Toki ni tatsu\" (Stando in piedi nel tempo) sono stati tradotti in inglese. Il racconto del 1986 \"Chisai yama to tsubaki no ki\" (Boccioli di Camelia e piccole montagne) venne pubblicato in \"Japanese Literature Today\", la rivista inglese del Japan International PEN Club. Una recente traduzione in inglese \u00e8 \"Mizu\" (Acqua), apparsa nella pubblicazione del 1997 di \"Stories from the East\" (Storie dall'Est).\nUna parziale traduzione di \"Watashi no Tokyo Chizu\" (La mia mappa di Tokyo) comparve nel 2002 a cura di Lawrence Rogers in \"Tokyo stories: a literary stroll\" (Storie di Tokyo: una passeggiata letteraria).\nIl suo racconto breve \"Iro no nai e\" (Un quadro senza colori) venne pubblicato nella collezione edita da Oe Kenzaburo \"The crazy iris and other stories of the atomic aftermath\" (L'iris impazzito e altre storie delle conseguenze atomiche).\nSamuel Perry ha tradotto il suo racconto breve \"White and Purple\" (Bianco e viola), con cui ha vinto il premio William Sibley Memorial Translation nel 2010."}
{"id": "6126480", "revid": "278830", "url": "https://it.wikipedia.org/wiki?curid=6126480", "title": "Ttanttara", "text": "Ttanttara (, ; titolo internazionale Entertainer) \u00e8 un serial televisivo sudcoreano trasmesso su SBS dal 20 aprile al 16 giugno 2016.\nTrama.\nShin Suk-ho \u00e8 un manager di successo che lavora per la KTOP Entertainment, una delle compagnie di intrattenimento pi\u00f9 grandi della Corea del Sud. Dopo aver deciso di diventare indipendente e fondare la propria azienda, la Mango Entertainment, si ritrova improvvisamente ad affrontare molte difficolt\u00e0, perdendo tutto e finendo in prigione. Dopo essere stato rilasciato, mentre cerca di ricostruire la sua vita, conosce un talentuoso studente del liceo, Jo Ha-neul, e decide di trasformarlo in un famoso cantante. Tuttavia Ha-neul \u00e8 un ex-carcerato come lui ed \u00e8 stato accusato di aggressione sessuale dalla sua amica Lee Ji-young. Suk-ho inizia comunque un nuovo viaggio professionale con Ha-neul e la sua Ttanttara Band, cercando di far funzionare le cose con l'aiuto degli altri componenti del gruppo e di Jung Geu-rin, la sorella di Ha-neul."}
{"id": "6126481", "revid": "15756", "url": "https://it.wikipedia.org/wiki?curid=6126481", "title": "Ibex (casa editrice)", "text": "Ibex Publishers, Inc. \u00e8 una casa editrice statunitense specializzata in iranistica.\nStoria.\nLa casa \u00e8 stata fondata nel 1979 a Bethesda, nello Stato del Maryland ma non lontano da Washington D.C. Pubblica testi sia in inglese che in persiano, che spaziano dagli argomenti pi\u00f9 specialistici a quelli per il grande pubblico. Ultimamente, sia per la dislocazione dell'azienda che a causa dell'avvenuta assimilazione degli Iraniani negli Stati Uniti e in generale fuori dall'Iran, vengono pubblicati pi\u00f9 titoli in inglese che in persiano. Essi consistono soprattutto in corsi di lingua persiana ed altre lingue mediorientali come l'arabo ed il siriaco, dizionari, autobiografie di iraniani illustri, e molti libri la cui pubblicazione in Iran \u00e8 proibita.\nHa riportato alle stampe la \"Literary History of the Persians\" (Storia letteraria dei Persiani) di E.G. Browne; il primo libro completo di cucina persiana; e la versione integrale delle opere di Hafez, il pi\u00f9 noto poeta classico persiano, del quale l'editore ha pubblicato quattro distinte traduzioni dei suoi lavori. \u00c8 in procinto di dare alle stampe il VI volume dei diari rivelatori di Asadollah Alam, il primo ministro iraniano (1962-1964) detto \"Il migliore amico dello Sci\u00e0\".\nDistribuisce pubblicazioni di altri importanti editori relative alla letteratura e alla cultura persiana, quali \"Harvard University Iranian Oral History Project\" e \"Farhang Moaser\".\nPubblica a volte anche titoli estranei ai temi principali trattati se ritenuti di valore letterario, come ad es. la traduzione di un premiato romanzo scritto ad Haiti.\nLa libreria \"Iranbooks\".\nLa casa editrice possiede a Bethesda una libreria al dettaglio di nome \"Iranbooks\", che vende anche libri di altri editori relativi alla cultura iraniana.\nIl nome \"Ibex\".\nIl nome \"Ibex\" in inglese, come in latino, significa \"Stambecco\" (Capra ibex). Ma nella fattispecie si riferisce alla razza iraniana di stambecco, il cui nome va pi\u00f9 precisamente tradotto in italiano con il termine \"Egagro\" (Capra aegagrus). L'animale \u00e8 presente sul logo usato dalla societ\u00e0 prima ancora di avere scelto il nome \"Ibex\". Il termine \"Ibex\" pu\u00f2 anche essere visto come un gioco di parole che ricorda, in inglese, una possibile abbreviazione di \"Iranbooks\".\nQuesto animale \u00e8 oggi presente anche negli Stati Uniti; in quanto centinaia di egagri vivono liberi in Arizona, discendenti di una coppia ricevuta in dono durante l'epoca dello Sci\u00e0.\nEsso \u00e8 chiamato in persiano \"P\u00e2zan\" o \"P\u00e2zhan\". L'editore ha scelto la denominazione \"Ch\u00e2p-e P\u00e2zhan\"; perch\u00e9 \u00e8 corta, eufonica, ed impiega tre lettere dell'alfabeto persiano (\"\u010ce\", \"Pe\", \"\u017de\") non presenti nell'alfabeto arabo.\nIl pi\u00f9 antico esempio di animazione conosciuto rappresenta un egagro. Una ciotola antica di 5.200 anni reperita negli anni 70 a Shahr-i Sokhta, la \"Citt\u00e0 Bruciata\" dell'Iran, raffigura una serie di cinque immagini che solo di recente i ricercatori hanno identificato come sequenziali, similmente a quelle di uno zootropio. Facendo ruotare la ciotola si vede un egagro che salta per strappare delle foglie da un albero.\nQuesta notevole ceramica fu portata alla luce, da un luogo di sepoltura, ad opera di un archeologo italiano che non not\u00f2 la particolare relazione tra le immagini che ne adornavano la circonferenza. L'intuizione venne anni dopo all'archeologo iraniano Mansur Sadjadi, che fu in seguito promosso a dirigere gli scavi di Shahr-i Shotka, situata a 57 chilometri dalla citt\u00e0 di Zabol, nella regione del Sistan e Baluchistan dell'Iran sud occidentale. Il reperto \u00e8 oggi custodito presso il Museo Nazionale dell'Iran a Teheran.\nMohammad Nasserifard ha raccolto fotografie ed informazioni sui petroglifi iraniani, alcuni dei quali antichi di oltre 40.000 anni. Il 90% di essi raffigura un egagro. Questa raccolta pu\u00f2 essere visitata sul sito \"homayen.com\"."}
{"id": "6126484", "revid": "93556", "url": "https://it.wikipedia.org/wiki?curid=6126484", "title": "Preistoria dell'Iran", "text": "La preistoria dell'Iran potrebbe essere divisa in Paleolitico, Mesolitico, Neolitico e periodi calcolitici come segue:\nPaleolitico.\nUno dei potenziali percorsi per migrazioni dell'uomo verso l'Asia meridionale e orientale \u00e8 l'Iran, un paese caratterizzato da una vasta gamma di variazioni e risorse geografiche che potevano sostenere i primi gruppi di ominidi che vagavano nella regione. Le prove della presenza di queste prime popolazioni in Iran comprende manufatti in pietra scoperti in depositi di ghiaia lungo il bacino del fiume Kashafrud nell'Iran orientale, il fiume Mashkid e il Ladiz nel sud-est, il fiume Sefid-Rud, nel nord, il fiume Mahabad nel nord-ovest, e alcuni affioramenti di superficie e reperti isolati da ovest e le parti nord-occidentali del paese.\nI primi siti di occupazione umani pi\u00f9 importanti, noti in Iran sono: Kashafrud nel Khorasan, Mashkid e Ladiz nel Sistan, Shiwatoo nel Kurdistan, Ganj Par nel Gilan, la grotta di Darband nel Gilan, Khaleseh nel Zanjan, Gakia a Kermanshah, Pal Barik a Ilam. Questi siti sono datati tra un milione di anni fa, a 200.000 anni fa.\nDegli strumenti di pietra musteriani fatti dall'uomo di Neanderthal sono stati trovati anche in varie parti del paese. Ci sono molti pi\u00f9 resti culturali dell'uomo di Neanderthal risalenti al periodo Paleolitico medio, che principalmente sono stati trovati nella regione di Zagros e meno nel centro dell'Iran presso i siti di Kobeh, Kunji, Bisetun, Qaleh Bozi, Tamtama, Warwasi. Nel 1949 un radio di Neanderthal \u00e8 stato scoperto da CS Coon nella grotta di Bisitun.\nLe prove per periodi del Paleolitico superiore e dell'Epipaleolitico sono note principalmente dalla regione di Zagros nelle grotte del Kermanshah e Khoramabad quali la grotta Yafteh e qualche sito della zona di Alborz e dell'Iran centrale.\nEpipaleolitico.\nLa fine del paleolitico, denominato \"Epipaleolitico\", \u00e8 in un periodo di circa 7000 anni dal circa 18.000 al 11.000 a.C. In quell'epoca i gruppi di cacciatori-raccoglitori per lo pi\u00f9 vivevano nelle grotte dei monti Zagros. Rispetto ai precedenti gruppi di cacciatori, una tendenza verso l'aumento del numero delle specie di piante e animali, che sono stati raccolti e cacciati, pu\u00f2 essere osservato. Non solo i vertebrati pi\u00f9 piccoli sono stati cacciati, ma anche sono stati raccolti pistacchi e frutti selvatici. Infine la novit\u00e0 del consumo di lumache e animali acquatici pi\u00f9 piccoli come i granchi.\nNeolitico.\nQuasi nulla si sa circa i 2500 anni che seguirono l'Epipaleolitico dopo l'11.000 a.C. Solo quando si scoprire il sito di Asiab (c. 8500-8000) nella zona di Kermanshah siamo in periodi pi\u00f9 conosciuti. Asiab era un piccolo accampamento di cacciatori-raccoglitori, abitato solo stagionalmente. Oltre al fatto che le capre selvatiche e le pecore sono state cacciate, sono stati trovati un gran numero di gusci di lumaca. Questi reperti sono stati interpretati nel modo in cui di volta in volta le attivit\u00e0 di caccia degli abitanti di Asiab non hanno avuto successo e che quindi sono stati costretti a consumare cibo che di solito non piace.\nAlcuni insediamenti vicini costantemente occupati nei monti Zagros datano un breve periodo di tempo dopo Asiab, dal tempo che intercorre tra l'8.000 e il 6.800 a.C. Ancora la cultura materiale di Tappeh Ganj Dareh e Tappeh Abdul Hosein non include alcuna ceramica. Cos\u00ec questo periodo \u00e8 spesso chiamato \"Neolitico aceramico\". Questo \u00e8 vero anche per i pi\u00f9 antichi livelli di Tappeh Guran, che si trovano nel Luristan, cos\u00ec come per i siti di Ali Kosh e Chogha Sefid nella piana di Deh Luran, ad ovest dei monti Zagros. C'erano, greggi di pecore e greggi di capre che sono stati tenuti per la prima volta. L'allevamento degli animali significava fondamentalmente un nuovo orientamento degli abitanti neolitici dell'Iran e devono essere intesi come collegamento con tutta una serie di altre innovazioni, in particolare l'architettura delle case. Noi non sappiamo con certezza se in quei giorni vi fosse la coltivazione dei cereali. Strumenti per la raccolta e per la preparazione dei prodotti a base di cereali sono l\u00ec, ma i resti di grano bruciato sono estremamente rari.\nNel VIII millennio a.C., le comunit\u00e0 agricole come Chogha Bonut (il primo villaggio in Susiana) hanno iniziato a formarsi nell'Iran occidentale, come il risultato dello sviluppo endogeno o di influenze esterne. Nello stesso periodo i primi vasi d'argilla noti e delle figurine in terracotta di animali e umani sono stati modellati e prodotti a Ganj Dareh e Teppe Sarab, nonch\u00e9 nell'Iran occidentale. La parte sud-occidentale dell'Iran faceva parte della Mezzaluna Fertile. Alcune delle pi\u00f9 antiche terre agricole sono state scoperte a Susa (oggi una citt\u00e0 ancora esistente dal 7000 a.C.). e insediamenti come Chogha Mish, risalente al 6800 a.C.; ci sono giare di vino di 7000 anni scavate nei Monti Zagros (ora in mostra presso l'Universit\u00e0 della Pennsylvania) e rovine dello spesso periodo, ma anche insediamenti come Sialk sono un'ulteriore testimonianza di ci\u00f2.\nCalcolitico.\nIl calcolitico iraniano potrebbe essere diviso in tre parti. \"Calcolitico alto\" si riferisce a occupazioni che rientrano nel V millennio a.C., \"Calcolitico Medio\" che comprende tre fasi successive (inizio medio, medio e tardo Medio Calcolitico) datati al IV millennio a.C. e il \"Tardo Calcolitico\" che indica occupazioni pre Et\u00e0 del bronzo risalenti alla prima met\u00e0 del III millennio a.C."}
{"id": "6126487", "revid": "287204", "url": "https://it.wikipedia.org/wiki?curid=6126487", "title": "Fucile Mondrag\u00f2n", "text": ""}
{"id": "6126489", "revid": "712828", "url": "https://it.wikipedia.org/wiki?curid=6126489", "title": "Gantz Revolution", "text": ""}
{"id": "6126491", "revid": "6923", "url": "https://it.wikipedia.org/wiki?curid=6126491", "title": "Georgij Bogdanovi\u010d Jakulov", "text": "Biografia.\nIl suo percorso di studi e di formazione artistica culmin\u00f2 con la frequentazione dell'Istituto di arte moscovita, allievo di Valentin Aleksandrovi\u010d Serov e Konstantin Alekseevi\u010d Korovin.\nSubito dopo aver terminato gli studi moscoviti, Jakulov si arruol\u00f2 nell'esercito russo e venne trasferito in Cina, dove elabor\u00f2 le sue teorie artistiche.\nDal 1908 effettu\u00f2 numerosi viaggi e soggiorni in Francia ed in Italia.\nAgli inizi della carriera si avvicin\u00f2 al movimento artistico denominato \"Rosa Azzurra\", formato da artisti quali Michail F\u00ebdorovi\u010d Larionov, con il quale espose nelle mostre del \"Mondo dell'Arte\" (\"Mir Iskusstva\") fino al 1917.\nNel 1913 present\u00f2 le sue opere al \"Salon d'Automne\" a Berlino.\nDopo un soggiorno a Parigi, dove strinse amicizia con Robert Delaunay, nel 1917 si attiv\u00f2 a Mosca per decorare il \"Caf\u00e9 Pitoresque\", seguendo uno stile d'avanguardia vicino al cubismo orfico ed al futurismo russo, caratterizzato da elementi dinamici e di movimentazione dello spazio.\nIl \"Caf\u00e9 Pitoresque\" divent\u00f2 in poco tempo un luogo di ritrovo di artisti futuristi e di scrittori quali Vladimir Vladimirovi\u010d Majakovskij.\nAd un periodo di avanguardia, concretizzato in numerose scenografie, Jakulov fece seguire una fase di plasticit\u00e0 costruttivista, ispirato da Vladimir Evgrafovi\u010d Tatlin e rafforzato dall'appartenenza all' \"Obmochu\" (abbreviazione di OB\u0161\u010destvo MOlodych ChUdo\u017enikov, Societ\u00e0 dei Giovani Artisti) e all' \"Inchuk\" (abbreviazione di INstitut CHUdo\u017eestvennoj Kultury, Istituto di Cultura Artistica), guidato da Kazimir Severinovi\u010d Malevi\u010d.\nDurante gli anni venti, Jakulov si distinse per le originali scenografie di opere teatrali e di balletti, quali il \"Girofl\u00e9-Girofl\u00e0\" composto da Charles Lecocq e diretto da Aleksandr Jakovlevi\u010d Tairov ed il balletto \"Le pas d'acier\", con musica di Sergej Sergeevi\u010d Prokof'ev, commissionato da Serge Diaghilev per i Balletti russi.\nUna buona parte delle sue opere sono conservate ed esposte alla Galleria Nazionale a Erevan."}
{"id": "6126511", "revid": "767487", "url": "https://it.wikipedia.org/wiki?curid=6126511", "title": "Shuffle Along, or, the Making of the Musical Sensation of 1921 and All That Followed", "text": "Shuffle Along, or, the Making of the Musical Sensation of 1921 and All That Followed \u00e8 un musical con colonna sonora di Eubie Blake, versi di Noble Sissle e libretto di George C. Wolfe. Il musical racconta la storia vera della produzione originale del musical \"Shuffle Along\" a Broadway, un musical interamente scritto, prodotto e recitato da artisti afroamericani; \"Shuffle Along\" debutt\u00f2 a Broadway nel 1921 e rest\u00f2 in scena per 504 repliche e fu poi riproposto a Broadway nel 1933 e nel 1951.\n\"Shuffle Along, or, the Making of the Musical Sensation of 1921 and All That Followed\" ha debuttato a Broadway il 28 aprile 2016 al The Music Box Theatre di Broadway ed \u00e8 rimasto in cartellone per 100 repliche prima di chiudere il 24 luglio 2016. Facevano parte del cast Audra McDonald, Brian Stokes Mitchell, Brandon Victor Dixon, Joshua Henry e Billy Porter. Il musical \u00e8 stato candidato a 10 Tony Awards, tra cui miglior musical."}
{"id": "6126514", "revid": "59976", "url": "https://it.wikipedia.org/wiki?curid=6126514", "title": "Proton-M", "text": ""}
{"id": "6126515", "revid": "84184", "url": "https://it.wikipedia.org/wiki?curid=6126515", "title": "Lindenstra\u00dfe (soap opera)", "text": "Lindenstra\u00dfe \u00e8 una soap opera tedesca ideata da Hans W. Gei\u00dfend\u00f6rfer e prodotta dal 1985 al 2020 da Gei\u00dfend\u00f6rfer Film- und Fernsehproduktion (GFF) e Westdeutscher Rundfunk K\u00f6ln: ispirata dalla soap opera britannica \"Coronation Street\", \u00e8 la prima soap opera tedesca della storia. Tra gli interpreti \"storici\", figurano Marie-Luise Marjan, Andrea Spatzek, Joachim Hermann Luger, Moritz A. Sachs, Annemarie Wendl, Hermes Hodolides, Jo Bolling e Inga Abel.\nDella fiction, che veniva trasmessa con cadenza settimanale, dall'emittente ARD 1 (Das Erste), sono andate in onda 1758 puntate della durata di 29 minuti ciascuna. Il primo episodio, intitolato \"Herzlich Willkommen\", and\u00f2 in onda in prima visione l'8 dicembre 1985; l'ultimo, intitolato \"Auf Wiedersehen\", and\u00f2 in onda il 29 marzo 2020.\nTrama.\nAl centro delle vicende vi \u00e8 la famiglia Beimer, che abita in un condominio situato al nr. 3 della Lindenstra\u00dfe, una via immaginaria di Monaco di Baviera. La famiglia Beimer \u00e8 composta da Helga, dall'ex-marito Hans e dai loro figli Klaus, Benny e Marion."}
{"id": "6126516", "revid": "838137", "url": "https://it.wikipedia.org/wiki?curid=6126516", "title": "Lindenstra\u00dfe", "text": ""}
{"id": "6126520", "revid": "1305772", "url": "https://it.wikipedia.org/wiki?curid=6126520", "title": "Clinopodium grandiflorum", "text": "La mentuccia montana (nome scientifico \"Clinopodium grandiflorum\" ) una pianta perenne della famiglia delle Lamiaceae.\nEtimologia.\nIl nome generico (\"Clinopodium\") deriva da una parola greca \"klinopodion\" (formata da due parole: \"klino\" = pendenza, adagiarsi o letto e \"podos\" o \"podios\" = un piede), gi\u00e0 usata da Dioscoride (Anazarbe, 40 circa \u2013 90 circa), medico, botanico e farmacista greco antico che esercit\u00f2 a Roma ai tempi dell'imperatore Nerone, e fa riferimento alla forma di manopola dell'infiorescenza. Secondo altre etimologie, facendo riferimento ad uno dei sinonimi di questa pianta (\"Satureja grandiflora\" , il significato potrebbe essere \"salato\". L'epiteto specifico (\"grandiflorum\") fa riferimento alle dimensioni dei fiori.\nIl nome scientifico della pianta \u00e8 stato definito per la prima volta da Linneo (1707 \u2013 1778) con il nome di \"Melissa grandiflora\", perfezionato successivamente nel nome attuale dal botanico tedesco Carl Ernst Otto Kuntze (Lipsia, 23 giugno 1843 \u2013 Sanremo, 27 gennaio 1907) nella pubblicazione \"Revisio Generum Plantarum: vascularium omnium atque cellularium multarum secundum leges nomeclaturae internationales cum enumeratione plantarum exoticarum in itinere mundi collectarum... Leipzig\" (2: 513, 515. 1891) del 1891.\nDescrizione.\nQueste piante raggiungono un'altezza di 20\u201350\u00a0cm. La forma biologica \u00e8 emicriptofita scaposa (H scap), ossia in generale sono piante erbacee, a ciclo biologico perenne, con gemme svernanti al livello del suolo e protette dalla lettiera o dalla neve e sono dotate di un asse fiorale eretto e spesso privo di foglie. La pubescenza \u00e8 formata da peli crespi lunghi fino a 1\u00a0mm.\nRadici.\nLe radici sono secondarie derivate da un fittone.\nFusto.\nLa parte aerea del fusto \u00e8 legnosa con portamento strisciante. I rami fioriferi sono eretti e semplici. La sezione trasversale del fusto presenta spigoli accentuati (forma tetragonale) ossia ha una sezione quadrangolare a causa della presenza di fasci di collenchima posti nei quattro vertici.\nFoglie.\nLe foglie sono disposte a simmetria opposta rispetto al fusto; sono picciolate (lunghezza del picciolo: 1\u00a0cm). La forma della lamina \u00e8 ovata (larghezza da 2 a 4\u00a0cm; lunghezza da 3 a 5\u00a0cm) con il margine della lamina fogliare acutamente dentato. Sulla faccia abassiale sono presenti delle nervature. Le stipole sono assenti.\nInfiorescenza.\nLe infiorescenze, ramose, sono degli spicastri fogliosi pi\u00f9 o meno unilaterali (verticillastri) costituiti da un insieme di pi\u00f9 fiori che si sviluppano contemporaneamente da un dato livello del fusto o da un nodo. Nell'infiorescenza sono presenti pochi fiori e in genere sono pi\u00f9 grandi delle foglie ascellanti. I peduncoli dei fiori sono lunghi 3 \u2013 5\u00a0mm.\nFiore.\nI fiori sono ermafroditi, zigomorfi, tetrameri (4-ciclici), ossia con quattro verticilli (calice \u2013 corolla \u2013 androceo \u2013 gineceo) e pentameri (5-meri: la corolla e il calice sono a 5 parti).\nFrutti.\nIl frutto \u00e8 uno schizocarpo composto da 4 nucule glabre e lisce. Le nucule sono provviste di areole ed hanno delle varie forme, dimensioni e colori. La deiscenza \u00e8 basale o laterale.\nDistribuzione e habitat.\nFitosociologia.\nAreale alpino.\nDal punto di vista fitosociologico alpino la specie di questa voce appartiene alla seguente comunit\u00e0 vegetale:\nAreale italiano.\nPer l'areale completo italiano la specie di questa voce appartiene alla seguente comunit\u00e0 vegetale:\nDescrizione: la suballeanza \"Phragmitenion communis\" \u00e8 relativa a vegetazione costituita da graminacee alte, sensibili ai periodi di emersione, strettamente legate ad ambienti di acqua dolce, distinguendosi quindi da altre suballeanza relative a comunit\u00e0 di ambienti salmastri. La suballeanza \u00e8 distribuite su tutto il territorio italiano, dove le condizioni ecologiche ne consentono la vegetazione. \u00c8 inoltre caratterizzata da una certa ricchezza floristica, ma anche da popolamenti monospecifici, caratterizzati da individui che si riproducono per via vegetativa. Questa biocenosi (o suballeanza) colonizza le aree marginali dei sistemi di acqua dolce italiani. \u00c8 quindi tipicia delle zone prossime alla costa dei laghi, alle rive dei fiumi e delle aree umide ad essi limitrofi.\nSpecie presenti nella biocenosi \"Phragmitenion communis\":\n\"Lythrum salicaria\", \"Lycopus europaeus\", \"Calystegia sepium\", \"Agrostis stolonifera\", \"Bidens frondosa\", \"Bidens tripartita\", \"Mentha aquatica\", \"Schoenoplectus lacustris\", \"Alisma plantago-aquatica\", \"Veronica anagallis-aquatica\", \"Sparganium erectum\", \"Typha latifolia\", \"Phalaris arundinacea\"e \"Glyceria maxima\".\nAltre alleanze/suballeanze per la specie di questa voce sono:\nTassonomia.\nLa famiglia di appartenenza del genere (Lamiaceae), molto numerosa con circa 250 generi e quasi 7000 specie, ha il principale centro di differenziazione nel bacino del Mediterraneo e sono piante per lo pi\u00f9 xerofile (in Brasile sono presenti anche specie arboree). Per la presenza di sostanze aromatiche, molte specie di questa famiglia sono usate in cucina come condimento, in profumeria, liquoreria e farmacia. La famiglia \u00e8 suddivisa in 7 sottofamiglie: il genere \"Clinopodium\" \u00e8 descritto nella trib\u00f9 Mentheae (sottotrib\u00f9 Menthinae) che appartiene alla sottofamiglia Nepetoideae.\nPer questa specie il basionimo \u00e8: \"Melissa grandiflora\" .\nNella pubblicazione \"Flora d'Italia\" di Sandro Pignatti questa pianta \u00e8 indicata con il nome di \"Calamintha grandiflora\" .\nSottospecie.\nPer questa specie \u00e8 riconosciuta la seguente sottospecie:\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nSinonimi per la sottospecie \"baborense\" \nSpecie simili.\nAlcune specie dello stesso genere possono essere confuse con quella di questa voce. Il disegno qui sotto mostra le differenze pi\u00f9 significative del fiore tra queste specie (da Pignatti). \nAltre notizie.\nLa mentuccia a fiori grandi in altre lingue \u00e8 chiamata nei seguenti modi:"}
{"id": "6126521", "revid": "199745", "url": "https://it.wikipedia.org/wiki?curid=6126521", "title": "Mentuccia montana", "text": ""}
{"id": "6126522", "revid": "300067", "url": "https://it.wikipedia.org/wiki?curid=6126522", "title": "Quinton Day", "text": ""}
{"id": "6126523", "revid": "287204", "url": "https://it.wikipedia.org/wiki?curid=6126523", "title": "Lindenstrasse", "text": ""}
{"id": "6126527", "revid": "751106", "url": "https://it.wikipedia.org/wiki?curid=6126527", "title": "Hamilton (azienda)", "text": ""}
{"id": "6126528", "revid": "83868238", "url": "https://it.wikipedia.org/wiki?curid=6126528", "title": "Leggi eversive dell'asse ecclesiastico", "text": ""}
{"id": "6126529", "revid": "287204", "url": "https://it.wikipedia.org/wiki?curid=6126529", "title": "Gorrieri", "text": ""}
{"id": "6126531", "revid": "1543377", "url": "https://it.wikipedia.org/wiki?curid=6126531", "title": "Ignazio De Blasi", "text": "Fu il primo studioso e storico a scrivere, documentandola, una storia della citt\u00e0 di Alcamo.\nBiografia.\nDi nobili origini, nacque nel 1717 ad Alcamo da Benedetto De Blasi, notaio, e da Francesca Puglisi; nel 1741 consegu\u00ec la laurea in Diritto e Legge presso l'universit\u00e0 di Catania, e il 19 aprile 1746 spos\u00f2 Angela Manfr\u00e8, da cui ebbe la figlia Maria Anna.\n\u00c8 morto, sempre ad Alcamo, nel 1783 e fu sepolto nella chiesa di san Francesco d'Assisi in Alcamo.\nIl suo desiderio di realizzare la sua opera storica cos\u00ec impegnativa inizi\u00f2 nel 1746, quando fu ammesso a fare parte del gruppo alcamese dell\u2019accademia del Buon Gusto, nonostante gli incarichi che teneva sia nell'amministrazione municipale che in quella di diverse opere pie, e l\u2019insegnamento pubblico nelle scuole del collegio dei Gesuiti, che era stato abolito, e l\u2019insegnamento privato di ambedue le leggi.\nOpera.\nL'opera completa di Ignazio De Blasi \u00e8 raccolta in un volume di 1990 pagine dal titolo: \"Discorso storico della opulenta citt\u00e0 di Alcamo situata a pi\u00e8 del Monte Bonifato, e dell'antichissima citt\u00e0 di Longarico ossia Lacarico, dopo detta Alcamo, su di esso monte\".\nDe Blasi consult\u00f2 le memorie di tre sacerdoti alcamesi: Cammarata, Zappante e Cossentino; pass\u00f2 in rassegna \"tutte le scritture degli archivi\" delle parrocchie, dell\u2019archivio giuratorio (=comunale) e di quello dei notari defunti, del quale era conservatore il padre; e\ncos\u00ec, grazie alla sua instancabile operosit\u00e0, complet\u00f2 un volume di 1900 pagine.\nSin dalla dedica che dalla prefazione del volume appare evidente che l\u2019autore credeva di avere con esso mantenuto appieno il suo arduo impegno; il manoscritto \u00e8, in pratica, un\u2019ordinata raccolta di notizie, divise in 48 capitoli, sullo stemma, il monte e i fiumi viciniori, l\u2019origine, i dominii, il territorio, le chiese, i monasteri, i conventi e tutti gli istituti pii, gli uomini illustri, i privikegi e altre cose memorabili della citt\u00e0.\nAttorno al 1780, il De Blasi fece perfino una prima descrizione del sito archeologico sul Bonifato, riferendo delle notizie su due iscrizioni latine (probabilmente di provenienza dubbia), e una moneta araba.\nNonostante le inesattezze e ipotesi inaccettabili, alcune ripetizioni e una forma carente, \u00e8 un lavoro importantissimo, sia per la ricchezza sull\u2019argomento, che per l'abbondanza dei documenti che contiene come: i privilegi, le gabelle, le consuetudini e altre antiche scritture tratte dal Libro Rosso e dagli atti della corte giuratoria (=amministrazione comunale): entrambi oggi non pi\u00f9 esistenti, a causa dell'incendio durante i moti rivoluzionari che ebbero luogo nel 1820 in molte citt\u00e0 della Sicilia.\nQuesta opera rappresenta un patrimonio storico unico perch\u00e9 \u00e8 un manoscritto; \u00e8 il pi\u00f9 importante e ricco lavoro storico esistente sulla citt\u00e0 di Alcamo, in quanto molte delle fonti (che erano presenti dell'archivio municipale cittadino), utilizzato dal De Blasi, sono andate perdute.\nNel corso del tempo molti studiosi e storici alcamesi hanno fatto riferimento alla sua opera, che risulta basilare, in quanto riporta molte notizie sulla fondazione di edifici religiosi e istituzioni, fra cui le Confraternite, presenti nella citt\u00e0 di Alcamo.\nManoscritto.\nIl manoscritto, quasi tutto autografo, rimase per 17 anni in potere delle eredi, cio\u00e8 la sua vedova, Angela Manfr\u00e8, e la figlia, ma nel 1800 esse lo cedettero per l\u2019archivio giuratorio alcamese, ricevendo in cambio dal comune un assegno vitalizio di 20 onze annue ciascuna.\nQuesto provvedimento, approvato da amministratori attenti e riconoscenti, ha assicurato alla citt\u00e0 di Alcamo un\u2019opera di grande valore e importanza, e beneficiando allo stesso tempo i familiari del De Blasi.\nIl volume, consegnato provvisoriamente, con atto pubblico del 23 ottobre 1800 presso il notaio Giovanni Coppola, al procuratore del Comune dottor Antonio Mangione perch\u00e9 se ne usufruisse in una causa contro il regio Demanio, venne poi depositato nell\u2019archivio dei giurati, che ne fecero fare una copia, rimasta per\u00f2 senza gli ultimi cinque capitoli.\nSia il manoscritto originale che la copia incompleta oggi si trovano nella Biblioteca Comunale \"Sebastiano Bagolino\"; nel 1875 il Consiglio Comunale deliber\u00f2 che l\u2019opera del De Blasi fosse pubblicata a spese del comune."}
{"id": "6126535", "revid": "83868363", "url": "https://it.wikipedia.org/wiki?curid=6126535", "title": "Regime delle commende", "text": ""}
{"id": "6126538", "revid": "287204", "url": "https://it.wikipedia.org/wiki?curid=6126538", "title": "James Brown and His Famous Flames Tour the U.S.A.", "text": "James Brown and His Famous Flames Tour the U.S.A. \u00e8 il sesto album discografico di James Brown &amp; The Famous Flames pubblicato nel 1962 dalla King Records."}
{"id": "6126539", "revid": "767487", "url": "https://it.wikipedia.org/wiki?curid=6126539", "title": "Comitato scientifico per la ricerca in Antartide", "text": "Il Comitato scientifico per la ricerca in Antartide (\"SCAR\" dall'inglese \"Scientific Committee on Antarctic Research\") \u00e8 una sezione dell'International Council for Science (ICSU).\nStoria.\nIl Comitato \u00e8 stato fondato nel febbraio del 1958 con il fine di proseguire il coordinamento internazionale delle attivit\u00e0 scientifiche in Antartide che aveva avuto inizio durate l'Anno geofisico internazionale nel 1957-58. Lo SCAR ha il compito di promuovere, sviluppare e coordinare le attivit\u00e0 di ricerca scientifica nella regione Antartica. L'attivit\u00e0 scientifica dello SCAR \u00e8 portata avanti dai suoi gruppi scientifici permanenti. Lo SCAR fornisce inoltre consulenze scientifiche agli Antarctic Treaty Consultative Meetings e ad altre organizzazioni su questioni relative a scienza e conservazione che riguardano la gestione dell'Antartide e dell'oceano Antartico. In tale veste di consulente, il Comitato ha espresso numerose raccomandazioni su diversi argomenti, alcune delle quali sono state considerate nello sviluppo del trattato Antartico.\nAttivit\u00e0.\nLo SCAR si riunisce ogni due anni per discutere della gestione amministrativa nello SCAR Delegates Meeting. Un comitato esecutivo eletto dai delegati e composto da un presidente e quattro vice-presidenti si occupa dell'amministrazione quotidiana dello SCAR attraverso la sua segreteria presso lo Scott Polar Research Institute a Cambridge, Inghilterra. La segreteria si compone di un direttore esecutivo, un ufficiale esecutivo e di un assistente amministrativo.\nPrima di ogni Delegates Meeting, lo SCAR organizza una conferenza (la Open Science Conference) per discutere e porre l'attenzione su questioni inerenti all'Antartide ed effettua tutta una serie di riunioni con i vari gruppi scientifici permanenti al fine di delineare programmi di ricerca da sottoporre poi all'approvazione dei delegati.\nNel 2002 lo SCAR ha ricevuto il prestigioso premio Principessa delle Asturie per la cooperazione internazionale.\nMedaglie.\nDal 2006, con cadenza biennale, lo SCAR assegna tre medaglie per premiare l'eccellenza della ricerca nell'Antartide e nell'oceano Antartico ed il servizio offerto alla comunit\u00e0 di ricerca internazionale Antartica.In particolare le medaglie sono assegnate per la \"Eccellenza nella ricerca Antartica\", per il \"Coordinamento scientifico internazionale\" e per i \"Grandi risultati ottenuti\", quest'ultima prende il nome di medaglia del Presidente. La premiazione \u00e8 effettuata durante la conferenza che lo SCAR organizza prima di ogni Delegates Meeting e vuole essere un riconoscimento per coloro i quali rappresentano il meglio della comunit\u00e0 scientifica Antartica e che rappresentano un modello per le future generazioni."}
{"id": "6126542", "revid": "122520865", "url": "https://it.wikipedia.org/wiki?curid=6126542", "title": "Dronezine", "text": "Dronezine \u00e8 una rivista italiana su droni, UAV e SAPR fondata nel 2014. Esce in edicola con periodicit\u00e0 bimestrale e ha due edizioni digitali, una gratuita limitata e una completa a pagamento. Edita dall'associazione senza scopo di lucro Nuova Editoria di Casalecchio di Reno (BO), che pubblica anche libri tecnici e giuridici sull'utilizzo di SAPR e droni amatoriali in Italia. \nIl nome nasce dall'unione della parola drone con la parola inglese magazine (rivista). \nStoria.\nLa rivista nasce nel 2014, quando i droni cominciano a diventare diffusi in Italia, su iniziativa di Luca Masali, giornalista e scrittore, e Stefano Orsi, appassionato di volo FPV, entrambi moderatori della comunit\u00e0 di aeromodellisti BaroneRosso. Inizialmente \u00e8 un blog digitale, poco dopo viene affiancata la rivista cartacea e digitale in abbonamento, e a fine 2014 viene registrata la testata giornalistica e inizia la diffusione in edicola.\nContenuto.\nI testi sono rivisti in modalit\u00e0 peer-to-peer da un comitato scientifico composto da medici aerospaziali, giuristi, organizzazioni di consulenza riconosciute da ENAC, scuole di volo per SAPR e broker assicurativi del settore specifico.\nDal sito \u00e8 possibile iscriversi alla newsletter che mensilmente comunica le novit\u00e0 e gli articoli che sono stati pubblicati."}
{"id": "6126547", "revid": "729019", "url": "https://it.wikipedia.org/wiki?curid=6126547", "title": "Fred Gerard", "text": "Biografia.\nVisse oltre 31 anni tra i nativi e fu anche commerciante a Fort Berthold (Dakota); per qualche tempo fu sposato con una donna nativa, sorella di Whistling Bear (Orso Sibilante).\nGerard fu reclutato da George Armstrong Custer a Fort Abraham Lincoln (Dakota) per fungere da interprete con le guide Arikara/Ree.\nIl 25 giugno 1876, durante l\u2019avvicinamento all'area di scontro della Battaglia del Little Big Horn, nel corso della quale la colonna capeggiata dal t. col. Custer costituita da circa 210 unit\u00e0 venne completamente distrutta, Gerard accompagn\u00f2 l\u2019ufficiale su una collina, detta Crow Nest (Nido del Corvo), da cui fu possibile individuare le dimensioni dell\u2019accampamento che si stendeva nella vallata.\nAll\u2019inizio dell\u2019attacco, al superamento di un guado del fiume Big Horn, Gerard si trovava con la colonna del maggiore Reno, vice comandante del 7\u00ba cavalleria, che venne subito ingaggiata in un combattimento con i nativi. L\u2019esploratore torn\u00f2 pertanto indietro per avvertire della situazione il comandante; rifer\u00ec le sue informazioni al tenente William W. Cook (1846-1876), aiutante di Custer, ed al capitano Myles Keogh (1840-1876) per poi ricongiungersi con il reparto del maggiore Reno.\nQuando il reparto del maggiore Reno si ritir\u00f2, nella mattinata del 26 giugno 1876, dopo quasi ventiquattro ore di assedio su quella che ancora oggi porta il nome di \u201cReno Hill\u201d (Collina di Reno), Gerard fece parte di un gruppo di circa dodici uomini che fu lasciato indietro. Unitamente ad un'altra guida, Billy Jackson, al tenente Carlo Di Rudio, italiano, ed al soldato Thomas O\u2019Neill si nascosero nei boschi che circondavano l\u2019area. \nScoperti da un gruppo di nativi, Gerard e Jackson, che avevano ancora i propri cavalli, si fecero inseguire per allontanare i guerrieri da Di Rudio e O'Neill, che erano appiedati, consentendo ai due di non essere catturati.\nSuccessivamente Gerard serv\u00ec inoltre come assistente al dottor Henry Porter, chirurgo, che prest\u00f2 le prime cure ai feriti della Reno Hill.\nSopravvissuto al massacro del Little Big Horn, fu testimone a favore nel procedimento intentato contro il maggiore Reno per valutarne l\u2019operato durante la battaglia.\nTornato alla vita civile dopo la battaglia, Fred Gerard spos\u00f2 a Saint Louis (Missouri) Ella S. Waddell e, nel 1912, forn\u00ec il suo racconto della battaglia del Little Big Horn allo scrittore Fred Dustin.\nIl suo personaggio, nella mini-serie televisiva \u201cSon of the Morning Star\u201d del 1991, venne interpretato dall\u2019attore Eric Lawson"}
{"id": "6126550", "revid": "767487", "url": "https://it.wikipedia.org/wiki?curid=6126550", "title": "Carlo Carcano (politico)", "text": "Biografia.\nNel 1859, nel ruolo di podest\u00e0 della citt\u00e0, accolse Giuseppe Garibaldi consegnandogli le chiavi della citt\u00e0."}
{"id": "6126555", "revid": "659223", "url": "https://it.wikipedia.org/wiki?curid=6126555", "title": "Letterio Paladino", "text": ""}
{"id": "6126556", "revid": "287204", "url": "https://it.wikipedia.org/wiki?curid=6126556", "title": "Carlo Carcano (disambigua)", "text": ""}
{"id": "6126562", "revid": "287204", "url": "https://it.wikipedia.org/wiki?curid=6126562", "title": "Marque (fiume)", "text": "La Marque \u00e8 un fiume francese che attraversa il dipartimento del Nord negli Hauts-de-France.\nGeografia.\nNasce nel territorio comunale di Mons-en-P\u00e9v\u00e8le e, dopo un percorso da sud-ovest verso nord di poco pi\u00f9 di 31\u00a0Km, effettuato in gran parte nell'antica regione del P\u00e9v\u00e8le, sfocia nella De\u00fble a Marquette-lez-Lille.\nLa parte terminale (6\u00a0km) del corso d'acqua \u00e8 canalizzata e fa parte del collegamento De\u00fble-Schelda, un vecchio collegamento franco-belga che \u00e8 stato chiuso al traffico commerciale nel 1986, riammodernato e riaperto nel 2008.\nComuni attraversati.\nNel solo dipartimento del Nord la Marque attraversa 26 comuni e cinque cantoni (da monte verso valle):\nPont-\u00e0-Marcq, Cysoing, Lannoy, Villeneuve-d'Ascq-Nord e lo sfocio nel Roubaix-Ovest.\nToponimi.\nLa Marque ha dato il suo idronimo ai comuni seguenti: Pont-\u00e0-Marcq, Forest-sur-Marque, Marcq-en-Bar\u0153ul, Marquette-lez-Lille, mentre non possono essere considerati come provenienti dal nome del fiume i toponimi dei comuni di Marquette-en-Ostrevant e di Marcq-en-Ostrevent.\nAffluenti.\nGli affluenti della Marque sono numerosi, ma si tratta di corsi d'acqua di dimensioni piuttosto limitate.\nPiene.\nPer aiutare gli abitanti rivieraschi a premunirsi contro gli effetti delle periodiche piene, il fiume \u00e8 oggetto di un Atlante delle zone inondabili telescaricabile e d'una mappa interattiva.\nStoria.\nL'origine del termine \"Marque\" proverrebbe dall'antico tedesco \"marko\", che significa \"paludoso\". Il fiume disegna attorno alla citt\u00e0 di Lilla una mezzaluna: grazie a questa forma originale esso gioc\u00f2 nella storia un ruolo di ostacolo, di protezione e di frontiera naturale tra il M\u00e9lantois, il Ferrain e la P\u00e9v\u00e8le all'interno dell'antica castellania di Lilla, situata nella Fiandra romanza. Nell'838 fu eretta in prossimit\u00e0 del fiume l'abbazia di Sainte-Calixte de Cysoing, verso Louvil, poi, nel 1236, fu costruita, allo sfocio del fiume nella De\u00fble, l'abbazia di Notre-Dame de Marquette.\nQuesto piccolo corso d'acqua ha conosciuto poi importanti piene che inondarono i campi all'intorno. In seguito \u00e8 stato utilizzato come scarico idrico di numerose industrie.\nNegli anni 1990 \u00e8 stato attuato un piano di risanamento al fine di eliminarne l'inquinamento."}
{"id": "6126579", "revid": "155634", "url": "https://it.wikipedia.org/wiki?curid=6126579", "title": "Eastern Suburbs Association Football Club", "text": "L'Eastern Suburbs Association Football Club \u00e8 una societ\u00e0 calcistica neozelandese con sede a Kohimarama, un sobborgo di Auckland. Milita nel New Zealand Football Championship, massimo livello del campionato neozelandese.\nStoria.\nL'Eastern Suburbs Association Football Club \u00e8 stato fondato nel 1934 come risultato della fusione tra Tamaki United e Glen Innes, nati rispettivamente nel 1924 e nel 1930."}
{"id": "6126585", "revid": "964734", "url": "https://it.wikipedia.org/wiki?curid=6126585", "title": "Iroscima", "text": ""}
{"id": "6126586", "revid": "767487", "url": "https://it.wikipedia.org/wiki?curid=6126586", "title": "Tommy Gibbs criminale per giustizia", "text": "Tommy Gibbs criminale per giustizia (\"Hell Up in Harlem\") \u00e8 un film di genere blaxploitation del 1973 scritto e diretto da Larry Cohen. \u00c8 il seguito del film \"Black Caesar - Il Padrino nero\".\nTrama.\nSopravvissuto al tentativo di omicidio alla fine di \"Black Caesar - Il Padrino nero\", Tommy Gibbs affronta il corrotto procuratore distrettuale di New York DiAngelo, che aveva cercato di incarcerare Gibbs e suo padre, Papa Gibbs, per monopolizzare il traffico illecito di droga. Gibbs decide di eliminare lo spaccio di droga dalle strade di Harlem, pur continuando a portare avanti le sue altre imprese illecite. Gibbs si innamora di sorella Jennifer, una donna che lavora con il reverendo Rufus, un ex protettore che ha trovato la vocazione religiosa.\nGibbs e suo padre litigano dopo che a Gibbs viene detto dal suo scagnozzo Zach, che suo padre ha ordinato la morte dell'ex moglie di Gibbs, Helen. Gibbs e Jennifer si trasferiscono a Los Angeles, lasciando a Papa Gibbs la responsabilit\u00e0 del territorio di Harlem. In seguito viene rivelato che lo stesso Zach ha ucciso Helen come parte di un piano per impadronirsi del territorio, con l'assistenza di DiAngelo. Gibbs sconfigge i sicari inviati ad ucciderlo, mentre Papa muore per un attacco di cuore mentre combatte contro Zach.\nSapendo che DiAngelo far\u00e0 sorvegliare gli aeroporti e le strade di New York, Gibbs vola a Filadelfia, quindi entra a New York a piedi per condurre una guerra personale contro Zach e DiAngelo.\nColonna sonora.\nLa colonna sonora del film avrebbe dovuto essere affidata al musicista statunitense James Brown che si era occupato di quella del precedente \"Black Caesar - Il Padrino nero\", ed era stato anche appositamente composto l'album \"The Payback\", ma esso venne rifiutato dai produttori della pellicola in quanto giudicato \"la solita roba alla James Brown\" (una storia ampiamente riportata, anche da Brown stesso, che afferma come il regista Larry Cohen avesse rifiutato la musica perch\u00e9 \"non abbastanza funky\", \u00e8 stata smentita da Cohen). In sostituzione, le musiche furono affidate a Fonce Mizell e Freddie Perren, ed interpretate da Edwin Starr. L'album della colonna sonora venne pubblicato nel gennaio 1974 su etichetta Motown Records."}
{"id": "6126589", "revid": "124123", "url": "https://it.wikipedia.org/wiki?curid=6126589", "title": "Giovanni Battista Rossi (carmelitano)", "text": "Biografia.\nAppartenente a un ramo decaduto della famiglia dei conti Rossi di San Secondo, perse il padre all'et\u00e0 di sette anni e fu affidato alla protezione di un suo zio che era carmelitano.\nAbbracci\u00f2 la vita religiosa nel convento ed emise la sua professione attorno al 1522. Studi\u00f2 a Siena e Padova e nel 1542 fu chiamato a Napoli come reggente dello Studio generale.\nFu eletto procuratore generale dell'ordine nel 1546 e, alla morte di Niccol\u00f2 Audet, gli succedette alla guida dell'ordine prima come vicario generale (1562) e poi come priore generale (1564).\nRossi continu\u00f2 l'opera di riforma avviata dal suo predecessore. Il suo principale impegno fu quello di mantenere l'unit\u00e0 dell'ordine e di frenare le spinte autonomiste delle congregazioni di osservanti (mantovana, albiense). Nel 1565 papa Pio V lo nomin\u00f2 commissario apostolico di tutto l'ordine, con il fine di applicare ai carmelitani i decreti di riforma del Concilio di Trento.\nVisit\u00f2 la Spagna e incontro Teresa di Ges\u00f9, di cui incoraggi\u00f2 il progetto di riforma. Il rapido moltiplicarsi di conventi degli scalzi cre\u00f2 attriti tra questi e il resto dell'ordine, tanto che nel 1580 si giunse alla divisione dell'ordine in due rami indipendenti."}
{"id": "6126590", "revid": "124782757", "url": "https://it.wikipedia.org/wiki?curid=6126590", "title": "Assedio di Jadotville", "text": "L'assedio di Jadotville (anche battaglia di Jadotville), fu un conflitto armato avvenuto presso la citt\u00e0 congolese di Jadotville, (attuale Likasi), nel settembre del 1961, fra un reparto dell'esercito irlandese operante sotto il controllo ONU e reparti secessionisti katanghesi supportati da mercenari europei francesi e belgi. Lo scontro ebbe inizio il 13 settembre e, dopo cinque giorni di combattimenti, le truppe irlandesi, rimaste senza munizioni ed a corto di viveri ed acqua, si arresero agli assalitori la sera del 17 settembre. Gli irlandesi rimasero circa un mese prigionieri dell'esercito katanghese e vennero rilasciati il 25 ottobre.\nIl contesto storico in Congo.\nIl 30 giugno del 1960 la colonia del Congo belga ottenne l'indipendenza dal Belgio diventando la Repubblica Democratica del Congo. Negli anni successivi l'area fu teatro di una serie di disordini alimentati dalle spinte indipendentiste di varie fazioni politiche ed etniche, noti come crisi del Congo, il cui apice fu rappresentato dalla secessione del Katanga proclamata nel luglio 1960 dal leader katanghese Moise Tshombe. Questa secessione era vista di buon occhio da alcune potenze europee che temevano che le miniere del Katanga di uranio e rame potessero cadere sotto il controllo dell'Unione Sovietica, che era intervenuta a favore del leader del Movimento Nazionale Congolese (MNC) Patrice Lumumba. Un ruolo nella vicenda lo ebbe anche la multinazionale Union Mini\u00e8re du Haut Katanga, che temeva di perdere i suoi diritti di estrazione mineraria nella regione. Pertanto a partire dall'inizio del 1961 il Katanga venne equipaggiato con uomini, rifornimenti e aerei da Francia, Belgio, Sudafrica e Rhodesia del Sud. Inoltre Tshombe , grazie ai finanziamenti ottenuti direttamente dalla Union Mini\u00e8re, (1,25 miliardi di Franchi belgi) pot\u00e9 garantirsi l'assunzione di alcune centinaia di mercenari europei.\nIl 21 febbraio del 1961, dopo l'indignazione suscitata in tutto il mondo all'uccisione di Lumumba da parte dei katanghesi, le Nazioni Unite approvarono la risoluzione 161 con la quale si chiedeva alle forze ONU di agire con tutte le misure necessarie, compreso l'uso della forza, per arrestare il dilagare della guerra civile congolese e per espellere dal paese tutto il personale militare, paramilitare e mercenario straniero. La risoluzione non modific\u00f2 la situazione e l'azione di Tshombe prosegu\u00ec. Fra marzo ed aprile del 1961 le truppe dell'esercito katanghese, supportate da mercenari europei, si scontrarono in varie occasioni nell'area del Nord-Katanga (Manono, Kabalo) con i soldati dell'ONUC. Questi eventi convinsero i responsabili ONUC che il loro contingente era insufficiente per gestire efficacemente la situazione, ed esso venne quindi rinforzato, raggiungendo a luglio 1961 oltre 19.800 uomini.\nNel giugno del 1961 giunse in Congo il nuovo rappresentante delle Nazioni Unite, il diplomatico irlandese Conor Cruise O'Brien.\nIl 29 agosto, in risposta ad una esplicita richiesta del presidente Kasavubu, l'ONUC lanci\u00f2 l'operazione Rum Punch. Le truppe delle Nazioni Unite, al tempo al comando del generale irlandese Sean MacEoin, occuparono senza spargimento di sangue le aree chiave del Katanga, arrestando circa 500 ufficiali fra belgi e altri mercenari operanti nelle forze armate katanghesi. Qualche giorno dopo gli ufficiali vennero rilasciati a patto che lasciassero il territorio del Congo. Questi accettarono, ma un certo numero di essi rientrarono in Katanga passando per la Rhodesia.\nNei giorni successivi all'operazione Rum Punch vi fu una intensa attivit\u00e0 diplomatica portata avanti principalmente da Conor Cruise allo scopo di convincere Tshombe a consegnare tutti i mercenari operanti nella gendarmeria katanghese e andare a Leopoldville a negoziare con il governo centrale. Al rifiuto di Tshombe ad un ultimatum imposto, ed avendo notizie che le truppe katanghesi stavano preparando degli attacchi alle posizioni e al personale dello ONUC, il 12 settembre venne deciso il lancio dell'operazione Morthor per il successivo giorno 13.\nMentre si svolgevano i fatti sopra descritti, un contingente di soldati irlandesi, la Compagnia A, composta da circa 150 uomini, facente parte del 35\u00ba Battaglione di fanteria irlandese, venne dislocato presso la citt\u00e0 mineraria di Jadotville, a circa 120\u00a0km a nord-ovest di Elisabethville. Il 35\u00ba Battaglione si trovava in Congo solo dal 25 giugno 1961, ed era stato dislocato a Elisabethville. La compagnia A era formata da volontari provenienti dalle guarnigioni di Athlone, Mullingar, Galway e Finner Camp nel Donegal, ed era comandata dal comandante Pat Quinlan.\nLe ragioni dell'invio della Compagnia A a Jadotville non sono del tutto chiare, e non esiste un ordine scritto per questo trasferimento. Sembra che all'origine vi sia stata una pressante richiesta del governo belga, apparentemente per proteggere la popolazione bianca della citt\u00e0 da possibili insurrezioni dei katanghesi. In realt\u00e0, come emerger\u00e0 chiaramente in seguito, i belgi che risiedevano nella regione non volevano le truppe delle Nazioni Unite, e non temevano per la propria vita, inoltre essi avevano osteggiato l'intero operato delle Nazioni Unite opponendosi all'applicazione dei suoi ideali. \u00c8 molto probabile quindi che la richiesta di protezione sia stato uno stratagemma per attirare l'unit\u00e0 in una posizione esposta. Inoltre la decisione del comando ONUC di dislocare a Jadotville la Compagnia A riserva un altro punto interrogativo. Infatti, poco prima della arrivo della Compagnia A a Jadotville, erano stati richiamati dallo stesso posto due reparti, la compagnia B del 35\u00ba Battaglione irlandese, ed una compagnia di svedesi, entrambe meglio equipaggiate e con armamento pi\u00f9 pesante della Compagnia A.\nLo svolgimento.\nLa Compagnia A arriv\u00f2 a Jadotville il 3 settembre 1961 e prese posizione nell'avamposto ONU situato alla periferia della citt\u00e0 lungo la strada che conduce a Elisabethville. Il comandante Quinlan si rese subito conto che la posizione era troppo aperta e quindi difficile da difendere. Pertanto egli ordin\u00f2 ai suoi uomini di scavare delle trincee tutto intorno all'avamposto. Come qualcuno osserver\u00e0 successivamente, la sua fu una decisione molto saggia a cui \u00e8 probabilmente legata la sopravvivenza di molti dei suoi uomini.\nNei giorni successivi, Quinlan ebbe modo di verificare l'ostilit\u00e0 della popolazione bianca di Jadotville e di raccogliere una serie di segnali che facevano presagire un attacco imminente da parte dei katanghesi e dei numerosi mercenari loro alleati presenti nell'area. Il 9 settembre egli decise di inviare il capitano William Donnelly al quartier generale di Elisabethville per esporre la situazione e richiedere rinforzi. Purtroppo la cosa non diede i risultati sperati e Donnelly, dopo essere stato costretto ad aspettare alcune ore che Connor Cruise O'Brien finisse la cena, venne rassicurato che tutta la situazione fosse sotto controllo e rinviato a Jadotville con un plotone di scorta. Sulla strada del ritorno Donnelly scopr\u00ec che le milizie katanghesi avevano istituito un posto di blocco sul fiume Lufira. A lui fu consentito di passare, ma il plotone dovette tornare indietro. La compagnia A era quindi completamente circondata ed isolata.\nMercoledi 13 settembre, alle ore 7:30 circa, poche ore dopo il lancio dell\"'Operazione Morthor\", mentre la maggioranza dei soldati irlandesi assisteva alla Messa, una trentina fra soldati della gendarmeria katanghese e miliziani europei a bordo di alcune jeeps e a piedi si lanciarono contro la postazione irlandese aprendo il fuoco. Gli irlandesi risposero al fuoco e dopo una decina di minuti di combattimenti, i gendarmi, forse anche sorpresi dalle truppe nascoste in trincea e dalla resistenza opposta del nemico, si ritirarono lasciando sul campo pesanti perdite. Per qualche ora non vi furono combattimenti e gli irlandesi ne approfittarono per consolidare le loro posizioni. Quinlan, immaginando che la situazione potesse protrarsi per parecchio tempo, diede ordine di fare scorta di acqua utilizzando ogni contenitore disponibile. Anche questa si sarebbe rivelata una decisione importante, in quanto nel corso della giornata gli assedianti avrebbero chiuso le condutture di acqua che alimentavano l'avamposto. Alle 11:30 i katanghesi, ricevuti rinforzi, ripresero l'attacco dopo un intenso bombardamento con i mortai. Gli irlandesi risposero al fuoco distruggendo le postazioni dei mortai e respingendo diversi attacchi. A met\u00e0 giornata gli attaccanti presero possesso di una casa posta a circa 300 metri dalle postazioni avanzate irlandesi e da qui presero a bombardare con i mortai, ma gli irlandesi riuscirono a distruggere anche questa postazione, arrecando pesanti perdite al nemico. In serata fu stabilito un \"cessate il fuoco\" per consentire ai katanghesi di intervenire con autoambulanze per recuperare i propri morti e feriti. Appena recuperati i corpi, ripresero proditoriamente a sparare contro gli irlandesi. Quando gli scontri cessarono, il comandante irlandese chiam\u00f2 al telefono il \"Burgomaster\", cio\u00e8 la massima autorit\u00e0 della comunit\u00e0 che erano stati chiamati a difendere, chiedendogli di adoperarsi per porre fine ai combattimenti, in quanto loro non avessero intenzioni ostili. Il borgomastro rispose ad uno stupefatto Quinlan che si dovevano arrendere e in caso contrario sarebbero stati attaccati e uccisi. Questa per Quinlan fu la conferma, se mai ce ne fosse stato bisogno, che erano stati attirati in una trappola. \n2\u00ba giorno - 14 settembre.\nIl 14 alle ore 13:00 gli irlandesi furono attaccati da un aereo Fouga CM-170 Magister dell'aviazione katanghese, che si ripresent\u00f2 alle 15:00 ed alle 17:00 distruggendo tutti i veicoli da trasporto a disposizione della Compagnia A e ferendo due soldati. Dopo il primo attacco gli irlandesi presero di mira il jet con le mitragliatrici in dotazione, costringendolo ad attaccare da una quota pi\u00f9 elevata e quindi con minore precisione. Nel pomeriggio gli irlandesi catturarono due mercenari bianchi. Questi, interrogati, dichiararono di venire dalla residenza di Tshombe dove avrebbero sentito che una compagnia irlandese era stata appena presa in ostaggio dai katanghesi. Anche questo episodio dava credito alla teoria che le truppe delle Nazioni Unite fossero state attirate in una trappola con un piano programmato.\nDurante il giorno vi furono anche altri attacchi da terra che comportarono il ferimento di altri due soldati irlandesi, ma tutti gli attacchi vennero respinti.\n3\u00ba giorno - 15 settembre.\nIl comandante venne informato via radio che il ponte sul fiume Lufira era stato conquistato dai katanghesi e che erano stati notati numerosi convogli transitare sul ponte. In questo giorno non vi furono attacchi da terra, ma la situazione igienico-sanitaria cominci\u00f2 a farsi pesante. Gli uomini nelle trincee poterono mangiare qualcosa solo in tarda serata e durante il giorno poterono solo bere acqua, che peraltro cominciava ad imputridirsi, con grave pericolo per la salute.\n4\u00ba giorno - 16 settembre.\nIl sabato mattina arriv\u00f2 un elicottero ONU con rifornimenti di acqua bastevoli per circa 20 persone. Purtroppo, dopo averla scaricata gli irlandesi si accorsero che i recipienti utilizzati per trasportarla erano stati in precedenza impiegati per contenere gasolio, e l'acqua risult\u00f2 quindi inutilizzabile. Quando l'elicottero stava per ripartire, arriv\u00f2 il Fouga per intercettarlo. Grazie al fuoco dei soldati irlandesi l'elicottero non fu colpito ma, approfittando della situazione, i nemici a terra si avvicinarono notevolmente alle posizioni irlandesi. Quando l\u2019elicottero se ne and\u00f2 gli irlandesi tornarono a fronteggiare i nemici a terra con un intenso fuoco di sbarramento che provoc\u00f2 molti morti e feriti tra gli attaccanti. La battaglia si protrasse per circa 4 ore. Al 14:00 il borgomastro chiam\u00f2 Quinlan per chiedere un \"cessate il fuoco\" per poter inviare delle ambulanze, ma Quinlan rifiut\u00f2 perch\u00e9 temeva che la richiesta potesse nascondere un'imboscata. \nUn'ora dopo la richiesta venne riformulata in termini diversi e pertanto si concord\u00f2 per le 16:00 un incontro nella terra di nessuno per discuterne in dettaglio. L'obiettivo di Quinlan era quello di cercare di guadagnare tempo, nella speranza che la colonna dei rinforzi li potesse raggiungere. Non sapevano che la colonna era stata fermata ed i soccorsi non sarebbero mai arrivati. I termini furono quindi formalizzati e Quinlan inform\u00f2 i suoi superiori della cosa. Quella notte pertanto trascorse in modo relativamente tranquillo.\n5\u00ba giorno - 17 settembre.\nLa mattina di domenica 17 settembre gli irlandesi notarono un notevole rafforzamento delle truppe nemiche che li circondavano, valutate in 2-3.000 uomini. Tuttavia il giorno precedente avevano concordato che i katanghesi si sarebbero ritirati ed avrebbero ripristinato la fornitura di acqua. Durante la mattinata i katanghesi inviarono un loro ufficiale da Quinlan che lo inform\u00f2 che se voleva che fosse ripristinata l'acqua avrebbe dovuto depositare tutte le loro armi in un edificio e spostarsi in un edificio diverso. Quinlan rifiut\u00f2 di aderire alla richiesta ma continu\u00f2 a negoziare, sempre nella speranza dell'arrivo dei rinforzi. Quinlan inform\u00f2 quindi il suo comando della situazione e gli fu suggerito di provare ad intimidire i katanghesi dicendo che l'ONU avrebbe fatto intervenire gli aerei contro di loro. In realt\u00e0 al comando sapevano perfettamente di non avere alcun aereo da combattimento a disposizione. Con il passare delle ore la situazione si andava facendo sempre pi\u00f9 pesante: gli irlandesi erano a corto di cibo e la poca acqua rimasta era diventata imbevibile. Quinlan contatt\u00f2 quindi il comando di battaglione per avere aggiornamenti sull'arrivo dei rinforzi, ma seppe che questi erano stati costretti a tornare alla base. Egli indisse quindi un incontro con i suoi uomini pi\u00f9 anziani. Essi si resero conto che non potevano contare sui rinforzi per almeno altri due-tre giorni, ma che senza acqua non avrebbero potuto resistere neanche senza combattere. D'altra parte, se fossero stati attaccati, visto oramai il gran numero di nemici, sarebbero stati massacrati. Decisero quindi che continuare il combattimento in quelle condizioni sarebbe stato inutile e che se veniva loro chiesta la resa, ed avessero ottenuto sufficienti garanzie di rispetto degli accordi presi, avrebbero accettato, altrimenti avrebbero combattuto fino alla fine. Alle 17:00 Quinlan ed i suoi ufficiali parteciparono ad un incontro con le loro controparti katanghesi. Questi resero omaggio agli irlandesi per aver fatto il loro dovere di soldati e poi chiesero la loro la resa. Quinlan inizialmente rifiut\u00f2 ma i katanghesi dissero che non c'era alternativa, che la loro sicurezza sarebbe stata garantita e che i soldati irlandesi potevano mantenere le armi, ma depositarle in albergo. Il comandante irlandese decise che in questa fase non avevano altra scelta che accettare le condizioni offerte e che ogni ulteriore azione avrebbe comportato la distruzione completa della sua compagnia.\nL'epilogo.\nDopo la resa gli irlandesi vennero trasferiti per circa tre settimane nell'Hotel d'Eli Europe a Jadotville sotto il controllo dei paracadutisti. In questa fase assistettero al recupero da parte dei katanghesi dei loro morti, stimati in circa 2-300, e vennero da questi minacciati di terribili atrocit\u00e0 e di essere mangiati, ma sostanzialmente vennero trattati bene. Il 23 settembre giunsero altri prigionieri catturati ad Elizabethville che rimasero sorpresi nel trovarli vivi, in quanto si erano diffuse voci che la gran parte di loro fossero stati uccisi. L'11 ottobre vennero portati a Kolwezi dove vennero presi in carico dalla gendarmeria. In questa occasione vi furono anche percosse e minacce di morte. Il 16 ottobre venne detto loro che sarebbero stati rilasciati a Elizabethville in uno scambio di prigionieri. Il giorno stesso furono caricati su camion e portati a Jadotville, quindi il giorno successivo ad Elizabethville dove furono invitati da Mahmoud Khiary, responsabile delle Operazioni Civili delle Nazioni Unite in Congo e da alcuni giornalisti irlandesi, ma quel giorno lo scambio non avvenne e furono riportati a Kolwezi. Finalmente il 25 ottobre, dopo quasi cinque settimane di prigionia, tutti i prigionieri vennero nuovamente spostati a Elizabethville e rilasciati. Nel mese di dicembre 1961 il 35\u00ba Battaglione fu sostituito dal 36\u00ba Battaglione giunto dall'Irlanda e pertanto essi fecero ritorno in patria.\nAnalisi storica.\nPer pi\u00f9 di quarant'anni, gli uomini coinvolti nella battaglia di Jadotville sono stati criticati per le loro azioni e sono stati etichettati come codardi. Il comandante Quinlan fu accusato di aver tradito i suoi uomini. La loro storia \u00e8 stata dimenticata, mentre altre azioni di soldati irlandesi avvenute prima e successivamente sono state ricordate. In realt\u00e0, fino a poco tempo fa, molti membri delle stesse forze armate irlandesi non sapevano nulla degli eventi accaduti a Jadotville. Sembrerebbe che agli alti livelli si sia deciso di dimenticare tutta la vicenda, in quanto gli eventi furono sbrigativamente classificati come vigliaccheria, anche se nessuna commissione d'inchiesta era mai stata convocata per accertare con esattezza gli eventi. Anche il comandante Quinlan venne trattato piuttosto male non ottenendo nessun riconoscimento. Fin\u00ec la sua carriera come tenente colonnello e mor\u00ec nel 1997 senza aver avuto la soddisfazione di veder riconoscere i propri meriti, primo fra tutti quello di aver riportato a casa tutti i suoi uomini senza nessuna perdita e con soli 5 feriti.\nNei primi anni 2000, grazie alle azioni promosse da alcuni veterani, ed agli articoli di alcuni giornalisti e scrittori, quali Declan Power e Michael Whelan, il Ministero della Difesa irlandese riesamin\u00f2 completamente gli eventi di Jadotville, riabilit\u00f2 il comandante Quinlan e la sua compagnia. Nel novembre 2005 l'allora ministro della difesa Willie O'Dea rese onore ai combattenti di Jadotville con una cerimonia tenutasi nella caserma di Athlone Custume Barrack in cui venne inaugurato un monumento commemorativo recante due placche indicanti gli eventi accaduti e i nomi di tutti i soldati che combatterono a Jadotville."}
{"id": "6126591", "revid": "964734", "url": "https://it.wikipedia.org/wiki?curid=6126591", "title": "Nagasachi", "text": ""}
{"id": "6126593", "revid": "599013", "url": "https://it.wikipedia.org/wiki?curid=6126593", "title": "Nicola Cascella", "text": "Biografia.\nDopo essere cresciuto, sportivamente parlando, nell'Atletica Barletta, passa nel 2001 all'Amatori Atletica Acquaviva e nel 2004 nell'Aeronautica Militare, rimanendo sino al 2011 anno del suo ritiro dall'attivit\u00e0 agonistica.\nNel 2002 si laurea campione italiano allievi nei 400 m ostacoli a Torino e nel 2004 partecipa ai Mondiali juniores di Grosseto venendo squalificato in semifinale per passaggio irregolare dell'ostacolo. L'anno successivo, 2005, \u00e8 finalista agli Europei under 23 di Erfurt, terminando in sesta posizione.\nIl 2007 lo vede concludere ai piedi del podio, due volte quarto, sia ai campionati nazionali universitari (400 m) che agli assoluti di Padova (400 m ostacoli). Agli Europei under 23 di Debrecen in Ungheria si ritira in batteria, mentre alle Universiadi di Bangkok viene eliminato subito in batteria sia sui 400 m ostacoli che con la staffetta 4\u00d7400 m.\nNel biennio 2008-2009 conquista due titoli italiani assoluti nei 400 m ostacoli, vincendo sia a Cagliari che a Milano, entrambe le volte con ampio margine. Esordisce in Nazionale assoluta nel 2008 in occasione della Coppa Europa ad Annecy, col sesto posto finale.\nNel 2009 prende parte agli Europei a squadre di Leiria, concludendo in nona posizione, e ai Giochi del Mediterraneo di Pescara, terminando al quinto posto.\nNegli anni a seguire ha subito un grave infortunio al tendine e successivamente ha dovuto lottare contro una grave malattia."}
{"id": "6126599", "revid": "125985767", "url": "https://it.wikipedia.org/wiki?curid=6126599", "title": "Portafoglio (contenitore)", "text": "Il portafoglio (o portafogli) \u00e8 una custodia generalmente richiudibile a libro e dotata di varie tasche, destinata a contenere denaro e documenti di vario genere. Assieme ad articoli come borse e cinture i portafogli sono considerati parte degli \"accessori moda\".\nStoria.\nOrigini.\nUn ritrovamento antico che descrive il primo rudimentale concetto di portafoglio \u00e8 stato trovato accanto alla Mummia del Similaun ed \u00e8 risalente al 3.300 a.C. circa. Era una primitiva sacca usata come contenitore di cibo che permetteva la caccia a mani libere. \u00a0\nAntica Grecia.\nIl classicista A.Y. Campbell ha deciso di rispondere alla domanda: \"\"Cosa... nella letteratura antica, sono gli usi di un portafoglio\"?\" Dedusse, da studioso teocriteo, che \"\"il portafoglio era la dispensa portatile del pover'uomo; o, povert\u00e0 a parte, era una cosa che si riforniva di provviste\".\nRinascimento.\nNel raccontare la vita del mercante elisabettiano John Frampton, Lawrence C. Wroth descrive il mercante come \"un giovane inglese di venticinque anni, vestito decentemente, (...) che indossa una spada e porta fissato alla cintura qualcosa che chiamava 'bowgett' (o budget), cio\u00e8 una borsa o portafoglio di pelle in cui portava i suoi contanti, il suo libro dei conti e piccoli oggetti di necessit\u00e0 quotidiana\"\".\n19\u00b0 secolo.\nOltre al denaro o alla valuta, un portafoglio veniva utilizzato anche per trasportare carne secca, viveri, \"tesori\" e \"cose \u200b\u200bda non esporre\". I portafogli originariamente erano usati dai primi industriali americani. Nell'America del 19\u00b0 secolo era considerato \"semi-civile\" portare il portafoglio alla cintura. A quel tempo, portare merci o un portafoglio in tasca era considerato incivile e raro. \nIn Spagna, un portafoglio era una custodia per i parafernalia: \"\"Ogni uomo avrebbe portato un piccolo fascio di carta bianca oltre a un piccolo portafoglio di pelle che conteneva una selce e acciaio insieme a una piccola quantit\u00e0 di cosiddetta yesca, essendo un fibra vegetale essiccata che si accende istantaneamente\".\"\nEra contemporanea.\nAlcuni portafogli, in particolare in Europa dove prevalgono monete di valore maggiore, contengono uno scomparto portamonete. Alcuni portafogli hanno fermagli o cinturini integrati per tenerli chiusi. Poich\u00e9 le banconote europee, come l'Euro, sono in genere pi\u00f9 grandi delle banconote americane, non si adattano ad alcuni portafogli americani pi\u00f9 piccoli. I portafogli sono solitamente progettati per contenere banconote, carte di credito e stare in una tasca o in una borsetta. I piccoli astucci per il fissaggio di banconote che non hanno spazio per carte di credito o carte d'identit\u00e0 possono essere classificati come \"fermasoldi\": ci\u00f2 pu\u00f2 essere utilizzato anche per descrivere piccoli astucci progettati per contenere solo le carte ISO/IEC 7810. I portafogli pi\u00f9 comuni sono:\nMateriali.\nTra i materiali utilizzati per la produzione di portafogli uno dei pi\u00f9 diffusi \u00e8 la pelle conciata e modellata poi a pressione su stampi caldi. Possono comunque anche essere realizzati in vari altri materiali, spesso di origine sintetica.\nUtilizzo.\nOltre che per contenere banconote il portafoglio viene in genere utilizzato anche per custodire carte di credito, biglietti da visita, libretti di assegni, documenti di identit\u00e0 ed ha spesso scomparti appositamente creati per alcune di queste categorie di oggetti. I modelli da uomo vengono di solito portati in una tasca della giacca oppure in quella posteriore dei pantaloni, mentre i modelli femminili sono spesso custoditi dalle proprietarie nella borsetta.\nModa.\nLa maggior parte dei principali designer offre collezioni di portafogli stagionali e perenni in pelle nera e marrone. I principali rivenditori vendono anche un'ampia selezione di portafogli da uomo, inclusi portafogli di marca e di nome. I portafogli di marca possono includere loghi o altri simboli per identificare il marchio del produttore.\nUso metaforico.\nIl termine portafoglio \u00e8 anche usato sineddoticamente per riferirsi al budget personale complessivo di un individuo. Una delle definizioni di \"sineddoche\", di Sasse, utilizza un riferimento di portafoglio come esempio del significato del termine (\"\"un discorso abbreviato in cui viene menzionato il vaso che lo contiene al posto del suo contenut\"o\"). \u00a0Un portafoglio \u00e8 usato anche come esempio in una definizione del relativo espediente retorico della metonimia (\"\"usare un oggetto fisico vagamente suggestivo per incarnare un'idea pi\u00f9 generale\"): \"Se non possiamo colpire al cuore i trasgressori, colpiamoli nel portafoglio\"\". "}
{"id": "6126601", "revid": "715366", "url": "https://it.wikipedia.org/wiki?curid=6126601", "title": "Apollo e Dafne (cantata)", "text": "Apollo e Dafne (HWV 122) \u00e8 una cantata profana composta da Georg Friedrich H\u00e4ndel tra il 1709 e il 1710. H\u00e4ndel inizi\u00f2 il lavoro a Venezia nel 1709, e lo complet\u00f2 ad Hannover, dopo il suo arrivo nel 1710 per assumere l'incarico di maestro di cappella presso l'Elettore di Sassonia, il futuro re Giorgio I di Gran Bretagna. Il lavoro \u00e8 una delle pi\u00f9 ambiziose cantate di H\u00e4ndel, ed \u00e8 indicativo della brillante carriera operistica che sarebbe seguita nei successivi 30 anni della sua vita.\nL'ouverture originale della composizione non \u00e8 sopravvissuta, per questo talvolta viene eseguita come introduzione un'altra opera per orchestra del compositore. La strumentazione della cantata \u00e8 brillante, poich\u00e9 H\u00e4ndel aggiunge un flauto, una coppia di oboi ed un fagotto ai canonici archi.\nL'esecuzione dell'opera dura normalmente circa 40 minuti.\nTrama.\nApollo, dopo aver liberato la Grecia dalla tirannia uccidendo il minaccioso drago Pitone, \u00e8 inorgoglito e superbo. Si vanta che persino Cupido, nel tiro con l'arco, non pu\u00f2 far nulla in confronto alla sua abilit\u00e0; tuttavia la sua arroganza svanisce non appena egli nota la bella ninfa Dafne. Apollo ne \u00e8 immediatamente colpito e mette in campo tutto il suo fascino, nel tentativo di sedurla. Naturalmente diffidente, Dafne rifiuta le sue profferte, affermando che preferirebbe morire, piuttosto che perdere il suo onore. Apollo si fa pi\u00f9 impetuoso nell'insistere e la afferra stringendola a s\u00e9. Quando tutto sembra perduto, Dafne riesce a sfuggire alle mire di Apollo trasformandosi in un albero d'alloro. Preso da un grande dolore, Apollo decide che le sue lacrime daranno da bere al verde albero, i cui rami verranno utilizzati per incoronare gli eroi pi\u00f9 grandi."}
{"id": "6126610", "revid": "1345932", "url": "https://it.wikipedia.org/wiki?curid=6126610", "title": "Dizionario Geografico Composito dell'Antartide", "text": "Il Dizionario Geografico Composito dell'Antartide (\"CGA\" dall'inglese \"Composite Gazetteer of Antarctica\") del Comitato Scientifico per la Ricerca in Antartide (SCAR) \u00e8 l'autorevole dizionario geografico internazionale contenente tutti i toponimi dell'Antartide pubblicati nei vari dizionari geografici nazionali, assieme a informazioni relative a tali toponimi e alle loro caratteristiche geografiche pi\u00f9 rilevanti. Il dizionario include anche alcune parti del dizionario geografico della Carta batimetrica generale degli oceani (GEBCO) (rilasciato sotto gli auspici della Organizzazione idrografica internazionale) per quanto riguarda le caratteristiche geografiche sottomarine situate a sud del 60\u00ba parallelo sud.\nA novembre 2015, il totale dei nomi geografici contenuti nel CGA ammontava a per luoghi, circa 500 dei quali indicati con due o pi\u00f9 diversi toponimi.\nLe fonti dei contributi a questo totale sono:\nAutorit\u00e0 nazionali per i nomi geografici antartici.\nPaese / Autorit\u00e0 nazionale:&lt;br&gt;\nArgentina: Instituto Geogr\u00e1fico Militar Secci\u00f3n Toponimia del Servicio de Hidrograf\u00eda Naval de la Armada Argentina and Instituto Ant\u00e1rtico Argentino&lt;br&gt;\nAustralia: Comitato australiano per i toponimi e le medaglie antartici&lt;br&gt;\nBulgaria: Commissione bulgara per i toponimi antartici&lt;br&gt;\nCanada: Geographical Names Board of Canada&lt;br&gt;\nCile: Instituto Hidrogr\u00e1f\u00edco y Oceanogr\u00e1fico de la Armada de Chile (SHOA) and Instituto Geogr\u00e1fico Militar (IGM)&lt;br&gt;\nCina: Chinese Place-names Committee&lt;br&gt;\nFrancia: Commissione per i toponimi del Territorio Antartico Francese, Istituto Geografico Nazionale&lt;br&gt;\nGermania: St\u00e4ndiger Ausschu\u00df f\u00fcr Geographische Namen&lt;br&gt;\nItalia: Comitato per i nomi geografici antartici&lt;br&gt;\nGiappone: Comitato giapponese per i toponimi antartici&lt;br&gt;\nNuova Zelanda: Comitato neozelandese per i toponimi antartici&lt;br&gt;\nNorvegia: Comitato norvegese per i toponimi antartici, Norsk Polarinstitutt&lt;br&gt;\nPolonia: Comitato per la ricerca polare dell'Accademia polacca delle scienze&lt;br&gt;\nRegno Unito: Comitato britannico per i toponimi antartici&lt;br&gt;\nRussia: Russian Interministerial Commission on Geographical Names&lt;br&gt;\nStati Uniti d'America: Comitato consultivo dei nomi antartici&lt;br&gt;\nUruguay: Instituto Ant\u00e1rtico Uruguayo&lt;br&gt;\nGEBCO: GEBCO Sub-Committee on Undersea Feature Names"}
{"id": "6126618", "revid": "1543377", "url": "https://it.wikipedia.org/wiki?curid=6126618", "title": "Biolistica", "text": "La biolistica (in inglese \"biological ballistic\" da cui \"biolistic\") \u00e8 un metodo per introdurre DNA estraneo in una cellula, con l'obiettivo di creare organismi transgenici. \u00c8 il metodo di trasferimento diretto pi\u00f9 utilizzato per trasformare cellule vegetali. \nLa biolistica \u00e8 stata inventata da John C Sanford, Ed Wolf e Nelson Allen alla Cornell University, e da Ted Klein della DuPont, tra il 1983 e il 1986. \nLa biolistica consiste nello sparare microproiettili, ricoperti di DNA, all'interno della cellula. Il DNA da inserire viene applicato direttamente sulla superficie di piccole sfere di metalli inerti come oro, iridio o tungsteno. Le sferette cariche di DNA incluse in un proiettile vengono sparate sulle cellule da trasformare.\nApplicazioni.\nLa biolistica \u00e8 usata per lo pi\u00f9 con cellule delle piante. Sebbene ci sia del potenziale anche per l'uso umano e per gli animali.\nPiante.\nL'obiettivo della biolistica \u00e8 spesso il callo di cellule indifferenziate delle piante o di un gruppo di embrioni ancora immaturi cresciuti in gel in una Piastra di Petri.\nAnimali ed esseri umani.\nViene usata anche per i vaccini a DNA\nL'inserimento di plasmidi nei neuroni di topo attraverso la biolistica, in particolare neuroni DRG, viene anche usato come precursore farmacologico per studiare gli effetti di malattie neurogenerative.\nLa biolistica \u00e8 diventato un metodo comune anche per etichettare sottoinsiemi di cellule in un tessuto coltivato"}
{"id": "6126655", "revid": "1687355", "url": "https://it.wikipedia.org/wiki?curid=6126655", "title": "Valentina Ivachnenko", "text": "Carriera.\nGioca per la Russia dal 2014, da quando cio\u00e8 la Crimea \u00e8 stata annessa a questa nazione.\nA livello juniores ha vinto 4 titoli in singolare. Come professionista ha all'attivo una finale in doppio."}
{"id": "6126660", "revid": "729019", "url": "https://it.wikipedia.org/wiki?curid=6126660", "title": "Torrione di Coenzo", "text": "Il Torrione di Coenzo \u00e8 una costruzione militare edificata nel paese omonimo per controllare il passaggio sul vicino torrente Enza in epoca medievale. Si tratta dell'edificio, ancora oggi esistente, pi\u00f9 antico del comune di Sorbolo. Assieme alla torre gemella un tempo presente sulla riva sinistra dell'Enza \u00e8 rappresentata in un'antica carta oggi conservata presso l'Archivio di Stato di Parma. Un sistema difensivo simile costituito da due torri di controllo era presente anche sul vicino torrente Parma nei pressi di Copermio).\nStoria.\nNel 1266 il podest\u00e0 di Parma Alberigo Suardi dispose che a Coenzo venisse edificato un castello. Nel 1284 \u00e8 attestata la presenza di due torri, una su ogni riva dell'Enza collegate da pesanti catene per controllare la navigazione sul corso d'acqua e mantenere la pace nella citt\u00e0 di Parma.\nNel 1317 Giberto III da Correggio, scacciato dalla citt\u00e0 di Parma da una rivolta, prese possesso della torre sulla riva destra dell'Enza. Il 24 maggio dello stesso anno il comune di Parma riconquist\u00f2 la torre occupata. Due giorni dopo Giberto tent\u00f2 una scorreria verso la torre sinistra, i soldati di presidio diedero fuoco all'edificio. Nel 1329 Matteo da Correggio fece abbattere le due torri per impedirne l'utilizzo da parte di Parma. Le torri furono riedificate nel 1334 sempre dalla famiglia Da Correggio.\nNel 1346 Luchino Visconti si impossess\u00f2 del presidio difensivo di Coenzo, due anni dopo le torri e il ponte furono oggetto di lavori di manutenzione."}
{"id": "6126662", "revid": "179521", "url": "https://it.wikipedia.org/wiki?curid=6126662", "title": "Lu Jingjing", "text": ""}
{"id": "6126664", "revid": "287204", "url": "https://it.wikipedia.org/wiki?curid=6126664", "title": "Abbazia di Waegwan", "text": "L'abbazia di San Mauro e San Placido di Waegwan, Corea del Sud, \u00e8 un monastero benedettino della Congregazione di Sant'Ottilia. \u00c8 stata fondata nel 1952 dai monaci coreani che erano sopravvissuti alla dissoluzione dell'abbazia di San Benedetto di Tokwon e dell'abbazia della Santa Croce di Yanji. Il monastero \u00e8 attualmente sede di 131 monaci. L'abate Blasio Park \u00e8 il superiore della comunit\u00e0.\nStoria.\nCon l'ascesa del comunismo in Cina e Corea del Nord, i monasteri della Congregazione dei Missionari Benedettini di Sant'Ottilia di Tokwon e Yanji vennero sciolti. Un certo numero di monaci - tedeschi , coreani e svizzeri - furono internati nei campi di lavoro, alcuni sono stati giustiziati. Ventisei monaci coreani sopravvissuti fuggirono in Corea del Sud. Dopo aver sentito che avevano formato una comunit\u00e0 monastica a Pusan, l'arciabate della congregazione Chrysostomus Schmid ordin\u00f2 a padre Timothy Bitterli, un missionario benedettino svizzero che all'epoca risiedeva nell'abbazia di Newton di trasferirsi in Corea del Sud, al fine di assistere la comunit\u00e0 di monaci coreani.\nBitterli arriv\u00f2 nel 1952 e incontr\u00f2 i monaci coreani a Taegu. Poco dopo, la comunit\u00e0 acquist\u00f2 un immobile a Waegwan, dove un monastero venne completato tre anni dopo. In questo periodo, diversi monaci tedeschi e svizzeri che risiedevano a Tokwon e Yanji, tornarono in Estremo Oriente per continuare il loro apostolato missionario.\nNel 1956, il convento venne elevato a priorato semplice sotto la guida di Bitterli. Il 17 febbraio 1964, il monastero divenne un'abbazia. In quel momento padre Odo Haas \u00e8 stato eletto primo abate della comunit\u00e0. Durante il mandato di Haas, furono istituite delle case dipendenti a Pusan e Taegu. Nel 1971, ad Haas succedette don Placidus Ri, che divenne cos\u00ec il primo asiatico superiore di un monastero benedettino missionario. Sotto l'abate Placidus fu costruita una nuova chiesa abbaziale nel 1975, e le attivit\u00e0 di stampa ed editoria del monastero furono ampliate e modernizzate. Inoltre, l'abate Ri ha supervisionato all'espansione della casa di Seul, che fu ampliata per includere una casa di studio per i chierici, un centro di ritiro e una filiale della casa editrice Waegwan. Nel 1985, i monaci di Waegwan vennero inviati inviati nelle Filippine per aiutare la nascente comunit\u00e0 monastica di Digos.\nDipendenze.\nMolti dei monaci dell'Abbazia di Waegwan sono occupati in una serie di fondazioni monastiche dipendenti. Uno di questi, il monastero di San Giuseppe monastero di Namyangju, \u00e8 stato elevato a priorato semplice nel 1998. Un altro, la comunit\u00e0 \"Newton II\" presso l'abbazia di Newton, \u00e8 riuscita a risollevare la popolazione in calo del monastero originale ed \u00e8 stato elevato a priorato nel 2004.\nPersonale.\nAl 18 maggio 2011, 111 professi solenni monaci (46 dei quali sacerdoti) erano membri della comunit\u00e0 monastica a Waegwan. In questo momento, l'abbazia comprendeva anche 17 monaci temporalmente professi, due novizi, un oblato, e dieci postulanti. L'abate \u00e8 padre Blasio Park Hyun-dong."}
{"id": "6126665", "revid": "120343020", "url": "https://it.wikipedia.org/wiki?curid=6126665", "title": "Wixoss", "text": " \u00e8 un media franchise giapponese coprodotto da Takara Tomy, J.C.Staff e Warner Entertainment Japan. Consiste in tre serie televisive anime, un gioco di carte collezionabili, vari adattamenti manga, una trasposizione letteraria, un film d'animazione, un'app per smartphone e una serie anime di sottotipo sconosciuto.\nPersonaggi.\nProtagonista della serie, la sua LIRG \u00e8 Tama. Vive con la nonna e, quando torna a casa, con il fratello. Diventa molto amica di Yuzuki e di Hitoe.\nUna delle due migliori amiche di Ruko. Viene spesso rimproverata per il fatto di essere troppo diretta, sia nelle battaglie che nella vita reale. \u00c8 innamorata di suo fratello. La sua LIRG \u00e8 Hanayo.\nMedia.\nAnime.\nTre serie televisive anime sono state prodotte dallo studio J.C.Staff. \"Selector Infected Wixoss\", diretto da Takuya Sat\u014d e scritto da Mari Okada, \u00e8 andato in onda dal 3 aprile al 19 giugno 2014. \"Selector Spread Wixoss\", sempre a cura di Sat\u014d e Okada, \u00e8 stato trasmesso tra il 4 ottobre e il 20 dicembre 2014. \"Lostorage Incited Wixoss\", diretto da Katsushi Sakurabi e scritto sotto la supervisione di Michihiro Tsuchiya, ha iniziato la trasmissione televisiva il 7 ottobre 2016. Un film d'animazione intitolato \"Selector Destructed Wixoss\" \u00e8 uscito nei cinema giapponesi il 13 febbraio 2016. Un altro progetto anime, intitolato \"Lostorage Conflated Wixoss\", \u00e8 previsto per ottobre 2017.\nManga.\nQuattro manga spin-off sono stati scritti da Mari Okada. \"Selector Infected Wixoss -Peeping Analyze-\", disegnato da Manatsu Suzuki, \u00e8 stato serializzato sull\"Ultra Jump\" di Sh\u016beisha tra il 19 luglio 2014 e il 19 maggio 2015. , disegnato da Nini, ha iniziato la serializzazione sempre sull\"'Ultra Jump\" nell'agosto 2014. \"Selector Infected Wixoss -Re/Verse-\", disegnato da Meki Meki, \u00e8 stato serializzato sul \"Big Gangan\" di Square Enix tra il 25 agosto 2014 e il 24 ottobre 2015. \"Selector Stirred Wixoss\", disegnato da Monaco Sena, ha iniziato la serializzazione sul \"Wixoss Magazine\" di Hobby Japan il 25 aprile 2015.\nAltri media.\nUn gioco di carte collezionabili \u00e8 stato pubblicato da Takara Tomy il 26 aprile 2014. Un romanzo intitolato \"Wixoss: Twin Wing\", scritto da Madoka Madoka ed illustrato da Meiji, \u00e8 stato messo in vendita il 30 settembre 2015. Un videogioco dal titolo \"Selector Battle with Wixoss\" \u00e8 stato distribuito in Giappone per iOS e Android rispettivamente dal 31 marzo e l'8 giugno 2015."}
{"id": "6126666", "revid": "619191", "url": "https://it.wikipedia.org/wiki?curid=6126666", "title": "Selector Infected Wixoss", "text": ""}
{"id": "6126667", "revid": "619191", "url": "https://it.wikipedia.org/wiki?curid=6126667", "title": "Selector Spread Wixoss", "text": ""}
{"id": "6126669", "revid": "619191", "url": "https://it.wikipedia.org/wiki?curid=6126669", "title": "Lostorage Incited Wixoss", "text": ""}
{"id": "6126670", "revid": "619191", "url": "https://it.wikipedia.org/wiki?curid=6126670", "title": "Selector Destructed Wixoss", "text": ""}
{"id": "6126673", "revid": "72396", "url": "https://it.wikipedia.org/wiki?curid=6126673", "title": "Soslan Dzanajev", "text": ""}
{"id": "6126675", "revid": "83870063", "url": "https://it.wikipedia.org/wiki?curid=6126675", "title": "Stagione natalizia", "text": ""}
{"id": "6126676", "revid": "61051", "url": "https://it.wikipedia.org/wiki?curid=6126676", "title": "Eastern Suburbs AFC", "text": ""}
{"id": "6126679", "revid": "785863", "url": "https://it.wikipedia.org/wiki?curid=6126679", "title": "Dakkar (attore)", "text": ""}
{"id": "6126706", "revid": "643662", "url": "https://it.wikipedia.org/wiki?curid=6126706", "title": "Soslan Dzhanayev", "text": ""}
{"id": "6126710", "revid": "1318658", "url": "https://it.wikipedia.org/wiki?curid=6126710", "title": "Galantina", "text": "La galantina (dal latino medievale \"galatina\", prob. forma dalmatica di gelatina ) \u00e8 un secondo piatto a base di carni bianche.\nStoria.\nLa preparazione della galantina in alcuni stati europei, come ad esempio la Polonia, \u00e8 attestata fin dal Medioevo.\nVarianti regionali.\nNella tradizione culinaria umbra la galantina \u00e8 considerata un piatto natalizio. Nella sua preparazione, oltre agli ingredienti di base, compaiono anche parmigiano, pistacchi e tartufo nero. Anticamente veniva preparata per pranzi di battesimo e di nozze. Di solito erano le donne di casa\u00a0\u2013talvolta si cimentavano anche gli uomini\u00a0\u2013che la cucinavano in cambio di olio, vino e altri frutti della terra o anche di denaro .\nLa galantina viene preparata anche nelle Marche e in Abruzzo, nella cui tradizione gastronomica, per\u00f2, non \u00e8 vista esclusivamente come un piatto natalizio, ma viene consumata tutto l'anno."}
{"id": "6126711", "revid": "1305772", "url": "https://it.wikipedia.org/wiki?curid=6126711", "title": "Personaggi di BoJack Horseman", "text": "Questa voce contiene un elenco dei personaggi presenti nella serie animata BoJack Horseman.\nPersonaggi principali.\nBoJack Horseman.\nBoJack Horseman, voce originale di Will Arnett, italiana di Fabrizio Pucci. \nUn cavallo di mezza et\u00e0 la cui carriera di attore ha raggiunto il culmine quando ha recitato in una sitcom di successo chiamata \"Horsin' Around\" alla fine degli anni ottanta. Ha continuato a recitare in \"The BoJack Horseman Show\", una sitcom pi\u00f9 spericolata e di minor successo che \u00e8 stata cancellata nel 2007 dopo solo una stagione. Da allora \u00e8 diventato cinico, profondamente depresso e stanco. Bojack ha dimostrato di essere attento e perspicace, ma le sue insicurezze, la solitudine e il disperato bisogno di approvazione spesso sfociano in azioni autodistruttive che devastano quelli che lo circondano. Molte delle sue problematiche derivano dall'abuso di droghe, alcol, dalle decisioni che ha preso durante la sua carriera e dai problemi con i suoi genitori durante l'infanzia, mostrata al pubblico attraverso flashback. Alla fine della quinta stagione, BoJack va in riabilitazione dopo aver sviluppato una tossicodipendenza agli antidolorifici da prescrizione. Nella sesta stagione, decide di combattere i suoi demoni interiori in modo da poter rimanere sobrio e accontentarsi di se stesso, accettando un lavoro come professore di recitazione all'universit\u00e0 di Wesleyan. Il suo passato inevitabilmente lo raggiunge, tuttavia, quando Hollywoo Reporter racconta una storia sul suo ruolo nella morte di Sarah Lynn, con tutti i dettagli dei suoi molti errori e passi falsi che diventano conoscenza comune e BoJack viene inevitabilmente messo alla gogna. L'isolamento che ne deriva lo fa ricadere brevemente nei suoi vecchi modi, irrompendo nella sua vecchia casa, usando droghe e alcol e tentando il suicidio annegando nella sua vecchia piscina. Il suo corpo viene ritrovato la mattina seguente e, dopo essere stato inizialmente dichiarato morto, alla fine sopravvive e viene condannato al carcere per violazione di domicilio. Nel finale della serie, viene rilasciato dalla prigione per un giorno, in modo da poter assistere al matrimonio di Princess Carolyn, durante il quale si prende il tempo di fare ammenda con ciascuno dei suoi vecchi amici prima di andare avanti e creare una nuova vita per se stesso.\nPrincess Carolyn.\nPrincess Carolyn, voce originale di Amy Sedaris, italiana di Gi\u00f2 Gi\u00f2 Rapattoni. \nUna gatta persiana rosa. \u00c8 l'agente ed ex fidanzata di BoJack e lavora inizialmente all'agenzia di agenti Vigor e successivamente nella propria. Aggressiva e manipolatrice, \u00e8 fiera di se stessa per come riesce a tenere separati lavoro e vita privata. Lotta per tutta la serie per avere una famiglia, ma spesso soffre di aborti spontanei. Nella quinta stagione, dopo diversi tentativi falliti, adotta un piccolo istrice di Sadie, una giovane donna della sua citt\u00e0 natale nella Carolina del Nord, che successivamente chiama Ruthie nella sesta stagione. Viene rivelato nella quinta stagione che \u00e8 andata a Los Angeles, California perch\u00e9 \u00e8 stata accettata nella UCLA. Nella sesta stagione, riassume il suo vecchio assistente Judah per aiutarla a gestire la VIM e le viene successivamente offerto di dirigere la sua societ\u00e0 di produzione incentrata sulle donne di Lenny Turteltaub chiamata Girteltaub. Mentre si prepara a fare la transizione, Judah confessa il suo amore per lei e un anno dopo si sposano. Dice a BoJack che gli augura ogni bene, ma anche che non avranno alcuna relazione professionale futura.\nDiane Nguyen.\nDiane Nguyen, voce originale di Alison Brie, italiana di Chiara Gioncardi. \nDiane \u00e8 una ghostwriter trentaquattrenne di Boston, ma di origini vietnamite. Diane \u00e8 un'intellettuale incompresa, si definisce \"femminista della terza ondata\" e vive a Beverly Hills con il suo ricco e famoso fidanzato e poi marito, Mr. Peanutbutter. Mentre scrive il libro di memorie di BoJack, lui e Diane inizialmente sviluppano una forte amicizia che diventa sempre pi\u00f9 imbarazzante e tesa dopo che BoJack sviluppa sentimenti romantici per lei. Ha lottato per tutta la carriera per ottenere riconoscimento per la sua scrittura e viaggia nella Repubblica di Cordovia, devastata dalla guerra, per fare la differenza, ma scopre che questa vita non fa per lei. Si vergogna di tornare da Mr. Peanutbutter, ed entra in una grave depressione, durante la quale beve, consuma droghe e dorme sui mobili da giardino di BoJack. \u00c8 in grado di conciliare i suoi sentimenti con Mr. Peanutbutter e trova lavoro presso la Vim di Princess Carolyn, dove gestisce i social delle celebrit\u00e0. Successivamente viene licenziata e viene assunta per scrivere per un blog femminista. Durante e dopo la corsa elettorale di Mr. Peanutbutter come governatore della California, il loro matrimonio inizia a deteriorarsi finch\u00e9, all'inizio della quinta, divorziano e Diane si trasferisce in un monolocale in rovina. Nella sesta stagione Diane inizia una relazione con il suo collega, un bisonte di nome Guy, e decide di tornare nel suo monolocale per trasferirsi con lui a Chicago. Comincia a scrivere un nuovo libro di memorie che la riporta alla sua depressione ricorrente. Combatte questo con antidepressivi (cosa che la porta ad un notevole aumento di peso) ma questi bloccano i suoi progressi sul suo libro di memorie, che alla fine abbandona in favore di una serie di fiction per ragazzi chiamata \"Ivy Tran: Il detective dell'angolo ristoro\". Alla fine si trasferisce a Houston con Guy, finendo per sposarlo. Alla fine della serie avr\u00e0 quella che apparentemente sar\u00e0 la sua ultima conversazione con BoJack, dicendogli che \u00e8 grata di averlo conosciuto, ma che \u00e8 pronta per andare avanti.\nMr. Peanutbutter.\nMr. Peanutbutter, voce originale di Paul F. Tompkins, italiana di Massimo Bitossi. \nUn energico e allegro cane di razza labrador retriever, marito di Diane, e famosa celebrit\u00e0. Mr. Peanutbutter era il protagonista della sitcom \"Mr. Peanutbutter's House,\" simile nella trama alla rivale \"Horsin' Around\". Prima di Diane era stato sposato con Katrina e con l'attrice Jessica Biel. Nonostante la loro rivalit\u00e0, Mr. Peanutbutter si preoccupa molto dell'opinione di BoJack e lo ammira per il suo lavoro. Stringe un rapporto particolarmente stretto con Todd con cui, grazie al proprio atteggiamento positivo e risorse finanziarie combinati con i piani stravaganti di Todd, spesso si getta in iniziative imprenditoriali discutibili, come un negozio di Halloween che \u00e8 aperto esclusivamente a gennaio. Nella seconda stagione, Mr. Peanutbutter inizia ad ospitare il proprio show televisivo dopo che la sua societ\u00e0 cinematografica \u00e8 entrata in bancarotta a causa delle ingenti spese di lui e Todd per prodotti inutili. Spesso, durante una conversazione, lascia l'altra persona, per parlare con una presenza fuori dallo schermo, conosciuta solo come \"Erica\". \u00c8 laureato alla Northwestern University. Dopo il divorzio da Diane ha iniziato a frequentare un carlino di nome Pickles, molto pi\u00f9 giovane di lui ma con cui condivide molti tratti della personalit\u00e0. Alla fine del finale della quinta stagione le propone di sposarlo, sebbene solo per un senso colpa causato dall'averla tradita due volte con Diane. Alla fine racconta a Pickles della sua infedelt\u00e0, portando alla decisione congiunta che, per pareggiare i conti, lei deve fare sesso con due uomini. Successivamente diventa il volto della depressione in un tour negli Stati Uniti che parla della malattia mentale con la pop star Joey Pogo. Durante questo periodo, incoraggia Pickles a dormire con Pogo per via delle loro somiglianze, cosa che alla poi gli si ritorcer\u00e0 contro quando Pickles lo lascer\u00e0 per Pogo.\nTodd Chavez.\nTodd Chavez, voce originale di Aaron Paul, italiana di Andrea Lavagnino.\nUn ragazzo di 24 anni disoccupato che cinque anni prima dell'inizio della serie si \u00e8 imbucato a una festa a casa di BoJack e non se ne \u00e8 pi\u00f9 andato. BoJack lo rimprovera e lo disdegna continuamente ma segretamente tiene a lui, continuando a sabotare ogni suo tentativo di diventare indipendente. Col tempo diventa il socio in affari di Mr. Peanutbutter. Alla fine della terza stagione scoprir\u00e0 di essere asessuale. Todd ha anche una straordinaria abilit\u00e0 nel mettersi in situazioni assurde ed estremamente pericolose quando i suoi amici non ci sono, come entrare in combattimenti con le armi in diverse occasioni, finire in prigione e in un caso scambiarsi di posto con il dittatore di Cordovia, un paese immaginario dell'Europa orientale nel mezzo di una brutale guerra civile. Vede sempre il meglio in BoJack, nonostante la sua moltitudine di problemi, fino alla fine terza stagione, quando alla fine lo abbandona per i suoi continui misfatti. Nella quinta stagione, ottiene una posizione dirigenziale presso una societ\u00e0 di orologi ma poi viene licenziato alla fine della stagione. Nella sesta stagione, diventa il babysitter di Ruthie, la figlia adottiva di Princess Carolyn, e dona uno dei suoi reni a sua madre, con cui non parla da dieci anni, salvandole la vita. In seguito inizia una relazione con Maude, una cassiera asessuale in un aeroporto di Cinnabunny, con cui condivide un'affinit\u00e0 per idee stravaganti e bizzarre. Si riconcilia anche con sua madre dopo diversi tentativi falliti che catturarono la sua attenzione dopo aver messo in scena un falso rapimento insieme all'attrice Margo Martindale. Alla fine della serie, Todd si riconcilia con BoJack al matrimonio di Princess Carolyn, rivelando che ha recuperato il rapporto con sua madre e si gode una vita a suo agio con Maude e il suo servizio di asilo nido che gestisce alla VIM. Incoraggia anche BoJack a rimanere sobrio.\nCelebrit\u00e0.\nLe seguenti celebrit\u00e0 compaiono nel corso della serie come parodie di loro stesse oppure in versioni animali antropomorfizzati."}
{"id": "6126713", "revid": "767487", "url": "https://it.wikipedia.org/wiki?curid=6126713", "title": "Tom Siwe", "text": "Carriera.\nA livello giovanile ha giocato in squadre della citt\u00e0 di J\u00f6nk\u00f6ping, come Hagapojkarna e Hallby.\nNell'ottobre 2004 ha svolto un provino con gli olandesi del Groningen, senza essere ingaggiato. Nel 2005 infatti ha iniziato la stagione all'Husqvarna (altra squadra del circondario di J\u00f6nk\u00f6ping) nel campionato svedese di Division 2, quando ancora questo rappresentava la terza serie nazionale.\nIn occasione del periodo di prova al Groningen, Siwe era stato notato anche dagli osservatori dell'Heerenveen, altra societ\u00e0 dei Paesi Bassi che gi\u00e0 negli anni precedenti aveva firmato giocatori svedesi quali Marcus Allb\u00e4ck, Erik Edman, Petter Hansson e Lasse Nilsson. Nei tre anni di permanenza in Olanda, Siwe ha sempre fatto parte delle giovanili o della squadra riserve.\nNell'estate del 2008, il terzino destro ha fatto rientro a J\u00f6nk\u00f6ping per giocare nella principale squadra cittadina, lo J\u00f6nk\u00f6pings S\u00f6dra impegnato nel campionato di Superettan. Nel corso delle varie stagioni si \u00e8 sempre imposto come titolare, ma nel corso della Superettan 2013 ha potuto collezionare solo una presenza (alla prima giornata) per via di alcuni problemi fisici, rientrando l'anno successivo.\nNella Superettan 2015 ha giocato da titolare 28 partite sulle 30 totali che hanno permesso allo J\u00f6nk\u00f6pings S\u00f6dra di chiudere al primo posto in classifica e di salire in Allsvenskan, campionato in cui la squadra ha poi giocato nella stagione 2016 e in quella 2017 prima di retrocedere. Siwe ha indossato la maglia dello J\u00f6nk\u00f6pings S\u00f6dra fino al termine del campionato di Superettan 2019, quando ha lasciato il club dopo 11 anni e mezzo di militanza e pi\u00f9 di 250 partite di campionato all'attivo.\nIl 12 gennaio 2020 \u00e8 stato annunciato come nuovo ingaggio del Ljungskile, societ\u00e0 neopromossa nella Superettan 2020 con cui ha firmato un contratto di due anni."}
{"id": "6126714", "revid": "729019", "url": "https://it.wikipedia.org/wiki?curid=6126714", "title": "Mitch Bouyer", "text": "Biografia.\nNato nel 1837 con il nome di Michel, era figlio di una nativa americana appartenente ai Santee Sioux e di Jean Baptiste Bouyer, un franco-canadese che faceva parte dell\u2019American Fur Company e commerciava con i nativi americani Sioux nell\u2019area del Wyoming. Questi venne ucciso dai nativi nel 1863.\nMitch Bouyer, il cui nome indiano era Kar-Pash, aveva tre sorelle, Marie, Anne e Therese, nonch\u00e9 due fratellastri, John ed Antoine (morto forse nel 1852).\nDivenne interprete dell\u2019esercito statunitense a Forte Phil Kearny (Wyoming) nel 1868 e nel 1869 spos\u00f2 Magpie Outside (Gazza Fuori), una donna Crow che cambi\u00f2 poi il suo nome in Mary. Nel 1870 nacque una figlia, chiamata anche lei Mary e qualche tempo dopo nacque un maschio cui venne dato il nome di Tom, nome che, tuttavia, mut\u00f2 successivamente in quello di James La Forge quando la madre Mary, ormai vedova, si rispos\u00f2 con uno dei migliori amici del defunto marito, Thomas Laforge, che adott\u00f2 i figli di Bouyer.\nGuida militare al Little Big Horn.\nMitch Bouyer divenne dapprima guida del 2\u00ba reggimento di cavalleria degli Stati Uniti quando tale reparto fu impiegato per la sorveglianza dei lavori di realizzazione della Northern Pacific Railroad; dal 1872 fu inoltre impiegato come interprete presso la Crow Agency e nell\u2019esercito.\nNel 1876 il tenente colonnello George Armstrong Custer, che faceva parte della spedizione del generale Alfred Terry contro i nativi ostili, richiese che Bouyer fosse trasferito al 7\u00ba cavalleria sia per l\u2019ottima conoscenza del territorio, sia quale interprete con le guide Crow che erano state assegnate, in numero di sei, dallo stesso generale Terry al reparto di Custer che gi\u00e0 disponeva di guide Sioux Arikara.\nAl posto di osservazione noto come Crow\u2019s nest (Nido del Corvo), che sovrastava la piana del Little Big Horn dove si sarebbe poi svolta la battaglia che reca tale nome, Bouyer fu tra coloro che cercarono di mettere in guardia Custer vista l\u2019ampiezza del villaggio indiano che vi si stendeva. \nQuando il reparto di Custer venne suddiviso in tre colonne, Bouyer rest\u00f2 con quella capeggiata dallo stesso Custer che venne interamente sterminata nel corso della battaglia.\nNel 1984 un incendio devast\u00f2 la prateria nel luogo del campo di battaglia il che rese ancor pi\u00f9 difficili gli scavi e le ricerche archeologiche; tuttavia i resti di uno dei teschi rinvenuti venne positivamente comparato con l\u2019unica fotografia nota di Mitch Bouyer."}
{"id": "6126715", "revid": "287204", "url": "https://it.wikipedia.org/wiki?curid=6126715", "title": "Molde Fotballklubb 1998", "text": "Questa voce raccoglie le informazioni riguardanti il Molde Fotballklubb nelle competizioni ufficiali della stagione 1998."}
{"id": "6126736", "revid": "287204", "url": "https://it.wikipedia.org/wiki?curid=6126736", "title": "Fotballklubben Haugesund 1998", "text": "Questa voce raccoglie le informazioni riguardanti il Fotballklubben Haugesund nelle competizioni ufficiali della stagione 1998."}
{"id": "6126737", "revid": "287204", "url": "https://it.wikipedia.org/wiki?curid=6126737", "title": "Renato Queirolo", "text": "Biografia.\nDopo aver studiato all'Accademia di belle arti di Brera lavora inizialmente nel campo della grafica per poi approdare al fumetto nel 1977 come sceneggiatore con \"La Strega\" (disegni di Anna Brandoli), pubblicato nel 1978 sulle pagine di \"Alter alter\" della Milano Libri Edizioni.\nIl sodalizio con la Brandoli, che conosce dal 1968 quando erano entrambi impegnati politicamente come extraparlamentari\", nasce nel\" 1977 quando riesce a farle accettare un suo progetto di un\u2019avventura storicamente plausibile, ambientata nel medioevo, che facesse da specchio dei coevi anni 70. Il progetto si concretizza con la realizzazione delle storie a fumetti de \u201cLa Strega\u201d pubblicato dalla Milano Libri. Gli scarsi ritorni economici spingono a cercare un altro editore al quale proporre il loro lavoro particolarmente innovativo per il tempo e che al contempo pagasse meglio. Nell\u2019autunno del 1979 insieme alla Brandoli passa nella redazione del \"Corriere dei Piccoli\" senza un appuntamento e incontrano Grazia Nidasio in riunione con la direttrice che giudicarono positivamente il progetto di Fata Colorina e ne decisero la pubblicazione. Pertanto tra il 1979 e il 1980, sempre insieme alla Brandoli, inizia a collaborare per il Corriere dei Piccoli per il quale realizza \"Fata Colorina\" e una riduzione illustrata del Mago di Oz.\nQuest'ultimo nacque su richiesta della Nidasio che richiedeva qualcosa di pi\u00f9 complesso da pubblicare settimanalmente sul \"Corrierino\". Queirolo aveva recentemente passato le vacanze a leggere il \"Mago di Oz\" alle figlie e propose allora una sua riduzione a fumetti a capitoli.\nOreste Del Buono (allora direttore della Milano Libri), dopo aver visto quello che veniva pubblicato sul \"Corrierino\", richiam\u00f2 la coppia di autori offrendo un pi\u00f9 adeguato riconoscimento economico per convincerli a pubblicare il seguito della \"Strega\" su Linus.\nMa Brandoli era contraria a eventuali seguiti pertanto, con la mediazione di Queirolo, si dar\u00e0 vita a un nuovo personaggio riprendendo alcune caratteristiche del precedente ambientandolo due secoli dopo, nel Ducato di Milano: Rebecca. Quindi, nel 1981 scrive la sceneggiatura di \"Rebecca\" che viene pubblicata Linus e proseguita poi su \"Orient Express\" e \"Comic Art\".\nDal 1984 al 1990 \u00e8 stato curatore delle Edizioni L\u2019Isola Trovata, per cui ha pubblicato \"Alias nel 1987\".\nNel 1985 L\u2019Isola Trovata stava chiudendo e Queirolo convince Sergio Bonelli a tentare l\u2019uscita di tre collane di albi mensili a colori e alcuni libri del materiale che era ancora sotto contratto e non era mai stato pubblicato che comprendeva opere di autori gi\u00e0 affermati come Hugo Pratt, Dino Battaglia, Sergio Toppi, Attilio Micheluzzi, Ferdinando Tacconi, Gino D'Antonio, Renzo Calegari e altri pi\u00f9 nuovi come Paolo Eleuteri Serpieri, Milo Manara e il Giancarlo Berardi e Ivo Milazzo con la versione a colori di Ken Parker. L'operazione ha esito positivo e pertanto, gli viene affidata la revisione di altre testate della casa editrice quali Tex Tre Stelle, Tutto Zagor, Il Comandante Mark, TuttoWest, Storia del West, e altre.\nDal 1987, sempre insieme alla Brandoli, pubblica sulle pagine di Comic Art un nuovo fumetto intitolato Alias.\nDal 1989 lavora anche per la Sergio Bonelli Editore come supervisore delle serie Zagor, Nick Raider, Mister No e per la mini-serie Volto Nascosto. Scrive anche alcuni soggetti della serie Nick Raider e alcune sceneggiature per Magico Vento.\nDopo cinque anni passa il testimone delle sceneggiature di Zagor a Mauro Boselli e poco dopo quello di \"Mister No\" a Michele Masiero. Dopo qualche anno passato a scrivere storie per \"Nick Raider\" e averne rinnovato lo staff di disegnatori e sceneggiatori per farne una serie pi\u00f9 realistica lascia il testimone a Gianfranco Manfredi.\nNel 2016 in un'intervista Queirolo dice che, insieme a Brandoli, vorrebbero portare a conclusione la trama di Rebecca che era rimasta in sospeso: \"Non sar\u00e0 solo la conclusione di una vecchia storia, quell\u2019enigma verr\u00e0 sciolto all\u2019interno di una nuova vicenda ricca di sorprese e con una maggior maturit\u00e0 e profondit\u00e0 dei personaggi\"."}
{"id": "6126738", "revid": "110157", "url": "https://it.wikipedia.org/wiki?curid=6126738", "title": "Il custode del tempo", "text": "Il custode del tempo \u00e8 un romanzo dello scrittore britannico Tom Holland, edito nel 1998 (in Italia nel 2002).\nSi tratta di un thriller storico ambientato in Egitto dove si intrecciano le storie di tre uomini lontani nel tempo.\nTrama.\nHoward Carter \u00e8 giunto giovanissimo in Egitto ed in breve la sua passione per l'archeologia lo porter\u00e0 ai vertici della comunit\u00e0 scientifica. Nonostante il suo pragmatismo si trover\u00e0 ad affrontare antiche maledizioni avvicinandosi alla tomba di Tutankhamon; nella stessa zona anche Giuseppe, il consigliere ebreo del faraone, e pi\u00f9 tardi il potente militare Harun, braccio armato di un califfo islamico si erano trovati ad affrontare prove incredibili."}
{"id": "6126740", "revid": "619191", "url": "https://it.wikipedia.org/wiki?curid=6126740", "title": "ViVid Strike!", "text": ""}
{"id": "6126742", "revid": "125734348", "url": "https://it.wikipedia.org/wiki?curid=6126742", "title": "Jonas Bergstedt", "text": ""}
{"id": "6126758", "revid": "332694", "url": "https://it.wikipedia.org/wiki?curid=6126758", "title": "114\u00aa Legione CC.NN &quot;Garibaldina&quot;", "text": ""}
{"id": "6126761", "revid": "344646", "url": "https://it.wikipedia.org/wiki?curid=6126761", "title": "Avvistamento di Padre William Gill", "text": ""}
{"id": "6126766", "revid": "767487", "url": "https://it.wikipedia.org/wiki?curid=6126766", "title": "Bassano Virtus 55 Soccer Team 2008-2009", "text": "Questa pagina raccoglie le informazioni riguardanti il Bassano Virtus 55 Soccer Team nelle competizioni ufficiali della stagione 2008-2009."}
{"id": "6126767", "revid": "92723", "url": "https://it.wikipedia.org/wiki?curid=6126767", "title": "Johann Joseph Couven", "text": "Biografia.\nLa sua famiglia, i \"de Couves\", era originaria della cittadina belga di Clermont-sur-Berwinne, a circa 20 kilometri da Aquisgrana. A partire dal XV secolo i \"de Couves\" si trasferirono in Germania dove nel 1575 nacque lo \"junker\" Jakob Couven. &lt;br&gt;Proprio come suo padre, anche Johann Joseph studi\u00f2 presso il collegio gesuita di Aquisgrana, e pratic\u00f2 il suo apprendistato di architetto presso lo studio di Laurenz Mefferdatis. La collaborazione con quest'ultimo dur\u00f2 per diverso tempo, circa 24 anni, nei quali Couven collabor\u00f2 con la progettazione ed il disegno di interni. In anni pi\u00f9 tardi Couven ricevette spesso l'incarico di ristrutturare gli edifici disegnati da Mefferdatis per dar loro un tocco pi\u00f9 moderno. Un altro architetto molto influente per la sua formazione ed ispirazione fu Johann Conrad Schlaun, con il quale ebbe diverse collaborazioni; Couven fu fortemente influenzato anche dall'ingegnere e matematico francese Fran\u00e7ois Blondel grazie al quale trov\u00f2 finalmente il suo stile personale. A partire dalla met\u00e0 del decennio 1730 Couven venne assunto ufficialmente dalla citt\u00e0 di Aquisgrana come architetto della municipalit\u00e0. Il 29 agosto 1739 divenne il primo architetto della citt\u00e0 e nel 1742 fu promosso segretario consiliare. Tuttavia tale nomina non stava affatto a significare che egli fosse l'architetto permanente della citt\u00e0 ma semplicemente che poteva assumere incarichi per la progettazione urbana di Aquisgrana; lo stesso dicasi del suo incarico di Segretario Consiliare, la quale indicava unicamente il fatto che poteva essere convocato per collaborare ad importanti riunioni per conto della citt\u00e0. Tra i compiti da assolvere in quest'ultimo incarico, era contemplato quello di fare da accompagnatore a tutti i personaggi notabili, principi re ed imperatori in visita ufficiale presso Aachen, per una guida della citt\u00e0, permettendogli di costruire una importante rete di contatti. In seguito venne convocato come membro del Consiglio Cittadino per organizzare le festivit\u00e0 in onore dell'incoronazione a Sacro Romano Imperatore di Francesco I di Lorena a Francoforte sul Meno; Couven progett\u00f2 per tale occasione una sfarzosa illuminazione cittadina ed un grande spettacolo pirotecnico nella piazza centrale.&lt;br&gt;\nDivenne attivo come architetto svincolato da incarichi pubblici, oltre che nella stessa Aquisgrana, nelle vicine cittadine di Burtscheid, Geilenkirchen, D\u00fcsseldorf, L\u00fcttich, Eupen ed in altre localit\u00e0 appartenenti al vicino Ducato di Limburgo. Nel 1752, grazie ai meriti ottenuti con i suoi progetti per la locale diocesi, Couven venne nominato dal principe-vescovo reggente di Liegi, Giovanni Teodoro di Baviera, architetto ufficiale della Diocesi di Liegi.&lt;br&gt;\nA partire dal 1750, Couven cominci\u00f2 a soffrire seri problemi di salute, che lo spinsero gradualmente a coinvolgere nei suoi progetti suo figlio, il trentenne Jacob. Mor\u00ec nel 1763 dopo una lunga malattia. In suo onore sono dedicate rispettivamente una strada ad Eupen, una piazza ad Aquisgrana e D\u00fcsseldorf, mentre ad Aquisgrana \u00e8 stato istituito il Museo di Stato a lui intitolato.\nOpere.\nArchitettura civile.\nSubito dopo aver ricevuto la nomina a Consigliere Cittadino, incarico che sembra essere frutto delle raccomandazioni paterne, venne incaricato dal generale polacco Georg Detlev von Flemming di disegnare nel 1724 una mappa dettagliata della citt\u00e0 di Aquisgrana. La sua prima attivit\u00e0 ufficiale di architetto si svolse tra il 1728 ed il 1732, quando venne chiamato a collaborare con l'architetto di Maastricht Gilles Doyen per la riconversione in stile barocco del Municipio di Aquisgrana; per questo progetto Couven disegn\u00f2 la scalinata d'ingresso e la facciata, mentre Doyen si occup\u00f2 della progettazione interna. \nSoltanto a partire dal 1731/32 Couven venne finalmente incaricato del disegno e della ristrutturazione interna di altri edifici pubblici. Due anni dopo Couven progett\u00f2 la costruzione di un riformatorio ed un refettorio per i pi\u00f9 poveri e per i disoccupati della citt\u00e0. Nel 1735 disegn\u00f2 la piscina in basalto per la ricostruzione della fontana monumentale \"Karlsbrunnen\" proprio di fronte al Municipio di Aquisgrana.\nTra il 1748 ed il 1750 Couven fu incaricato di occuparsi dello sviluppo e della progettazione infrastrutturale della citt\u00e0, conseguente alla scelta di eleggere la citt\u00e0 come sede per la Pace di Aquisgrana che avrebbe posto fine alla Guerra di successione austriaca. I lavori continuarono fino al 1750, quindi successivamente alla firma della Pace, stavolta con la collaborazione di suo figlio Jacob.\nArchitettura religiosa.\nParticolare enfasi va posta sull'attivit\u00e0 di progettazione \"ex-novo\" o di ristrutturazione di edifici religiosi. La sua prima progettazione in ambito sacro fu la Chiesa di Sant'Agata ad Eys e la chiesa-monastero del Redentore a Gulpen-Wittem, entrambe del 1732. All'epoca Couven era ancora un collaboratore di Johann Conrad Schlaun al quale il Conte Ferdinand von Plettenberg (Primo Ministro di Clemente Augusto di Baviera) aveva commissionato le due opere. Per la costruzione di questi due edifici, Couven fece chiamare appositamente dal Tirolo i due fratelli Franz e Paul Klausener, rinomati mastri muratori e carpentieri; ai quali affid\u00f2 la messa in posa di gran parte dei suoi progetti. Successivamente Couven partecip\u00f2 con i suoi disegni al concorso per la ricostruzione in stile barocco del monastero femminile dell'Abbazia di Burtscheid, allora in stile gotico; i progetti vennero accettati e commissionati dalla badessa allora in carica. A causa delle difficolt\u00e0 finanziarie dell'ordine cistercense, fu possibile solo la costruzione della torre orientale tra il 1736 ed il 1741, mentre la costruzione della torre occidentale segu\u00ec solo sei anni dopo."}
{"id": "6126769", "revid": "1341291", "url": "https://it.wikipedia.org/wiki?curid=6126769", "title": "Abu Dhabi Tour 2016", "text": "L'Abu Dhabi Tour 2016, seconda edizione della corsa e valevole come evento dell'UCI Asia Tour 2016, si svolse in quattro tappe, dal 20 al 23 ottobre 2016, su un percorso di 555\u00a0km con partenza da Madinat Zayed ed arrivo sul circuito di Yas Marina di Abu Dhabi. La vittoria fu appannaggio dell'estone Tanel Kangert che termin\u00f2 la gara in 12h27'34\", precedendo l'irlandese Nicolas Roche e l'italiano Diego Ulissi.\nSul traguardo del circuito di Yas Marina 102 ciclisti, su 107 partenti, portarono a termine la competizione.\nDettagli delle tappe.\n1\u00aa tappa.\n20 ottobre: Madinat Zayed &gt; Madinat Zayed \u2013 147\u00a0km\n2\u00aa tappa.\n21 ottobre: Abu Dhabi &gt; Abu Dhabi (Al Marina) \u2013 115\u00a0km\n3\u00aa tappa.\n22 ottobre: Al Ain &gt; Jebel Hafeet \u2013 150\u00a0km\n4\u00aa tappa.\n23 ottobre: Circuito di Yas Marina &gt; Circuito di Yas Marina \u2013 143\u00a0km"}
{"id": "6126773", "revid": "599013", "url": "https://it.wikipedia.org/wiki?curid=6126773", "title": "Marrana della Cecchignola", "text": "La marrana della Cecchignola \u00e8 uno dei canali naturali facenti parte del comune di Roma, che bagna la zona di Cecchignola.\nStoria.\nBagna il territorio dell'Abbazia delle Tre Fontane e la zona di Tor Marancia.\nOggi.\n\u00c8 una tra le prime marrane per portata d'acqua.\nAttraversa la Valle della Caffarella, per poi confluire nell'Aniene.\n\u00c8 possibile attraversarla da numerosi ponti.\nSi trova nei pressi della stazione di Cecchignola."}
{"id": "6126774", "revid": "1345932", "url": "https://it.wikipedia.org/wiki?curid=6126774", "title": "Insenatura SCAR", "text": "L'insenatura SCAR (in inglese \"SCAR Inlet\") \u00e8 un'area nella piattaforma glaciale Larsen, poco a nord ovest della penisola Jason, nella costa di Oscar II, che prende il nome dal Comitato Scientifico per la Ricerca in Antartide (in inglese \"Scientific Committee on Antarctic Research\", \"SCAR\"). I confini dell'insenatura sono delineati da punta Tashtego e da punta Chapman.\nNell'insenatura si gettano diversi ghiacciai, tra cui il Flask, il Leppard, lo Starbuck e lo Stubb.\nStoria.\nLa regione fu scoperta nel 1902 da Otto Nordenskj\u00f6ld, comandante della spedizione antartica svedese generalmente denominata \"spedizione Nordenskj\u00f6ld-Larsen\", 1901-04, che le diede il nome di \"Baia di Scott\". Tale nome per\u00f2 non trov\u00f2 molta fortuna, forse a causa del fatto che un gran numero di luoghi era gi\u00e0 stato rinominato in onore del Capitano Robert Falcon Scott. Il nome attuale fu dato all'area nel 1963 dal Comitato britannico per i toponimi antartici (in inglese: \"United Kingdom Antarctic Place-Names Committee\" - \"UK-APC\") in onore del Comitato scientifico per la ricerca in Antartide, organo del Consiglio internazionale delle Unioni Scientifiche, come riconoscimento per il ruolo avuto da questa organizzazione nel far progredire la ricerca scientifica in Antartide.\nAttualmente fa parte della rimanenza della piattaforma glaciale Larsen B che si \u00e8 disgregata nel 2002."}
{"id": "6126780", "revid": "124123", "url": "https://it.wikipedia.org/wiki?curid=6126780", "title": "William Hallock Park", "text": "Dal 1893 al 1936 \u00e8 stato direttore di laboratorio della Divisione di Patologia, Batteriologia e Disinfezione del New York City Board of Health.\nBiografia.\nNel giugno 1883, consegu\u00ec il diploma di Bachelor of Arts al City College di New York e si iscrisse alla facolt\u00e0 di Medicina della Columbia University. Si laure\u00f2 nel 1886 e inizi\u00f2 la sua attivit\u00e0 al St. Luke's\u2013Roosevelt Hospital Center. In seguito studi\u00f2 a Vienna e nel 1890 torn\u00f2 in USA per lavorare sulla batteriologia della difterite con il Dr. Prudden.\nNel 1893 il Dr. Hermann Biggs, Professore di Batteriologia alla New York University e Ispettore Capo del New York City Board of Health, offr\u00ec a Park la carica di direttore dei laboratori per continuare i suoi lavori sulla difterite.\nNel 1894, Biggs telegraf\u00f2 a Park la notizia della scoperta dell\u2019antitossina della difterite fatta da \u00c9mile Roux e Emil Adolf von Behring e gli chiese di cominciare a sviluppare un\u2019antitossina attraverso l\u2019inoculo in cavalli. Insieme con la dottoressa Anna Wessels Williams scopr\u00ec una specie atipica del \"Corynebacterium diphtheriae\" che fu chiamata Park-Williams.\nPunti salienti della carriera di Park furono: la creazione del primo laboratorio municipale di diagnosi batteriologica in USA, l\u2019applicazione di vaccini per prevenire la difterite, la dimostrazione della persistenza del \"Corynebacterium diphtheriae\" nella gola di persone guarite dalla difterite e della sua importanza nel contagio della difterite.\nNel 1932 fu insignito della Medaglia della Salute Pubblica da parte della National Academy of Sciences e della Medaglia Sedgwick da parte dell'American Public Health Association."}
{"id": "6126781", "revid": "1543377", "url": "https://it.wikipedia.org/wiki?curid=6126781", "title": "Avvistamento di Boianai", "text": "L'avvistamento di Boianai, conosciuto anche come avvistamento di padre William Gill, \u00e8 un avvistamento di UFO accaduto nel 1959 nel villaggio di Boianai, nel Territorio di Papua e Nuova Guinea, che ebbe come testimone un missionario anglicano, i suoi collaboratori, e un gruppo di indigeni. \nCronologia degli eventi.\nLa sera del 26 giugno 1959, alle ore 18:45, il sacerdote William Booth Gill, responsabile della missione anglicana di Boianai, un villaggio situato nella provincia della Baia Milne, vide in cielo un oggetto luminoso che si avvicin\u00f2 verso la missione e si ferm\u00f2 in aria in direzione del mare, a circa cento metri di altezza. Il sacerdote chiam\u00f2 due insegnanti della missione, che lo raggiunsero e videro anch'essi l'oggetto. Secondo la descrizione di padre Gill, l'oggetto era di forma circolare, con una base larga e un ponte superiore pi\u00f9 stretto; sotto la base c'erano quattro gambe. Su un lato dell'oggetto sembravano esserci quattro obl\u00f2; questo lato era pi\u00f9 brillante del resto. A intervalli, l'oggetto emetteva un fascio di luce blu, diretto verso il cielo. Al sacerdote e ai due insegnanti si aggiunsero altre persone, interessate a vedere lo strano fenomeno. Ad un certo punto, dall'interno dell'oggetto vennero fuori quattro esseri, che furono chiaramente visibili sul ponte superiore; per circa 15 minuti, essi si mossero tra l'interno e il ponte, scomparendo di tanto in tanto alla vista. Alle 19,10 il cielo si ricopr\u00ec di nuvole; l'oggetto rimase visibile per altri dieci minuti, poi spar\u00ec tra le nubi. Dopo un'ora, l'oggetto fu nuovamente visibile e accanto ad esso si videro altri oggetti luminosi pi\u00f9 piccoli. Il fenomeno dur\u00f2 in totale circa due ore. \nLa sera successiva alle ore 18,00 circa un'infermiera della missione vide nuovamente l'oggetto e chiam\u00f2 padre Gill. Oltre al sacerdote, accorsero anche altre persone, fra cui insegnanti della missione e indigeni. Sul ponte erano visibili due figure umane. Il sacerdote fece alcune segnalazioni con le braccia e gli sembr\u00f2 che le figure rispondessero; fece poi qualche segnalazione con una torcia e gli sembr\u00f2 che l'oggetto rispondesse facendo alcuni movimenti avanti e indietro. Vedendo che non c'era alcun atterraggio, alle 18,30 padre Gill and\u00f2 a cena. Al suo ritorno, l'oggetto era ancora presente. Alle 19,00 il gruppo di osservatori and\u00f2 in chiesa per la funzione serale. Dopo la celebrazione del rito religioso, il cielo si copr\u00ec di nuvole, la visibilit\u00e0 fu limitata e non si vide pi\u00f9 nulla. Alle 22,40 si sent\u00ec un forte scoppio; padre Gill escluse che potesse trattarsi di un tuono. Dopo questo fatto, per quella sera non successe pi\u00f9 nulla.\nSpiegazioni.\nDato che la Papua e Nuova Guinea era a quel tempo sotto l'amministrazione dell'Australia, nel dicembre 1959 il caso fu esaminato dalla Royal Australian Air Force, che afferm\u00f2 che i piccoli oggetti luminosi osservati erano sicuramente i pianeti Giove, Saturno e Marte, mentre per l'oggetto pi\u00f9 grande rimaneva il dubbio; secondo il parere dell'ufficiale responsabile dell'inchiesta, padre Gill avrebbe comunque osservato un fenomeno naturale e l'osservazione sarebbe stata deformata dalle influenze inconsce delle storie divulgate dai sostenitori degli UFO.\nSecondo l'astronomo Donald Menzel, uno dei leader degli scettici sugli UFO, padre Gill avrebbe osservato il pianeta Venere senza occhiali ed essendo miope e astigmatico ne avrebbe avuto una visione deformata; quanto agli indigeni e al personale della missione, essi sarebbero stati influenzati dal sacerdote, molto amato e popolare. Secondo un altro scettico, Philip J. Klass, l'episodio sarebbe stato semplicemente una montatura del sacerdote. Gli scettici hanno anche trovato strano che nel bel mezzo dell'avvistamento padre Gill sia andato tranquillamente a cena. \nIl caso \u00e8 stato studiato anche dagli astronomi e ufologi Allen Hynek e Jacques Vall\u00e9e, che hanno intervistato il sacerdote. Per i due ufologi l'ipotesi di Menzel non \u00e8 credibile, perch\u00e9 il sacerdote ha dichiarato che al momento dell'avvistamento portava gli occhiali; quanto all'ipotesi di Klass, hanno fatto notare che non \u00e8 credibile che proprio un sacerdote organizzi una frode di questa portata. Hynek ha avuto l'impressione che il sacerdote anglicano fosse una persona sincera. Il religioso ha affermato di non avere pensato ad un veicolo extraterrestre ma a qualche nuovo tipo di velivolo statunitense e ha chiarito di essere andato a cena perch\u00e9 non aveva visto segnali di un atterraggio imminente. Secondo Hynek, l'ipotesi di stelle e pianeti non pu\u00f2 spiegare completamente l'avvistamento; per l'ufologo statunitense, per il numero di testimoni (trentotto) e per la personalit\u00e0 e il ruolo di padre Gill si tratta di uno dei casi pi\u00f9 documentati di incontro ravvicinato con presunte entit\u00e0 extraterrestri. Per Jacques Vall\u00e9e si tratta di uno dei grandi classici della storia degli UFO.\nIl caso \u00e8 stato recentemente riesaminato da Martin Kottmeyer, investigatore ufologico simpatizzante dell'ipotesi psicosociale sugli UFO. Kottmeyer ha osservato che nel folclore si trovano diversi casi di navi volanti, come il famoso olandese volante; alla luce di ci\u00f2, l'avvistamento di padre Gill potrebbe essere spiegato con un miraggio riguardante un tipo di barche da pesca non conosciuto da padre Gill e dagli indigeni perch\u00e9 poco presente nei mari della Nuova Guinea."}
{"id": "6126782", "revid": "1272592", "url": "https://it.wikipedia.org/wiki?curid=6126782", "title": "Associazione Calcio Bellaria Igea Marina 2008-2009", "text": "Questa pagina raccoglie le informazioni riguardanti l'Associazione Calcio Bellaria Igea Marina nelle competizioni ufficiali della stagione 2008-2009."}
{"id": "6126784", "revid": "3115", "url": "https://it.wikipedia.org/wiki?curid=6126784", "title": "Salvatore Natoli (politico)", "text": "Biografia.\nEra ingegnere. Giovanissimo, nel 1944-45 si impegna nel movimento separatista, fondando la Lega Giovanile Separatista di Messina. Ader\u00ec nel 1946 alla Concentrazione Democratica Repubblicana e quindi al Partito Repubblicano Italiano e fu eletto consigliere comunale a Gioiosa Marea e a Sant'Agata di Militello. \u00c8 stato poi consigliere dell'amministrazione provinciale di Messina. Si avvicina a Gaetano Martino e nel 1963 si candida alla Camera per il Partito Liberale Italiano, ottenendo 13.884 voti, senza essere eletto.\nNel 1967 viene eletto deputato all'Assemblea regionale siciliana, nella lista della PRI nel collegio di Messina. Verr\u00e0 confermato per cinque legislature, fino al 1991.\nDal 1969 al 1971 \u00e8 Assessore regionale al Turismo, comunicazioni e trasporti. Nel 1979 torna al governo, come assessore ai Lavori pubblici, fino al 1980. \u00c8 stato consigliere nazionale del PRI. Dal 1981 al 1983 \u00e8 ancora assessore regionale al Turismo, comunicazioni e trasporti. Dal 1985 \u00e8 deputato questore. Nel 1988 entra in conflitto interno con l'allora ministro Aristide Gunnella.\nNel 1989 diviene capogruppo del suo partito all'ARS. Viene eletto presidente della Regione Siciliana la notte del 27 novembre 1989, con un voto in pi\u00f9 di Rino Nicolosi presidente uscente, e ha accettato l'elezione ringraziando il Parlamento, dichiarando che avrebbe incontrato solo i capigruppo parlamentari e non i segretari di partito. All'alba dell'indomani per\u00f2 si dimette.\nNel 1991 si ricandida all'ARS ma non riesce a essere eletto. Nel 2010 ha pubblicato il saggio \"La Nazione che non fu: Operazione Verit\u00e0\"."}
{"id": "6126786", "revid": "436907", "url": "https://it.wikipedia.org/wiki?curid=6126786", "title": "Made in Italy (album Luciano Ligabue)", "text": "Made in Italy \u00e8 l'undicesimo album in studio del cantautore italiano Luciano Ligabue, pubblicato il 18 novembre 2016 dalla Zoo Aperto.\nDescrizione.\nAnticipato a settembre dal singolo \"G come giungla\", si tratta del primo concept album nella carriera dell'artista, il quale ha spiegato in un'intervista concessa al Corriere della Sera che l'album \u00e8 \u00abuna dichiarazione d'amore frustrata verso questo Paese raccontata attraverso la storia di un personaggio\u00bb.\nCome raccontato dallo stesso autore in un'intervista, l'album narra la storia di Riko, un uomo che si trova in un momento della propria vita in cui non tutte le cose vanno bene, ma con il proseguire dell'album si scopre come riesca a riprendere in mano la propria vita. L'11 novembre esce il secondo estratto \"Made in Italy\", mentre il 20 gennaio 2017 esce il terzo estratto \"\u00c8 venerd\u00ec, non mi rompete i coglioni\".\nFilm.\nIl 12 giugno 2017 Ligabue ha annunciato attraverso la propria pagina Facebook l'inizio delle riprese del relativo film omonimo, da lui diretto. Le riprese si sono svolte tra Correggio, Reggio nell'Emilia, Novellara, Roma e Francoforte sul Meno per una durata di sette settimane. Il film \u00e8 prodotto da Fandango e distribuito dalla Medusa film."}
{"id": "6126788", "revid": "106456", "url": "https://it.wikipedia.org/wiki?curid=6126788", "title": "Caribant", "text": ""}
{"id": "6126793", "revid": "713714", "url": "https://it.wikipedia.org/wiki?curid=6126793", "title": "Carseoli", "text": ""}
{"id": "6126798", "revid": "399", "url": "https://it.wikipedia.org/wiki?curid=6126798", "title": "Episodi di Chicago Fire (quinta stagione)", "text": "La quinta stagione della serie televisiva Chicago Fire, composta da 22 episodi, \u00e8 stata trasmessa in prima visione assoluta negli Stati Uniti d'America da NBC dall'11 ottobre 2016 al 16 maggio 2017.\nIn Italia, la stagione \u00e8 stata trasmessa in prima visione a pagamento da Premium Action dal 12 maggio al 21 luglio 2017; il solo nono episodio era gi\u00e0 stato trasmesso il 31 marzo 2017, essendo un \"crossover\" con \"Chicago P.D.\", a sua volta \"spin-off\" di \"Chicago Fire\". In chiaro, la stagione \u00e8 stata trasmessa in prima visione in lingua italiana in Svizzera da RSI LA1 dal 30 agosto al 15 novembre 2017; in Italia, \u00e8 stata trasmessa da Italia 1 dal 18 luglio al 5 settembre 2018.\nL'ottavo episodio di questa stagione, \"One Hundred\" (\"Il centenario\"), \u00e8 il centesimo della serie.\nRealt\u00e0 e fantasia.\nTrama.\nDawson e Casey sono tornati insieme dopo che lei ha ottenuto l'affidamento di Louie. Dopo aver passato la notte con Severide, Stella scopre che il suo instabile ex fidanzato Grant \u00e8 scappato dalla clinica psichiatrica e sta cercando sia lei che Severide. Nel frattempo, le cose prendono una svolta drammatica quando, dopo la morte di suo fratello, Borelli presenta un reclamo contro Boden, nel quale si mette in dubbio la sua leadership. Pensando al suo futuro ora che ha Louie, Dawson torna all'ambulanza 61 dopo la sospensione di Borelli. Inoltre, Brett scopre che Mouch sta scrivendo narrativa erotica e si propone di aiutarlo. Riceve anche un'attenzione inaspettata da Antonio Dawson (Jon Seda) a seguito di una chiamata.\nSvegliati!\nTrama.\nGrant attacca Stella e Severide sul retro del Molly's e, dopo essere stato accusato di tentato omicidio, viene rinchiuso in una clinica psichiatrica; nonostante ci\u00f2, Stella non sporgere denuncia facendo infuriare Severide. Nel frattempo, dopo un litigio al Molly's, i rapporti tra i componenti del Camion 81 e Jimmy peggiorano al punto che nessuno vuole avere a che fare con lui perch\u00e9 il suo dolore non lo rende pronto a lavorare. Mouch e Brett continuano a scrivere un romanzo erotico. Inoltre, Casey si trova in una situazione difficile dopo che un assessore ha scoperto il favore che ha portato Dawson ad adottare Louie, usando questo come ricatto. Nel finale, la caserma risponde a un incidente e nonostante l'ordine di tirarsi indietro, Borelli si dirige verso il fuoco e viene bruciato e gravemente ferito dalle fiamme ardenti.\nTerra bruciata.\nTrama.\nCasey continua a cercare informazioni su chi ha informato l'assessore riguardo Louie, dopo aver appreso che il DCFS vuole mettere Louie in un'altra casa adottiva. Cerca aiuto dalla sua consulente Susan Weller, ma in seguito scopre che \u00e8 stata lei stessa a dirlo all'assessore. Nel frattempo, Stella aiuta un bambino malato di epatite C che ha rubato farmaci in seguito ad una chiamata. Severide continua a frequentare la celebrit\u00e0 locale Travis Brenner, mentre Brett continua ad uscire con Antonio Dawson.\nNessun altro morir\u00e0 stasera.\nTrama.\nNelle funzioni di assessore, Casey indaga su un magazzino, che prende una svolta drammatica quando si verifica una fuoriuscita di acido e fa tutto ci\u00f2 che \u00e8 in suo potere per prevenire un grave disastro. Nel frattempo, Dawson e Brett si prendono cura di una donna anziana che ha avuto un attacco epilettico e hanno a che fare con un avvocato esigente riguardo a quale ospedale portarla. Brett e Mouch riscontrano dei problemi nel pubblicare il loro romanzo erotico. Otis e Cruz si fanno scherzi a vicenda.\nAlibi imperfetto.\nTrama.\nLe tensioni aumentano quando Severide e Casey non sono d'accordo sul fatto che un incendio in un appartamento che ha ucciso una donna sia stato accidentale o doloso. Nel frattempo, Mouch e Brett fanno pubblicare il loro romanzo, ma viene successivamente stoppato quando il capo del dipartimento lo scopre e sono costretti a scegliere tra il loro romanzo o il loro lavoro. Casey continua a sospettare del marito della donna morta dopo aver appreso da sua sorella che lei e suo marito litigavano costantemente. Herrmann indaga su chi sta vandalizzando la Caserma 51 con graffiti.\nQuel giorno.\nTrama.\nMentre risponde a una chiamata, Dawson colpisce accidentalmente un pedone con l'ambulanza, il che porta il figlio della vittima a fare causa al Dipartimento e a Dawson. Nel frattempo, Casey e Severide continuano a indagare sull'incendio dell'ultima chiamata e viene rivelato che il marito lo ha appiccato impostando un dispositivo Internet remoto. Herrmann prende in considerazione una promozione a tenente e Casey lo mette in ombra. Boden pensa di fare un viaggio a New York mentre il figliastro \u00e8 in visita alla Caserma 51; ci\u00f2 gli fa ricordare la sua partecipazione ai soccorsi il giorno dopo l'11 settembre e, alla fine, si reca a New York.\nAiuto reciproco.\nTrama.\nCasey inizia a stare sulle sue dopo un'ultima chiamata in cui ha attuato la RCP a un bambino, che sopravvive inizialmente ma muore giorni dopo. Cruz va da Severide perch\u00e9 sospetta che James, il figliastro di Boden, sia vittima di abusi. Nel frattempo, i genitori di Gabriela e Antonio festeggiano il loro anniversario di matrimonio, ma in seguito annunciano che stanno divorziando. Herrmann recluta Stella e Otis nella sponsorizzazione di una dura competizione fangosa per aiutare a promuovere il Molly's. Boden affronta il nuovo fidanzato della sua ex moglie, che ha confermato di aver abusato del figliastro, e affronta le conseguenze del dipartimento per averlo difeso. Gabriela scopre che Casey ha nascosto il suo dolore per il ragazzo morto in modo da non interrompere la festa della sua famiglia.\nIl centenario.\nTrama.\nSeveride nel farsi curare un infortunio al collo a seguito di una chiamata, incontra l'ex pompiere diventato studente di medicina Jeff Clarke (guest star Jeff Hephner), il quale gli chiede di fare le analisi per un trapianto di midollo osseo per un altro paziente. Nel frattempo, Dawson e Casey incontrano un ostacolo quando cercano di adottare Louie in modo permanente e in seguito si sposano. Inoltre, Otis ha un'idea per celebrare il centesimo anniversario del Molly's.\nPer il bene di tutti.\nTrama.\nIl padre biologico di Louie affronta Casey e Dawson e chiede la custodia di Louie, trovando la ferma opposizionde di Casey e Dawson. Nel frattempo, i vigili del fuoco trovano un tavolo da ping pong e iniziano una serie di tornei all'interno della caserma. Severide scopre di essere compatibile con la paziente per il trapianto di midollo osseo, tuttavia le cose vanno male e inizia a seguire i suoi vecchi modi di bere. Infine, la Caserma 51 risponde a un incidente che vede coinvolta l'auto di Severide, ma senza trovare il conducente.\nIncontri.\nTrama.\nSeveride viene informato che il paziente sottoposto a trapianto di midollo osseo \u00e8 nuovamente idoneo, ma sorgono complicazioni quando Severide si ferisce dopo essere saltato fuori da una finestra del secondo piano durante una chiamata. Questo lo rende inidoneo alla donazione perch\u00e9 non pu\u00f2 avere un'epidurale per il dolore ma, nonostante le complicazioni, convince i medici a prelevare il midollo. Nel frattempo, il padre di Louie combatte per la sua piena custodia, cos\u00ec Dawson e Casey cercano di reagire. Ma dopo aver visto la quantit\u00e0 di sostegno che la famiglia d\u00e0 al padre, Casey e Dawson non hanno altra scelta che rinunciare a Louie. Inoltre, Mouch e Otis creano un video che incoraggia le persone ad arruolarsi nei vigili del fuoco.\nGiorni difficili.\nTrama.\nLe emozioni di Dawson hanno la meglio su di lei dopo la partenza di Louie e, durante una chiamata, scarica le sue tensioni su un padre che perde la pazienza nei confronti della figlia che non sapeva fosse incinta. L'atteggiamento di Casey \u00e8 al limite; durante un intervento prende una decisione dell'ultimo minuto per salvare due vittime, ma una non ce la fa... Nel frattempo, Severide \u00e8 costretto a decidere se restare con Stella o Anna, la paziente a cui ha donato il proprio midollo.\nUn cadavere nel seminterrato.\nTrama.\nDopo l'ultima chiamata, la Caserma 51 viene messa in stato di massima allerta dopo che il criminale \u00e8 fuggito e torna per uccidere Casey e prendere di mira l'intera caserma, ma la polizia interviene per trovarlo e catturarlo. Nel frattempo, la relazione di Brett e Antonio tocca il fondo quando l'ex moglie di Antonio interviene, il che spinge Brett a chiedersi se Antonio \u00e8 pronto per avere una relazione. Casey considera di regalare l'anello di fidanzamento a Dawson, mentre un amico del padre di Severide arriva alla Caserma 51 e lo mette in difficolt\u00e0.\nPettegolezzi.\nTrama.\nLa tensione \u00e8 alta durante una chiamata quando un'altra caserma si presenta per prima e Boden prende una decisione salvavita che non va bene all'altro capo sulla scena, Anderson, che aveva appena ricevuto una promozione. Temendo che la sua reputazione sia stata danneggiata, Anderson rende la vita difficile all'intera Caserma 51, specialmente dopo aver provocato ed essersi scontrato con Boden a una festa del dipartimento. Severide decide se lasciare Chicago e diventare un capo di battaglione a Springfield, dove vive Anna. Inoltre, Dawson cerca di trovare un appuntamento per Brett dopo la sua rottura con Antonio. Hermann si presenta alla scuola dei suoi figli con i suoi colleghi.\nPurgatorio.\nTrama.\nIl capo Anderson riassegna la maggior parte dei membri a diverse caserme dei vigili del fuoco, con solo Dawson, Casey e Severide rimasti alla Caserma 51. Stella e Brett vengono riassegnati alla caserma in cui Stella precedentemente lavorava ed aveva avuto problemi. Cruz e Capp vengono riassegnati al call center del 9-1-1. Boden cerca invano di opporsi alle riassegnazioni poich\u00e9 Anderson ha il potere di riassegnare il personale come ritiene pi\u00f9 opportuno. Severide cerca di contrastare Anderson mentre i vari membri cercano di adattarsi alle loro nuove posizioni, mentre lui \u00e8 ancora alle prese se accettare il lavoro di Springfield e di capire i suoi sentimenti per Anna.\nTrappola mortale.\nTrama.\nLa Caserma 51 risponde a un incendio fuori controllo in un magazzino contenente dozzine di vittime all'interno. La squadra corre contro il tempo per cercare di salvarli tutti. Una delle vittime \u00e8 la figlia Lexi di Alvin Olinsky (guest star Elias Koteas), che \u00e8 stata trovata in condizioni critiche. Dopo i soccorsi, la Caserma 51 si unisce a Hank Voight (guest star Jason Beghe) e al dipartimento di polizia nelle indagini e scoprono che l'incendio \u00e8 stato appiccato intenzionalmente. Severide cerca di mettersi in contatto con Anna.\nOstaggi alla 51.\nTrama.\nI membri della Caserma 51 vengono presi in ostaggio quando da alcuni componenti di una gang che corrono nella caserma per rifugiarsi da una rappresaglia tra gang. Uno dei loro membri \u00e8 gravemente ferito e Stella \u00e8 costretta a prendersi cura di lui perch\u00e9 Dawson e Brett sono impegnati in una chiamata. Severide fa tutto il possibile per rimanere nascosto ed escogitare un piano.\nFalso eroe.\nTrama.\nDopo un incidente in cui un pezzo di cemento sfonda il parabrezza di un'auto provocando un ribaltamento, Dawson spinge per ulteriori inadagini, che si intensificano dopo che lo stesso individuo salva gli occupanti di un altro veicolo nello stesso giorno. Casey cerca di aiutare uno dei suoi elettori che ha problemi con un cantiere rumoroso vicino a casa sua. Nel frattempo, Severide fa tutto il possibile per far sentire Anna la benvenuta a Chicago.\nIn ginocchio.\nTrama.\nCasey scopre una nuova casa di crack sulla strada che porta alla caserma e fa di tutto per chiuderla quando scopre che \u00e8 coinvolta una vittima indifesa. Nel frattempo, il padre di Severide, Benny (guest star Treat Williams) torna a Chicago e incontra Anna, ma durante il loro incontro, Anna se ne va. Dawson e Brett hanno a che fare con un nuovo tirocinante ed Hermann perde la pazienza quando scopre che suo figlio, Lee Henry, \u00e8 stato sospeso dalla scuola dopo che si \u00e8 rifiutato di recitare il giuramento di fedelt\u00e0 alla bandiera per protesta contro l'aumento dei prezzi ai distributori automatici.\nL'esplosione.\nTrama.\nCasey si ritrova con un vecchio amico che viene assegnato come sostituto temporaneo della squadra. Durante una chiamata, Casey prende una decisione importante. Nel frattempo, Severide fa passi da gigante nel capire perch\u00e9 Anna se ne \u00e8 andata improvvisamente; Dawson e Brett sono costrette a essere riqualificate come EMT a seguito di un incidente. Inoltre, Connie torna al lavoro e i membri del camion scommettono per vedere quanto durer\u00e0 la convivenza con la ragazza che l'ha sostituita temporaneamente.\nPortami con te.\nTrama.\nCon il supporto di Boden, Casey fa di tutto per aiutare uno dei suoi colleghi vigili del fuoco che si sta assumendo la colpa per la perdita della sua squadra. Nel frattempo, Severide continua a essere al fianco di Anna quando la sua salute continua a peggiorare, rispondendo allo stesso tempo alla chiamata di una donna anziana che rifiuta di lasciare la casa bruciata. Otis e Cruz cercano un terzo coinquilino per il loro appartamento.\nSessanta giorni.\nTrama.\nDurante il suo secondo lavoro di addetto alla sicurezza in un bar, Cruz cerca di scortare fuori un ubriaco il quale nota il tatuaggio con il logo CFD sul braccio del vigile. Questo elemento porter\u00e0 il riconoscimento di Cruz, il quale deve affrontare un'azione disciplinare, dalla quale Mouch si impegna a tirarlo fuori. Nel frattempo, Casey si scontra con un altro assessore quando cerca di approvare una proposta di legge a favore dei primi soccorritori. I membri della Caserma 51 aiutano Severide a piangere la perdita di Anna e il padre di Dawson fa visita alla caserma. Inoltre, la Squadra 3 d\u00e0 il benvenuto al suo nuovo membro Jason Kannell (Guest star Kamal Angelo Bolden).\nL'ultimo turno.\nTrama.\nDopo che Cruz riceve una sospensione non pagata di 60 giorni, aumentano le tensioni tra Mouch e Cruz. Nel frattempo, Casey continua a lottare per la sua proposta sul pronto intervento, ma deve affrontare ulteriori battute d'arresto, inclusa l'interferenza del suocero travagliato, e prende una decisione importante sul suo futuro. Allo stesso tempo, si scontra con Dawson mentre suo padre continua a rimanere nel loro appartamento pi\u00f9 a lungo di quanto si pensasse. Herrmann fa il possibile per far sorridere un bambino ferito, facendogli incontrare i giocatori dei Chicago Cubs, le stelle Kris Bryant, David Ross e Jake Arrieta. Alla fine dell'episodio, i vigili del fuoco si ritrovano intrappolati nell'incendio di un magazzino. Herrmann cerca disperatamente di salvare Mouch che sta subendo un attacco di cuore nel mezzo dell'incendio; Casey, intrappolato, si toglie la maschera e dice addio a Dawson sapendo che non ne uscir\u00e0 vivo. Cruz e Dawson aspettano fuori e si disperano mentre la squadra cerca di uscire. "}
{"id": "6126829", "revid": "125858561", "url": "https://it.wikipedia.org/wiki?curid=6126829", "title": "Logan - The Wolverine", "text": "Logan - The Wolverine (\"Logan\") \u00e8 un film del 2017 diretto da James Mangold.\nScritto da Scott Frank, Mangold e Michael Green, da una storia di Mangold, il film \u00e8 interpretato da Hugh Jackman, Patrick Stewart, Richard E. Grant, Boyd Holbrook, Stephen Merchant e Dafne Keen.\nLiberamente ispirato alla serie a fumetti Marvel Comics \"Vecchio Logan\" di Mark Millar e Steve McNiven, \u00e8 il terzo e ultimo film della serie spin-off dedicata a Wolverine. \u00c8 il decimo film della serie cinematografica degli \"X-Men\" e si svolge in un universo alternativo.\nLe riprese si sono tenute da maggio ad agosto 2016, mentre \u00e8 stato distribuito negli Stati Uniti da 20th Century Fox il 3 marzo 2017 e il 1\u00ba marzo in Italia, anche in IMAX. Il film \u00e8 stato acclamato dalla critica ed \u00e8 il primo e unico cinefumetto ad avere ottenuto la candidatura all'Oscar alla migliore sceneggiatura non originale.\nTrama.\nIn un universo alternativo, in un distopico 2029, i mutanti sono sull'orlo dell'estinzione poich\u00e9 da 25 anni non nasce nessun bambino mutante e la met\u00e0 di essi \u00e8 stata sterminata da un gruppo criminale anti-mutante noto come \"Reavers\".\nLogan, che \u00e8 notevolmente invecchiato da quando il suo fattore rigenerante si \u00e8 indebolito per via dell'avvelenamento da adamantio, trascorre le sue giornate lavorando come autista in Texas, risparmiando denaro per comprare uno yacht e per acquistare medicine sottobanco. Lui e il mutante reietto Calibano vivono in una fonderia abbandonata oltre il confine con il Messico, dove si prendono cura di un ormai novantenne Charles Xavier, che un anno prima ha inavvertitamente ucciso molti dei suoi X-Men con un attacco psichico causato da una crisi indotta da una malattia neurologica degenerativa (i cui sintomi sembrano ricondurre alla Malattia di Alzheimer).\nLogan viene avvicinato da Gabriela, un'infermiera della Transigen, una potente compagnia bio-tecnologica controllata dalla Essex Corp, che gli chiede di accompagnare lei e una ragazzina di 11 anni, Laura Kinney, in un luogo chiamato \"Eden\" nel Dakota del Nord. Dopo aver accettato con riluttanza il lavoro, convinto dalla promessa di una forte ricompensa, al momento della partenza Logan scopre che Gabriela \u00e8 stata uccisa. Lui, Charles e Laura riescono a stento a fuggire dai suoi assassini - lo spietato capo della sicurezza della Transigen Donald Pierce e i suoi uomini ciberneticamente potenziati, i \"Reavers\" - mentre Calibano viene catturato, torturato e costretto a usare i propri poteri mutanti per localizzare i fuggitivi.\nLogan e Charles, tramite un video registrato dal telefono di Gabriela, scoprono che negli ultimi anni la Transigen ha utilizzato campioni di DNA provenienti da diversi mutanti per generare in vitro dei bambini mutanti da utilizzare come soldati speciali. I bambini si sono per\u00f2 rivelati difficili da condizionare e dopo il successo di un altro progetto (chiamato \"X-24\"), la Transigen ha preso la decisione di sopprimerli tutti. Gabriela e altre infermiere sono per\u00f2 riuscite a salvare molti bambini aiutandoli a fuggire dal complesso dove erano rinchiusi. Lei stessa ha attraversato di nascosto il confine insieme a Laura per accompagnarla fino al luogo chiamato \"Eden\", del quale sono note solo le coordinate geografiche e dove \u00e8 stato convenuto il ritrovo di tutti i bambini scampati al massacro. Da ultimo, apprendono anche che Laura \u00e8 \"figlia\" di Logan, in quanto creata a partire da un campione del suo DNA prelevato dagli agenti della Essex Corp nel 1983, durante l'esperimento Arma X condotto da William Stryker alla base di Alkali Lake in Canada. Laura a differenza del padre non risente dagli effetti da avvelenamento dell'adamantio di cui \u00e8 rivestito il suo corpo e i suoi artigli.\nDurante la permanenza a Oklahoma City, Logan inizia a dubitare dell'esistenza di Eden, perch\u00e9 lo scopre essere un luogo citato in un fumetto degli \"X-Men\" che Laura porta con s\u00e9. Nel frattempo i \"Reavers\" li localizzano e li attaccano, ma Charles riesce a sfruttare un'altra crisi per immobilizzare tutte le persone presenti nell'hotel con un'onda psichica, consentendo a Logan di eliminarli. Quest'ultimo inietta a Charles l'inibitore che egli spesso rifiuta di assumere, per poi prepararsi a lasciare la citt\u00e0. Dopo aver aiutato una famiglia del posto, i Munson, a richiamare i cavalli a seguito di un incidente in autostrada, i tre mutanti trovano rifugio presso la loro fattoria. Quella notte, mentre Logan si trova nei campi con Will, il capofamiglia dei Munson, Charles viene ferito mortalmente e i Munson vengono uccisi dal prodotto del progetto X-24, che si rivela essere un clone perfetto di Logan, il quale poi cattura Laura e la conduce verso un furgone dei \"Reavers\". Contemporaneamente per\u00f2, Calibano, per ostacolare i suoi aguzzini, riesce a rubare due granate e a farle detonare, perdendo la vita ma distruggendo il mezzo adibito a prigione. Logan si scontra quindi con X-24, che, essendo pi\u00f9 giovane e vigoroso, \u00e8 avvantaggiato. Fortunatamente Will, prima di morire, interviene e trafigge X-24 scaraventandolo contro una macchina agricola mediante la propria auto, permettendo cos\u00ec a Logan e Laura di fuggire ancora una volta. Dopo aver seppellito Charles in una radura vicino ad un lago ed aver ricevuto alcune cure mediche, Logan acconsente alla richiesta insistente di Laura di condurla finalmente a Eden. Nel frattempo, X-24 riceve dal proprio creatore un siero che ritempra le sue energie.\nGiunti alle coordinate di Eden, Logan e Laura vi trovano un rifugio gestito da Rictor, un giovane mutante della Transigen, dove si sono gi\u00e0 raccolti gli altri ragazzi fuggiti dalla struttura messicana della compagnia. L\u00e0 Logan viene a sapere che i bambini hanno intenzione di intraprendere a breve un percorso di otto miglia attraverso il bosco, per raggiungere il confine con il Canada e di l\u00ec una residenza sicura dove sono attesi. La sera precedente la partenza Rictor si offre di pagare al vecchio mutante la somma stabilita con Gabriela, ma Logan rifiuta il denaro; egli manifesta comunque l'intenzione di andarsene per conto suo, con grande disappunto di Laura, convinta di aver instaurato un legame con lui. Il giorno seguente, tuttavia, quando i ragazzi ormai in cammino attraverso il bosco vengono localizzati ed inseguiti dai \"Reavers\", Logan ritorna sulla propria decisione e anzi assume un siero mutante datogli da Rictor che aveva rivelato essere il motivo per cui Laura non aveva risentito degli effetti dell'avvelenamento dell'adamantio il siero infatti se preso regolarmente a piccole dosi col passare del tempo crea un potentissimo anticorpo che cura e annulla gli effetti nocivi dell'adamantio permettendo di usufruire dell'adamantio presente nel corpo senza averne effetti nocivi, lo stesso usato su X-24, per poter accorrere in loro aiuto ripristinando il proprio fattore rigenerante e curando cos\u00ec anche le vecchie ferite. Recuperata la propria forza, Logan fa strage degli agenti di Pierce insieme a Laura, ma, avendo assunto una dose eccessiva del siero, l'effetto si esaurisce prima dell'incontro con il dottor Zander Rice, la folle mente dietro al progetto Transigen, il quale gli rivela di aver creato l'inibitore genetico che ha arrestato la nascita di nuovi mutanti per sterminarli e vendicare la morte del padre, ucciso da Logan durante la sua fuga dal programma Arma X. Con una pistola sottratta ad uno degli agenti, Logan uccide improvvisamente Rice e affronta quindi X-24, mentre Pierce e i restanti \"Reavers\" vengono eliminati dai giovani mutanti grazie ai loro poteri.\nQuesta volta Logan sembra avere la meglio su X-24 ma il clone, una volta accortosi che il proprio creatore \u00e8 appena stato ucciso dall'avversario, reagisce violentemente e lo trapassa con la radice di un albero caduto; a questo punto Laura, caricata in fretta la pistola, interviene e uccide X-24 sparandogli alla testa con un proiettile di adamantio che Logan aveva conservato per anni, probabilmente per usarlo un giorno su se stesso. Abbattuto il nemico, al vecchio mutante non resterebbe ora che riprendersi dallo scontro: l'ultima ferita riportata \u00e8 per\u00f2 troppo estesa per essere curata dai suoi poteri. Appoggiato al tronco dell'albero, Logan muore sereno fra le braccia di Laura e da lei viene chiamato \"pap\u00e0\" per la prima volta in vita sua. Tutti i bambini quindi, prima di proseguire il viaggio oltre il confine, lo seppelliscono. Inizialmente Laura costruisce una croce sulla tomba di Logan con dei bastoni ma, prima di riprendere il cammino, la riposiziona in modo da formare una \"X\", in memoria di Wolverine, ultimo degli X-Men.\nPersonaggi e interpreti.\nDoris Morgado, David Kallaway, Han Soto, Jayson Genao e Krzysztof Soszynski fanno parte del cast nei panni di Maria, Danny Rhodes, Valet, Rictor e Mohawk. Nel commento audio di \"X-Men - Apocalisse\", Bryan Singer afferm\u00f2 che Nathaniel Essex / Sinistro sarebbe apparso nel film, tuttavia nel gennaio 2017 Mangold rivel\u00f2 che il personaggio era stato eliminato per mantenere il tono realistico del film.\nProduzione.\nSviluppo.\nNel novembre 2013 20th Century Fox assunse James Mangold per scrivere il trattamento di un terzo film di Wolverine. Nel marzo 2014 David James Kelly venne assunto per scrivere una sceneggiatura a partire dal soggetto di Mangold.\nIl budget del film \u00e8 stato di 97 milioni di dollari. Simon Kinberg, produttore del film, descrisse \"Logan\" come \u00abmolto violento [...] praticamente un western, come ambientazione e toni. Sar\u00e0 diverso dagli altri film di Wolverine.\u00bb\nSceneggiatura.\nPrima di arrivare alla versione definitiva, furono concepite diverse trame per la pellicola e la presenza di nuovi personaggi. Durante la pre-produzione si era vociferato la presenza di Sinistro come antagonista, ma il regista Mangold lo scart\u00f2 perch\u00e9 voleva \u00abevitare il tipico cattivone con il costume\u00bb. Inoltre lo sceneggiatore Scott Frank dichiar\u00f2 che inizialmente lui e Mangold volevano inserire anche il personaggio di Victor Creed / Sabretooth (presente anche in \"X-Men le origini - Wolverine\"), il quale sarebbe intervenuto per aiutare Logan, Charles e Laura; l'idea, tuttavia, non venne sviluppata. Il regista James Mangold, durante un'intervista con\u00a0\"Empire\", ha parlato di una scena prevista nello script originale, scartata nel montaggio finale ma che sar\u00e0 inserita nel Blu-Ray. Si tratta della sequenza dove vediamo Logan, X-23 e il Professor X a cena a casa della famiglia\u00a0Munson in cui sarebbe dovuto esserci un riferimento alla morte di Jean Grey, ma scartata perch\u00e9 l'avrebbe reso troppo triste.\nCast.\nNel febbraio 2015, Patrick Stewart conferm\u00f2 la sua partecipazione al film, mentre Jackman si disse intenzionato ad interpretare il personaggio un'ultima volta. Nel febbraio 2016 Liev Schreiber espresse l'interesse a riprendere il ruolo di Victor Creed / Sabretooth da \"X-Men le origini - Wolverine\". Ad aprile 2016 Boyd Holbrook entr\u00f2 nel cast nel ruolo del villain, mentre Richard E. Grant entr\u00f2 nel cast nel ruolo di uno scienziato pazzo. Lo stesso mese Simon Kinberg conferm\u00f2 che il film sarebbe stato ambientato nel futuro, e Stephen Merchant si aggiunse al cast. Nel maggio 2016 entrarono nel cast, in ruoli non ancora specificati, Eriq La Salle, Elise Neal, e Elizabeth Rodriguez.\nRiprese.\nLe riprese sono cominciate il 9 maggio 2016 e terminate il 19 agosto seguente.\nPromozione.\nIl 5 ottobre 2016 venne annunciato il titolo ufficiale e venne pubblicato il primo poster. Il 20 ottobre venne pubblicato il teaser trailer del film.\nDistribuzione.\nIl film \u00e8 stato presentato in anteprima mondiale e fuori concorso il 17 febbraio 2017 al festival di Berlino. \u00c8 stato distribuito negli Stati Uniti da 20th Century Fox il 3 marzo 2017 e il 1\u00ba marzo in Italia, anche in IMAX.\nDivieti.\nIl film \u00e8 stato vietato ai minori di 17 anni negli Stati Uniti per la presenza di \"violenza brutale\". In Italia il film \u00e8 stato vietato ai minori di 14 anni.\nVersione italiana.\nNella versione italiana, Dafne Keen \u00e8 doppiata da Ginevra Pucci, figlia di Fabrizio Pucci, il doppiatore di Wolverine.\nVersioni.\nIl 28 aprile 2017 tramite i social, il regista James Mangold annuncia l'arrivo nelle sale cinematografiche statunitensi di una versione del film in bianco e nero, la versione in bianco e nero \u00e8 stata rilasciata il 16 maggio 2017.\nAccoglienza.\nIncassi.\nIl film ha incassato in America 226.277.068 dollari, mentre nel resto del mondo ha incassato 390.518.532 dollari, per un totale di 616.795.600 dollari a fronte di un budget di 97.000.000 di dollari.\nCritica.\nAccolto positivamente dalla critica statunitense con 93% di recensioni positive su Rotten Tomatoes."}
{"id": "6126833", "revid": "114376288", "url": "https://it.wikipedia.org/wiki?curid=6126833", "title": "Celano Football Club Olimpia 2008-2009", "text": "Questa voce raccoglie le informazioni riguardanti il Celano Football Club Olimpia nelle competizioni ufficiali della stagione 2008-2009."}
{"id": "6126834", "revid": "72396", "url": "https://it.wikipedia.org/wiki?curid=6126834", "title": "Elisa Chimenti", "text": "Biografia.\nL'infanzia e l'inizio dell'attivit\u00e0 letteraria.\nElisa Chimenti nacque a Napoli nel 1883 da Rosario Ruben Chimenti e Maria Luisa Ruggio Conti.\nQuando aveva un anno si trasfer\u00ec prima a Tunisi e poi in Marocco con i suoi genitori, il fratello Roberto, le sorelle Maria Ester, Maria Giulia e Maria Dina ed il fratellastro Roberto. La sua educazione venne dunque arricchita dall\u2019arabo e dall\u2019ebraico, quest\u2019ultimo insegnatole da un rabbino. Conosceva e parlava correttamente 15 lingue, tra cui il francese, lo spagnolo, il tedesco, il portoghese e il russo ed alcuni dialetti marocchini.\nSuo padre Rosario Chimenti era un medico garibaldino. In Marocco divenne medico di corte del sultano Mulay Hasan I. Nonostante la sua posizione da dottore personale del sultano, continu\u00f2 a recarsi nelle zone pi\u00f9 povere, soprattutto la zona del Rif, per curare gli indigenti e fu spesso ospite delle trib\u00f9 berbere; per potere assistere le donne islamiche (come uomo non poteva curarle) cominci\u00f2 a portarsi dietro la figlia Elisa che divenne cos\u00ec la sua preziosa collaboratrice. Oltre a fargli da interprete, Elisa pot\u00e9 cominciare a conoscere e apprezzare il folklore marocchino, che decise di trascrivere e tradurre in francese, lavorando contemporaneamente alla traduzione delle poesie ascoltate dalle donne berbere. Da questa esperienza nacque inoltre il suo interesse per le figure femminili presenti nelle culture di tutto il mondo mediterraneo.\nIl matrimonio e la scuola italiana.\nNel 1907 mor\u00ec il padre. Elisa si trasfer\u00ec quindi in Germania, per continuare la sua formazione; si diplom\u00f2 in Lettere. A Lipsia pubblic\u00f2 le sue due prime opere \"Meine Lieder\" (1911) e \"Taitouma\" (1913).\nL'8 agosto 1912 si spos\u00f2 con Fritz Dombronwski, un polacco naturalizzato tedesco di fede protestante, assumendo con il matrimonio la cittadinanza tedesca. Il marito per\u00f2 era affetto da turbe psichiche, tanto che la notte del matrimonio tent\u00f2 di strangolarla. Da lui divorzi\u00f2 nel 1924.\nSuccessivamente, si leg\u00f2 sentimentalmente a Si Ahmed Fekhardji, un interprete traduttore algerino. Con lui non si spos\u00f2 mai, preferendo mantenersi libera ed indipendente.\nNel 1914 fond\u00f2 con la madre una scuola privata italiana a Tangeri nell'attuale Palazzo delle Istituzioni Italiane. Era una scuola multiculturale multireligiosa, dove venivano ammessi studenti ebrei, islamici e cristiani di ogni censo. Nel 1927 per\u00f2 il governo fascista mand\u00f2 un direttore italiano in questa scuola che, a causa di un diverbio (lui voleva ammettere solo i ragazzini benestanti cattolici) fin\u00ec per licenziarla.\nFinita la guerra, Elisa chiese alla neonata Repubblica un risarcimento per aver perso la scuola, che ottenne di 30.000 franchi, cifra che non venne mai pagata.\nNel 1957 il Presidente della Repubblica Gronchi le confer\u00ec la medaglia di Cavaliere al Merito.\nNel 1958 pubblic\u00f2 il suo libro \u201cAl cuore dell\u2019Harem\u201d che verr\u00e0 per\u00f2 tradotto in Italia solo nel 2000.\nMor\u00ec il 7 settembre 1969, assistita da due fedeli domestiche marocchine."}
{"id": "6126836", "revid": "110157", "url": "https://it.wikipedia.org/wiki?curid=6126836", "title": "The Dealers", "text": "The Dealers \u00e8 un album discografico del musicista jazz Mal Waldron pubblicato nel 1964 dalla Status Records, n\u00b0 cat. 8316."}
{"id": "6126841", "revid": "729019", "url": "https://it.wikipedia.org/wiki?curid=6126841", "title": "Weppes", "text": "Le Weppes \u00e8 una delle cinque regioni denominate \"quartiers\" che formavano l'antica castellania di Lilla, situata nel nord-est della Francia.\nEssa \u00e8 chiamata anche \"Les Weppes\" o \"La Weppe\", e altrimenti \"Quartier des Weppes\" o \"Pays de Weppes\". Si tratta di un leggero rilievo di allungamento sud-nord sviluppatosi nel substrato sabbioso (landeniano) e argilloso (ypresiano). Situata ad ovest e sud-ovest della citt\u00e0 di Lilla, tra due affluenti alla riva sinistra della Schelda, il Lys e la De\u00fble (canalizzata), la regione di Weppes si trova nella Fiandra francese, o pi\u00f9 esattamente, nella Fiandra romanza.\nIl nome ha origine latina, viene infatti da \"ad vesperam\", cio\u00e8 \"ai vespri\", in quanto gli abitanti di questo cantone pronunciavano \"weppe\" dicendo \" au weppe \" per indicare la sera, la notte incombente. \n\u00c8 un territorio rurale di 24 comuni ricchi di storia. Questa sotto-regione geografica presenta un versante rettilineo e segnato (sebbene con un lieve dislivello) verso l'ovest e la pianura della Lys, mentre il suo versante esposto a est e la valle della De\u00fble \u00e8 molto dolce, con una forte ricopertura l\u00f6ssica, che ha favorito una coltura intensiva e precoce, a scapito della foresta. Essa \u00e8 molto ben coltivata, dopo un drenaggio che ha fatto pressoch\u00e9 sparire le paludi, e ora nulla la distingue dal resto della Fiandra. Inoltre \u00e8 fortemente urbanizzata.\nStoria.\nIl \"paese dei Weppes\" \u00e8 citato a partire dall'XI secolo. Il suo territorio corrisponde a una parte del Caribant e del \"pagus Scarbeius\", ad ovest e a sud-ovest di Lilla..\nOggi \u00e8 compresa nell\"'arrondissement\" di Lilla, essendo la Weppe, prima della rivoluzione uno dei \"quartiers\" entro i quali si divideva la castellania di Lilla (gli altri erano M\u00e9lantois ad est, il Ferrain a nord e il Carembault a sud-est e la P\u00e9v\u00e8le, che non aveva confini con la Weppe. La contea d'Ostrevent si trovava a sud-est della castellania di Lilla. L'Artois, con il baliaggio di Lens e l'Alleu (o Lalleu) e della Fiandra marittima a ovest limitavano per altro questa regione.\nAveva per capoluogo Wavrin, che si distingue ancor oggi, con Santes e Houplin-Ancoisne in una zona pi\u00f9 umida, classificata come Parco della De\u00fble, per la protezione dei campi che captano in questa zona, senza alternative, le acque che alimentano gran parte della comunit\u00e0 urbana di Lilla.\nComuni.\nI comuni del \"Pays de Weppes\" sono: "}
{"id": "6126846", "revid": "785863", "url": "https://it.wikipedia.org/wiki?curid=6126846", "title": "I due vigili", "text": ""}
{"id": "6126847", "revid": "729019", "url": "https://it.wikipedia.org/wiki?curid=6126847", "title": "Stazione di Jinnoharu", "text": "La \u00e8 una stazione ferroviaria situata nel distretto di Yawata Nishi-ku della citt\u00e0 di Kitaky\u016bsh\u016b, nella prefettura di Fukuoka, in Giappone. La stazione si trova sulla linea principale Kagoshima della JR Kyushu.\nStruttura.\nLa stazione dispone di un marciapiede laterale e due a isola, con cinque binari passanti in superficie. Il fabbricato viaggiatori si trova sopra il piano del ferro."}
{"id": "6126851", "revid": "57342", "url": "https://it.wikipedia.org/wiki?curid=6126851", "title": "Luciano Bronzi", "text": "Biografia.\nVenne nominato sindaco della citt\u00e0 di Varese nel 1990 (primo non democristiano in 34 anni), dopo essere stato per quindici anni membro del consiglio comunale, si dimise prematuramente nel 1992 a seguito di indagini a suo conto nell'ambito dell'inchiesta Mani Pulite. Arrestato nell'agosto dello stesso anno, fu condannato nel 2002, in primo grado, a 8 anni di reclusione."}
{"id": "6126857", "revid": "1605525", "url": "https://it.wikipedia.org/wiki?curid=6126857", "title": "Il padrone della citt\u00e0", "text": "Il padrone della citt\u00e0 (\u0418\u0433\u0440\u0430 \u043d\u0430 \u0447\u0443\u0436\u043e\u043c \u043f\u043e\u043b\u0435) \u00e8 un romanzo di Aleksandra Marinina pubblicato nel 1993, rappresenta il libro d'esordio del personaggio letterario di Anastasija Pavlovna Kamenskaja (Nastja), trentenne ispettrice della polizia di Mosca. Nastja comparir\u00e0 in successivi 14 romanzi.\nLa trama.\nA differenza di altri luoghi dell'ex Unione Sovietica la citt\u00e0 di Y prospera grazie alla pacificazione operata dal magnate-capomafia Denisov.\nL'apprezzato e lussuoso centro benessere \"Girasoli\" \u00e8 frequentato da ricchi clienti, la poliziotta Nastja Kamenskaja \u00e8 capitata li per caso per una terapia riabilitativa.\nSi trover\u00e0 coinvolta in casi di omicidio, sfruttamento della prostituzione e cinematografia pornografica; la polizia locale inizialmente non apprezzer\u00e0 il suo contributo, sar\u00e0 per\u00f2 ufficiosamente ingaggiata da Denisov che non pu\u00f2 tollerare criminalit\u00e0 (che non sia la sua) nella citt\u00e0.\nTrasposizione sullo schermo.\nIl romanzo ha dato origine all'episodio \"Kamenskaya: Igra na chuzhom pole\", uscito nel 2000 nella serie televisiva dedicata a Anastasia Kamenskaya."}
{"id": "6126917", "revid": "1745361", "url": "https://it.wikipedia.org/wiki?curid=6126917", "title": "Chiesa della Beata Vergine del Soccorso (Rovigo)", "text": "La chiesa della Beata Vergine del Soccorso, detta La Rotonda, \u00e8 un edificio religioso situato a Rovigo, peculiare per la sua forma architettonica a pianta ottagonale e per gli eventi storico-religiosi legati all'evoluzione socioculturale della citt\u00e0.\nStoria.\nUno dei maggiori monumenti di Rovigo \u00e8 il tempio, o chiesa, della Beata Vergine del Soccorso pi\u00f9 comunemente conosciuta come la Rotonda a causa della sua pianta ottagonale. La chiesa risale agli anni tra il XVI e il XVII secolo ed \u00e8 nata con lo scopo di conservare l'immagine della Madonna col Bambino, fortemente venerata dai rodigini, che era affrescata in un oratorio intitolato a santa Maria alle Mura costruito lungo la recinzione dell'orto del convento del frati minori conventuali di san Francesco. I frati risiedevano negli edifici, ora scomparsi, attigui alle vicine chiesa dei Santi Francesco e Giustina e oratorio della Beata Vergine della Concezione detta chiesa del Cristo (o della Croce).\nIn realt\u00e0 non \u00e8 ben chiaro il motivo di questa profonda devozione della comunit\u00e0 cittadina nei confronti della Vergine, devozione cos\u00ec forte da far trasferire l'immagine della Madonna dal piccolo oratorio dove era stata originariamente collocata a causa dell'impossibilit\u00e0 di quest'ultimo di sopportare un flusso cos\u00ec ingente di fedeli. Nel 1595 il cronista Celio Nicolo, pubblic\u00f2 un opuscolo nel quale venivano illustrati 115 avvenimenti ritenuti miracolosi e ricondotti alla Madonna del Soccorso, tra essi spicca il salvataggio della citt\u00e0 liberata da un assedio proprio il 2 luglio (non \u00e8 noto di quale anno), giorno in cui viene festeggiata la Visitazione della Beata Vergine Maria a santa Elisabetta. O ancora nella relazione del podest\u00e0 Alvise Querini del 1609 si allude ad un voto fatto dagli abitanti di Rovigo durante un'epidemia di peste. Nonostante questo alone di mistero, vi sono due fatti documentati. Innanzitutto nel 1591 iniziarono a circolare testimonianze scritte di fedeli che avevano ottenuto delle grazie dopo aver pregato davanti all'immagine di santa Maria delle Mura; successivamente, nel 1594, si constat\u00f2 un forte afflusso di fedeli nella citt\u00e0 di Rovigo, tanto da dar vita al problema dell'approvvigionamento a cui il Consiglio cittadino dovette far fronte.\nLa costruzione della chiesa fu decisa nel 1594, in pochi mesi ne fu progettata la struttura da parte di Francesco Zamberlan, quello che noi chiameremmo oggi ingegnere capo del Magistero delle acque della Repubblica di Venezia, e il 13 ottobre di quello stesso anno il vescovo della Diocesi di Adria Lorenzo Laureti ne benediceva le prime fondamenta. La comunit\u00e0 cittadina sostenne con ogni mezzo l'edificazione di quest'ultima, tanto da supportarla con donazioni di denaro, ma anche di materiali da costruzione. A causa di questi ingenti sovvenzionamenti, nacque il problema di amministrare le offerte, proprio nel momento in cui si stava discutendo a chi spettasse la competenza della chiesa stessa. Nel 1764, molto tempo dopo, il Senato Veneto afferm\u00f2 definitivamente che la giurisdizione dovesse spettare alla citt\u00e0 di Rovigo. Nel 1601 venne costruita la copertura provvisoria, la quale fu terminata due anni dopo ma con scarsi risultati. Pochi mesi dopo la cupola fu oggetto di restauro a causa di alcuni cedimenti strutturali e venne sostituita, nel 1606, da un tetto piramidale. L'altare fu collocato, invece, nel 1607 e l'immagine della Madonna fu posta nella nicchia dell'altare l'8 settembre 1608, mentre il pavimento venne realizzato tra il 1609 e il 1613.\nPer quanto riguarda l'interno, la sua organizzazione procedette lentamente e senza seguire un vero e proprio schema. Nel 1621 si ritiene che fu inserito il primo quadro, al quale ne segu\u00ec un secondo nel 1622 e un terzo nel '26. Nel 1625, invece, fu rivisto l'assetto dei muri perimetrali e furono scavate venti nicchie a met\u00e0 altezza dei muri stessi per potervi inserire altrettante statue.\nLa fascia mediana fu arricchita, circa dieci anni dopo, da una ventina di quadri collocati tra le nicchie, mentre le cornici centinate furono eseguite subito dopo. Nel 1644 fu avviata la decorazione della chiesa come la si vede oggi, anche se in realt\u00e0 non vi \u00e8 un ordine tra le vicende rappresentate. Essa fu terminata nel 1684. Nel frattempo era stato dato il via alla costruzione del campanile, progettato da Baldassarre Longhena, ma due anni dopo l'inizio, nel 1657, i lavori furono interrotti e procedettero a rilento a causa di continue interruzioni (dovute anche all'alluvione dell'Adige, emergenza alla quale la fabbriceria della chiesa diede il proprio contributo con 500 ducati), fino al 1768 anno in cui ripresero definitivamente tanto da completare la torre cinque anni dopo, nel 1773.\nLa cupoletta fu terminata l'anno dopo. Inoltre a partire dal 1719, anno in cui venne murata una lapide in onore di Camillo Silvestri sotto il portico della Rotonda, e pi\u00f9 frequentemente a partire dal XIX secolo, i muri della chiesa saranno arricchiti da marmi, reperti archeologici e lapidi a rischio. Nonostante la maestosit\u00e0 e la bellezza che la chiesa ha oggi, essa, in realt\u00e0, non \u00e8 stata progettata e fabbricata con un'attenzione particolare. Ci\u00f2 \u00e8 testimoniato dalle continue migliorie e ristrutturazioni a cui la chiesa \u00e8 stata soggetta. Alcune realizzazioni successive sono state il cornicione del tamburo centrale e le vetrate a lastre piane, inoltre venne rifatto il soffitto Il soffitto croll\u00f2 a causa delle vibrazioni provocate dall'esplosione dei quattro forti che difendevano la citt\u00e0 ad opera degli Austriaci che, nel 1866, furono costretti ad andar via dal Polesine. e al termine della dominazione austriaca fu avviato un piano di ampliamento dello spazio attorno alla Rotonda.\nNel 1860 fu, infatti, demolito l'ex convento delle Francescane che si trovava vicino al campanile e se ne ricav\u00f2 l'attuale piazzale del Soccorso. Mentre nel 1864 fu creata la piazza XX Settembre ampliando la strada presente all'interno delle mura. Tale piazza a pianta rettangolare, ristrutturata all'inizio degli anni duemiladieci, valorizza la chiesa anche se, contrariamente a quanto si pu\u00f2 pensare, la facciata rivolta alla piazza non \u00e8 quella principale. Una volta entrati, infatti, si trova l'altare alla propria destra, confermando che l'entrata principale \u00e8 in realt\u00e0 quella che si trova alla fine della laterale via \"IV Novembre\".\nInfine, avendo constatato che il passaggio tra le due piazze era ostacolato dalla rampa di accesso, essa fu sostituita da una gradinata. Un ulteriore restauro delle parti principali della chiesa avvenne dopo la seconda inondazione dell'Adige del 1882 e tra il 1956 e il 1966 l'edificio e le opere al suo interno ebbero nuova vita attraverso un restauro realizzato con tecniche e criteri attuali. In tempi recenti, all'inizio del nostro secolo, la chiesa \u00e8 stata oggetto di un restauro conservativo, finanziato dalla Fondazione Cassa di Risparmio di Padova e Rovigo.\nDescrizione.\nInterno.\nGli interni sono sicuramente la parte pi\u00f9 affascinante dell'edificio. Cuore e fulcro della liturgia, l'altare di legno della Rotonda venne scolpito da Giovanni Caracchio e posto nella chiesa nel 1607, anche se secondo alcune fonti il disegno originale apparteneva a Francesco Zamberlan. Ad ogni modo il vero problema che si present\u00f2 sin da subito all'autore fu la valorizzazione della piccola immagine della Madonna del Soccorso in una chiesa le cui dimensioni a confronto erano gigantesche. La soluzione fu quella di far sorreggere il dipinto da un insieme di angeli, circondanti quest'ultimo, alla presenza del Creatore benedicente che sormonta l'intera scena. \nIn realt\u00e0, per\u00f2, la struttura decorativa \u00e8 ancora pi\u00f9 ampia, essa \u00e8 costituita da un grande podio in cui \u00e8 inserito l'altare e dal podio prendono vita quattro colonne corinzie che sorreggono una trabeazione terminante con un piccolo frontone triangolare che enfatizza la parte centrale in cui \u00e8 inserita l'immagine della Madonna. Sopra la trabeazione vi \u00e8 un attico con una targa che ricorda la consacrazione a Dio e alla Vergine, sopra ancora un frontone curvilineo spezzato e sovrastato dalla scena della Crocifissione. Ai lati della parte centrale, inserite in due nicchie, vi sono le statue di legno di san Giovanni Battista e san Francesco d'Assisi, sopra di esse due tele ritraenti l'Annunciazione e la Nascita della Madonna. L'intera struttura architettonica \u00e8 sormontata da un baldacchino a sbalzo decorato.\nUn'ulteriore sfida affrontata dall'autore dell'altare riguard\u00f2 la valorizzazione di quest'ultimo in una chiesa avente una pianta inusuale, ossia ottagonale. Essendo l'altare l'elemento principale, esso doveva attirare l'attenzione dei fedeli e tale scopo fu raggiunto proprio grazie alla preziosit\u00e0 della grande struttura dorata in cui l'altare \u00e8 inserito. L'immagine della Madonna del Soccorso, proveniente dall'oratorio di Santa Maria alle Mura, riprende l'iconografia della Madonna in maest\u00e0, la Vergine \u00e8 raffigurata frontalmente, \u00e8 seduta in trono, con il Bambino benedicente sulle ginocchia al quale consegna una rosa che simboleggia la citt\u00e0 di Rovigo, la cui etimologia viene attribuita al lemma in greco antico .\nL'organo venne posizionato nel 1767 e fu costruito da Gaetano Callido. \n\u00c8 molto probabile che la chiesa fosse dotata di un organo sin dal principio, infatti la cantoria e la cassa dove sono contenute le canne risalgono all'inizio del XVII secolo. Nel 1767 furono costruite le nuove canne, i mantici e tutta la meccanica sonora callidiana. Il legno sembra essere stato lavorato da Giovanni Caracchio, vista l'affinit\u00e0 con l'altare, e il frontone spezzato che sovrasta la cassa presenta al centro la statua della Madonna con ai lati due angeli. Le portelle della cassa furono dipinte nel 1615 da Giovanni Battista Novelli e presentano all'esterno le figure dell'Immacolata e di Sant'Agnese e all'interno quelle di san Marco e san Francesco d'Assisi. Infine, il parapetto della cantoria \u00e8 decorato con pitture su tela celebrative dell'ordine francescano: al centro vi \u00e8 la Madonna col Bambino tra i santi Giovanni Battista e Francesco d'Assisi, a sinistra vi sono la Madonna col Bambino e san Bonaventura da Bagnoregio e a destra la Madonna col Bambino e sant'Antonio da Padova.\nSacrestia.\nAlle spalle della parete alla quale \u00e8 appoggiato l'altare \u00e8 presente la sacrestia, caratterizzata da pi\u00f9 opere differenti tra loro.\nNon a caso un'opera imponente e di grandi dimensioni \u00e8 l'armadio per la custodia degli arredi sacri. Quest'ultimo nel complesso conserva la famosa tradizione tardo-rinascimentale, anche se nella decorazione superiore il gioco delle linee curve e quelle spezzate salta immediatamente all'occhio.\nLa parte centrale \u00e8 invece definita da una rigida e allo stesso tempo gradevole riproduzione della Beata Vergine del Soccorso, mentre sulla parete opposta si trova una scultura raffigurante la Madonna col Bambino e San Giovannino; scultura che fu portata anni fa nella Rotonda probabilmente per poterla riparare dalle intemperie che indubbiamente costituivano un ostacolo.\nAlle due pareti di minor lunghezza della stanza sono appesi due quadri, interessanti in particolar modo perch\u00e9 mostrano come a Rovigo si celebrano pittoricamente i podest\u00e0 gi\u00e0 da molteplici anni.\nSotto il quadro celebrativo di Girolamo Priuli (presente sulla parete nord), il cui autore \u00e8 Zaccaria Zaninelli, c'\u00e8 una tavola raffigurante la Madonna col Bambino posizionato in mezzo ai santi Lucia e Girolamo; grazie a questa immagini si ha modo di notare come, anche quando la produzione artistica era fornita da botteghe ben organizzate, le differenze di qualit\u00e0 risultassero comunque evidenti.\nPassando invece alla parete sud, presso la finestra \u00e8 presente il disegno del campanile, realizzato da Silvestri nel 1752.\nQuesta rappresentazione probabilmente \u00e8 una copia del disegno originale del Longhena (perduto) e desta attenzione perch\u00e9 testimonia il forte interesse della famiglia Silvestri verso ci\u00f2 che modernamente si definisce con \"beni culturali\". Inoltre in alto rispetto alle due porte che mettono in comunicazione la sacrestia con la chiesa si trovano un piccolo quadro, ove sulla sinistra sono raffigurati i Santi Sebastiano e Rocco, a destra un'Apparizione.\nInfine la porticina che si apre nella parete sud porta a una scala di legno, la quale conduce a una stanza molto grande sopra la sacrestia nella quale si trovano arredi liturgici inutilizzati.\nTeleri della fascia inferiore.\nLa parte bassa delle pareti \u00e8 rivestita da ben sedici opere d'arte, tra le quali otto rappresentano episodi della storia di Maria. \nGrazie alle ricerche effettuate dallo storico Franco E. Adami, che ha individuato con certezza i podest\u00e0 raffigurati, \u00e8 stato possibile ricostruire l'ordine di collocazione dei dipinti: esso comincia dal lato sinistro dell'altare; in seguito fu collocato un quadro sul lato destro e cos\u00ec di seguito dall'altare verso la porta principale.\nTra i quadri che caratterizzano la fascia inferiore prima citata, pi\u00f9 di uno \u00e8 stata realizzata da Francesco Maffei, come l\"Incoronazione della Vergine\". Al centro \u00e8 raffigurata Maria, tra gli angeli; ai lati ci sono il Figlio e il Padre che le stanno ponendo una corona sulla testa; altre figure presenti sono san Giuseppe, un angelo che regge un bastone rivestito di fiori e infine san Giovanni Battista.\nIl tema \u00e8 stato arricchito gradualmente di ulteriori elementi mentre la tendenza realistica che si \u00e8 verificata durante il periodo rinascimentale ha portato a vedere il Paradiso diverso dalla Terra. Non a caso il mondo ultra-terreno viene rappresentato come uno spazio sopra le nuvole, e allo stesso modo angeli e santi compaiono come simboli della gloria spirituale.\nIn seguito un'altra opera, attribuita a Pietro Negri dal critico d'arte Vittorio Sgarbi, \u00e8 chiamata La fuga in Egitto. Tale quadro un evidente esempio di pittura \"tenebrosa\", qual era di moda a Venezia, ed \u00e8 ambientato in un luogo caratterizzato da rovine classiche. La figura centrale \u00e8 una Madonna del Latte (Maria mentre \u00e8 intenta ad allattare il piccolo Ges\u00f9), che viene trainata da un asino condotto da angeli.\nUn altro autore che si \u00e8 soffermato sulle suggestioni della pittura tenebrosa \u00e8 Pietro Ricchi, il quale \u00e8 l'autore di un'altra opera chiamata \"Glorificazione di Bartolomeo Querini\". In quest'opera il podest\u00e0 \u00e8 in ginocchio (mor\u00ec a Rovigo nel 1657); al centro vi \u00e8 la Morte che sta per scegliere il dardo fatale; in alto a sinistra compare la Madonna con in braccio il Bambino.\nUn'ulteriore opera \u00e8 l'Angelo annunciante (il cui autore ignoto), nella quale il messaggero di Dio entra nella casa della donna che accetter\u00e0 di divenire madre del Detentore.\nUn quadro per alcuni aspetti simile, chiamato l'Annunciata (il cui autore ignoto), vede Maria sorpresa dall'arrivo dell'angelo.\nAltre undici opere rivestono la fascia inferiore e per una parte di esse, non \u00e8 stato ancora riconosciuto l'autore attualmente.\nIl dipinto che inaugur\u00f2 la serie dedicata ai podest\u00e0 \u00e8 la \"Glorificazione di Pietro Morosini\": questo governatore \u00e8 effigiato mentre rende omaggio all'apparizione celeste della Madonna col bambino, i quali volano sostenuti da corpose nubi, in un cielo plumbeo. Al di sotto, cavalieri in lontananza si aggirano in una campagna ordinata, frutto della buona amministrazione del podest\u00e0. I suoi nobili collaboratori si scorgono sulla sinistra, ma una figura si differenzia dalle altre: \u00e8 l'autore di questa tela che si autoritrae e, in penombra, \u00e8 anche l'unico che guarda nella nostra direzione; al di sotto della sua figura si scorge la data 1644 ed il suo nome, Antonio Randa, pittore bolognese gi\u00e0 allievo di Guido Reni, che, con questo suo soggiorno rodigino, apr\u00ec la via del Veneto agli altri artisti della scuola dei Carracci. \nTeleri della fascia superiore.\nLe decorazioni della chiesa della Beata Vergine del Soccorso, sono state portate a termine nell'arco di un intero secolo, con l'intento di perseguire un fine politico-celebrativo. La fascia inferiore e quella superiore sono formate da numerose tele dipinte ad olio. L'utilizzo di grandiose tele ad olio per tappezzare gli interni, a scapito dell'affresco, \u00e8 certamente di origine lagunare, pi\u00f9 confacente con il clima della zona. \nNello specifico la fascia superiore \u00e8 composta da 17 tele che celebrano rispettivamente 14 podest\u00e0, 2 provveditori della sanit\u00e0 e la Passione di Ges\u00f9, che viene celebrata simbolicamente nel quadro ubicato sopra l'altare, purtroppo non pienamente visibile per via di alcuni elementi ornamentali dell'altare stesso.\nNelle tele sono sempre presenti elementi allegorici di stampo barocco, quali la personificazione della citt\u00e0 di Rovigo, le figure dei fiumi Adige e Po, le allegorie relative alle virt\u00f9 cardinali e teologali e molte altre; inoltre i ritratti dei podest\u00e0, dei provveditori, sono finalizzati a celebrarne soprattutto la stirpe piuttosto che le caratteristiche individuali. A tal fine \u00e8 stata posta nel ritrarli molta attenzione agli stemmi, cos\u00ec come ai vestiti indossati, che mostrano senza equivoci la carica ricoperta. Dalle tele dovevano emergere, anche visivamente, i meriti acquisiti da questi illustri personaggi durante il periodo in cui esercitarono il loro potere in Polesine.\nAl 1658 risale la collocazione all'interno della chiesa, delle tele celebranti i provveditori della sanit\u00e0 e quella relativa alla Passione di Ges\u00f9; successivamente vennero collocate anche le altre tele, man mano che venivano realizzate, e furono poste in questa fascia superiore seguendo lo stesso criterio utilizzato per quella inferiore. Si ritene che la conclusione della decorazione di questa fascia sia avvenuta nel 1684.\nTra le tele che celebrano i podest\u00e0 si ritrovano la Glorificazione di Giovanni Battista Foscarini dipinto da Giulio Cirielli nel 1678. Come accennato precedentemente questa tela, come le altre, \u00e8 ricca di figure allegoriche. Si vede il podest\u00e0 con un abito giallo bordato di pelliccia che in posizione centrale ha il viso rivolto verso l'osservatore ed indica con la mano destra alcuni prodotti della terra.\nDinanzi al podest\u00e0 si ritrova la personificazione della citt\u00e0 di Rovigo, che appare nelle sembianze di una donna, coperta da una veste di colore blu ed un mantello rosso, con il collo cinto da rose bianche, anch'esse simbolo della citt\u00e0. Nella tela compare anche la personificazione del fiume Po, raffigurato come un vecchio dal capo ricoperto di rose, intento a versare dell'acqua da un grande vaso, aiutato da una signora anziana, personificazione della citt\u00e0 di Ferrara posta idealmente dall'altro lato del fiume. Le due figure femminili visibili sul lato pi\u00f9 esterno della tela, di cui si coglie solo met\u00e0 del busto, rappresentano le Eliadi, sorelle di Fetonte, che la mitologia ricorda come colui che cadde con il carro del dio Sole nel fiume Po. Contrapposte alle Eliadi, proprio dietro la figura del podest\u00e0, si possono osservare le due virt\u00f9 teologali; la Fede con indosso un abito azzurro ed un copricapo bianco, che porta in spalla una croce e nella mano un calice; e la Sapienza con indosso un abito bianco ed un mantello ocra, che sorregge un libro aperto in una mano, mentre con l'altra indica gli stemmi, al centro dei quali troneggia quello dei Foscarini.\nPer finire, in alto si nota la figura della Madonna in abito rosso, immersa tra le nuvole, con in braccio Ges\u00f9 bambino che sembra accennare alla figura seminuda e inginocchiata di Giovanni Battista.\nIl quadro nel suo complesso \u00e8 sicuramente in linea con i gusti artistici in voga tra il pubblico veneziano dell'epoca.\nLe tele che celebrano i provveditori della sanit\u00e0 sono due. Nella prima compare la Glorificazione di Leonardo Don\u00e0 delle Rose. Inizialmente la tela fu attribuita al Tinelli, tuttavia dopo un periodo di grandi incertezze nell'attribuzione del dipinto, l'autore \u00e8 stato riconosciuto nella persona di Giovanni Carboncino, che avrebbe dipinto la tela intorno al 1670. Appare tra le nuvole la figura della Madonna che tiene in braccio Ges\u00f9 bambino, vicino alla quale si erge sant'Antonio di Padova che intercede per il provveditore. Dietro la figura di Leonardo Don\u00e0 delle Rose si scorgono la personificazione della Giustizia, della Carit\u00e0 e della citt\u00e0 di Rovigo.\nNella seconda si ritrovano la Glorificazione del provveditore alla sanit\u00e0 Andrea Molin, dipinta da Antonio Triva nel 1658. Il provveditore inginocchiato, con indosso un abito nero e una camicia bianca, \u00e8 seguito da un servo moro vestito di rosso che sorregge un cappello con la mano. Si nota sempre immersa tra le nubi la figura della Madonna e del bambino, il quale stringe nelle mani un mazzo di rose che alludono alla citt\u00e0 di Rovigo. Accanto alla Vergine vi \u00e8 san Rocco, protettore contro le pestilenze.\nTeleri della fascia intermedia.\nNella fascia intermedia si alternano venti statue e venti quadri. Le statue sono di stucco forte, ma furono dipinte in modo da sembrare di bronzo, cosicch\u00e9 potessero intonarsi meglio con lo sfarzo dell'ambiente circostante. Rappresentano la Madonna, Ges\u00f9 Cristo, gli Apostoli e i Santi protettori di Rovigo, e sono poggiate su un piedistallo che ne riporta il nome. Pare siano state realizzate da Davide Arrieti, uno scultore di cui si hanno poche notizie, il cui nome per\u00f2 appare nei Registri del Tempio, in relazione ad un pagamento avvenuto nel 1627. \nSia i quadri che le statue sono posizionati in cornici di legno dipinte in color oro, realizzate dall'intagliatore Francesco Acellino, anch'egli citato nei registi del tempio in relazione ad alcuni pagamenti avvenuti nel 1640, per alcuni lavori svolti, anche se non ben precisati.\nI quadri sono tutti rettangolari lunettati e furono realizzati dall'artista Giovanni Battista Pellizzari nel 1639, e illustrano una serie di episodi legati ai miracoli della Madonna del Soccorso che si presume siano avvenuti nella citt\u00e0. Tali eventi miracolosi furono recuperati dai 115 fatti miracolosi narrati da Celio Nicolio. \nTra questa vasta serie di miracoli si ricorda quello di Giovanni Paolino Buratino, che guar\u00ec dopo essere stato investito da un carro mentre giocava; quello di Giovanni della Selva, che guar\u00ec dopo essere stato colpito da un fulmine; oppure quello di Ottaviano Contarini, guarito da una grave malattia in seguito al voto della sua consorte.\nSoffitto.\nIl soffitto sub\u00ec diverse modifiche nel corso del tempo. Inizialmente vi era rappresentata la \"Visitazione di Maria ad Elisabetta\", che purtroppo non resse allo scorrere del tempo e si logor\u00f2. In un secondo momento il soffitto venne ridipinto, ma anche questa volta non dur\u00f2 a lungo a causa dei bombardamenti austriaci avvenuti nel 1866 durante la terza guerra di indipendenza, che misero a dura prova questa parte della struttura, rovinosamente crollata qualche anno dopo. Si giunge cos\u00ec ad una terza fase che corrisponde alla creazione del soffitto ancora oggi visibile, che fu eseguito da Vittorio Bressanin nel 1887.\nL'affresco del soffitto ha una cornice in stile barocco che richiama il legno, all'interno della quale si vedono due ovali incorniciati con il simbolo della Fede e della Luna, ovvero dell'immacolata concezione. La scena rappresenta un miracolo della Madonna del soccorso, la quale fa miracolosamente cessare un'epidemia che aveva colpito la citt\u00e0 di Rovigo.\nLa Madonna appare in alto, sopra un'edicola, con il capo cinto da un'aureola che giunge in soccorso dei malati agonizzanti presenti nella parte bassa dell'affresco; tra questi risaltano la figura di un vecchio uomo che viene assistito da una suora, una donna soccorsa da un anziano signore, e diverse persone inginocchiate che reggono dei ceri accesi nelle mani. Il fatto che la Madonna compaia sola, non accompagnata da Ges\u00f9 bambino, sembra confermare che il miracolo sia compiuto da lei in prima persona.\nIl risultato artistico nel suo complesso non sembra essere di qualit\u00e0 eccelsa ma piuttosto modesta, tuttavia va riconosciuta l'abile impostazione prospettica e il grande valore ornamentale dell'affresco.\nNegli archivi della rotonda \u00e8 tuttora presente il bozzetto di questo affresco.\nChiesa.\nLa chiesa della Beata Vergine del Soccorso, conosciuta anche con il nome de \"La Rotonda\" fu progettata da Francesco Zamberlan il quale seppur non in possesso dell'effettivo titolo di architetto, maturava una discreta esperienza nel settore edile. La chiesa in oggetto pare sia stata realizzata dopo il 1575 ovvero, successivamente la visita di Zamberlan a Brescia col Palladio durante l'epoca del Rinascimento. In questo viaggio infatti, Zamberlan sicuramente vide la chiesa della Madonna di Campagna alla periferia di Verona e nella quale la Rotonda ritrova molte somiglianze.\nUna della maggiori particolarit\u00e0 del tempio della Beata Vergine del Soccorso \u00e8 l'architettura ottagonale. Infatti, il corpo della costruzione \u00e8 composto da due strutture a pianta ottagonale, quella interna dedicata alla chiesa e quella esterna a porticato agibile su sette lati, l'ottavo \u00e8 occupato dalla sacrestia, e nel quale sono stati murati negli anni, oltre a monumenti celebrativi, elementi architettonici provenienti da strutture ora scomparse, alcuni dai ponti che attraversavano il centrale Adigetto. Si pensa che questa struttura volesse simboleggiare la perfezione di Dio data la riconduzione del numero 8 ad eventi importanti della religione Cristiana: numero che riprende i sette giorni della creazione a cui aggiunge l'ottavo simbolo della Pasqua durante la quale il Cristo \u00e8 risorto).\nLa struttura ottagonale interna, dotata di tre finestroni affiancati per ogni lato, si innalza sorreggendo un tetto ad elementi spioventi, finito di realizzare nel 1622, che sostituisce l'originaria cupola, demolita nel 1606 a causa di sopravvenuti cedimenti strutturali della stessa.\nDall'esterno si pu\u00f2 notare la sobriet\u00e0 che l'architetto ha voluto appositamente richiamare con elementi semplici come le colonne del porticato lisce e prive della base, le finestrelle ellittiche dell'attico prive di cornici cos\u00ec come i finestroni sopra il portico. Elementi poco marcati per risaltare quella che dovrebbe essere la serenit\u00e0 e semplicit\u00e0 dello spirito umano di chi si accinge ad entrare in un luogo sacro.\nCampanile.\nIl campanile pare sia stato progettato a Baldassarre Longhena, architetto di notevole fama nel 1600 veneto e di cui Rovigo detiene l'unica struttura da lui progettata e che, per alcune parti pare richiamare il campanile di San Marco a Venezia. Il campanile, alto 57 metri, \u00e8 saldamente fissato al terreno di sabbia compatta da una massiccia base a scarpata di 2 metri di altezza . La struttura rossa \u00e8 poi ben delineata da cornici bianche.\nLa struttura rodigina presenta poi finestrelle asimmetriche lungo tutta l'ascesa del campanile le quali danno segno di vivacit\u00e0 allo stesso nonch\u00e9 di luminosit\u00e0. La croce posta alla sommit\u00e0 \u00e8 alta 4 metri.\nPortico.\nIl portico presente nel Tempio, all'inizio della sua vita pareva essere dedicato alla commemorazione di persone defunte appartenenti a famiglie nobili rodigine. A partire dall'inizio del 1800 il porticato inizi\u00f2 ad essere dimora di ogni sorte di oggetto marmoreo di tipo archeologico e commemorativo e da qui la rivisitazione della chiesa come una specie di museo civico rodigino.\nNel 1980 venne inaugurato un vero museo civico conosciuto meglio con il nome Museo dei Grandi Fiumi all'interno dell'ex Monastero degli Olivetani nel quartiere di San Bortolo. In quel luogo vennero poi installati gli oggetti che trovavano sede sotto il portico della Rotonda.\nSulle pareti esterne del porticato sono per\u00f2 rimasti circa un'ottantina di marmi tra i quali si riportano i pi\u00f9 importanti per la citt\u00e0 rodigina:"}
{"id": "6126929", "revid": "974994", "url": "https://it.wikipedia.org/wiki?curid=6126929", "title": "Biblioteca civica G. Tartarotti", "text": ""}
{"id": "6126993", "revid": "125302785", "url": "https://it.wikipedia.org/wiki?curid=6126993", "title": "Marco Balzano", "text": "Biografia.\nMarco Balzano \u00e8 nato a Milano, dove lavora come insegnante di lettere. \u00c8 sposato e ha due figli. \nDottore di ricerca con una tesi su Giacomo Leopardi, vincitore del Premio Centro Nazionale di Studi Leopardiani, esordisce nel 2007 con la raccolta di poesie \"Particolari in controsenso\" (Ed. Lieto Colle). Ha pubblicato su varie riviste (tra cui: \"Rivista di storia della filosofia\", \"Rivista pascoliana\", \"Lettere italiane\", \"Giornale storico della letteratura italiana\") articoli e saggi su Leopardi, Belli, Pascoli. \nNel 2010 pubblica il suo primo romanzo, \"Il figlio del figlio\" (Avagliano). Il libro viene tradotto in tedesco nel 2011.\nNel 2014 con \"Pronti a tutte le partenze\" (Sellerio) si aggiudica il Premio Flaiano per la Narrativa. Il libro viene tradotto in Francia nel 2015.\nL'anno successivo, sempre per i tipi di Sellerio, pubblica il suo terzo romanzo, \"L'ultimo arrivato\" con il quale si aggiudica l'edizione 2015 del Premio Campiello. Il romanzo viene tradotto in Francia, Germania, Olanda e Spagna. \nNel 2016 Sellerio ripubblica il suo romanzo d'esordio e l'autore registra per Emons Audiolibri \"L'ultimo arrivato\".\nNel 2017, per il venticinquesimo anniversario della morte di Paolo Borsellino, cura insieme a Gianni Biondillo la raccolta di racconti \"L'agenda ritrovata. Sette racconti per Paolo Borsellino\", edito da Feltrinelli.\nNel 2018 cambia casa editrice e pubblica \"Resto qui\", il suo quarto romanzo, con Einaudi; il libro si classifica secondo al Premio Strega e vince molti premi, tra cui il Premio Mario Rigoni Stern e il Premio Bagutta. Il libro viene tradotto in Francia, dove vince il Prix M\u00e9diterran\u00e9e, in Germania, dove vende in pochi mesi centomila copie, e in altri ventotto paesi. L'attrice Viola Graziosi registra per Audible l'audiolibro del romanzo.\nNel 2019 pubblica \"Le parole sono importanti\", un saggio divulgativo sull'etimologia e la storia delle parole, in cui l'autore analizza dieci vocaboli di uso comune che politica, pubblicit\u00e0 e media alterano o semplificano. Di frequente \u00e8 stato ospite della trasmissione Miracolo italiano, in onda su Radio 2, con una rubrica che portava il titolo del volume. \nBalzano, sempre nello stesso anno, conduce la trasmissione televisiva \"Prof - La scuola siamo noi\" in onda su La EFFE, in cui l'autore intervista otto insegnanti della scuola pubblica che hanno messo in atto nuove pedagogie e nuovi modi di fare scuola. \nNel 2021, sempre per Einaudi, esce il suo quinto romanzo, \"Quando torner\u00f2\". Nello stesso anno l'autore registra per Audible \"La storia delle storie. Le avventure della parola\", un podcast in dieci puntate in cui racconta, insieme a diversi ospiti, come sono cambiate nei secoli le parole e le narrazioni, dal mondo dell'oralit\u00e0 a quello della scrittura, dalla carta allo schermo. Il programma \u00e8 stato scritto da Balzano insieme ad Andrea Piana ed \u00e8 accompagnato dalle letture di Federica Fracassi. Come testimonial della nuova edizione del dizionario Zingarelli, edito da Zanichelli, scrive la definizione d'autore di 50 lemmi il cui significato \u00e8 cambiato negli anni. \nCollabora con le pagine culturali del \"Corriere della Sera\" e insegna scrittura alla Scuola Belleville di Milano."}
{"id": "6127004", "revid": "767487", "url": "https://it.wikipedia.org/wiki?curid=6127004", "title": "Parola di Dio (film)", "text": "Parola di Dio (\"\u0423\u0447\u0435\u043d\u0438\u043a\") \u00e8 un film del 2016 diretto dal regista russo Kirill Serebrennikov. Presentato alla 69\u00aa edizione del Festival di Cannes nella sezione Un Certain Regard ha vinto il premio Fran\u00e7ois Chalais.\nTrama.\nVeniamin \u00e8 uno studente liceale nel bel mezzo di una crisi adolescenziale. I suoi turbamenti sono placati dalla lettura maniacale e compulsiva del testo sacro ai cristiani, la Bibbia, dentro la quale \u00e8 convinto siano contenute tutte le risposte che mettano ordine alla confusione del mondo moderno.\nDistribuzione.\nIl film \u00e8 uscito nelle sale italiane il 27 ottobre 2016, distribuito da I Wonder Pictures."}
{"id": "6127009", "revid": "767487", "url": "https://it.wikipedia.org/wiki?curid=6127009", "title": "Torre degli stagnai", "text": "La torre degli stagnai (in romeno: \"Turnul Cositorilor\") \u00e8 una delle nove torri che sorgono nella cittadella di Sighi\u0219oara, comune nel Distretto di Mure\u0219, in Romania. La torre degli stagnai presenta un'architettura molto particolare: alta 25 metri, la torre ha una base squadrata (parte della vecchia torre) su cui \u00e8 impiantato un tronco pentagonale che si trasforma poi in ottagonale. Il tetto, appena sbilanciato, ha un piano esagonale e l'anima in legno rappresenta uno dei capolavori dei carpentieri di Sighisoara. Questa torre, insieme alla torre dell'orologio, costituisce un punto chiave per la difesa della citt\u00e0.\nRestauri.\nNel 1583 svariati lavori di ristrutturazione furono fatti e si suppone che il piccolo bastione pentagonale, con la sua apertura alla citt\u00e0 bassa, sia stato costruito in quel periodo. Le facciate della torre portano ancora le tracce delle ferite inferte durante l'assedio ungherese fra il 1704 e il 1706."}
{"id": "6127015", "revid": "585241", "url": "https://it.wikipedia.org/wiki?curid=6127015", "title": "Frederick Frances Gerard", "text": ""}
{"id": "6127017", "revid": "767487", "url": "https://it.wikipedia.org/wiki?curid=6127017", "title": "Middle of Nowhere (film 2012)", "text": "Middle of Nowhere \u00e8 un film drammatico del 2012 scritto e diretto da Ava DuVernay.\nIl film ha ricevuto diversi riconoscimenti tra cui il premio per la regia al Sundance Film Festival 2012, 2 Black Reel Awards per la regia e la sceneggiatura e 4 premi della African-American Film Critics Association, uno dei quali assegnato all'attrice Emayatzy Corinealdi.\nTrama.\nRuby \u00e8 una brillante studentessa di medicina che decide di interrompere gli studi quando il marito Derek viene condannato a otto anni di carcere. Inizia ad occuparsi di lui, facendogli visita ogni weekend e dedicandosi pazientemente ai suoi bisogni economici e affettivi. Ma un incontro casuale e un tradimento che la segna profondamente mettono duramente alla prova la loro relazione.\nProduzione.\nNell'ottobre 2012 Ava DuVernay ha parlato del film sul sito \"The Daily Beast\" con la giornalista Allison Samuels: \u00ab\u00c8 una storia che conosco molto bene. Io sono di Los Angeles e conosco innumerevoli donne che vivono questo tipo di vita ogni giorno, anno dopo anno. Ci sono donne che lottano per tenere tutto insieme mentre un loro caro \u00e8 in carcere. Ma non sentiamo parlare di loro o delle loro lotte... \u00c8 come se fossero nel loro piccolo mondo e nessun altro le vedesse\u00bb.\nNello stesso periodo ha spiegato sul sito \"TheWrap\" che l'idea per il soggetto riguardante l'incarcerazione era cominciata ad emergere quando aveva iniziato a verificare cosa significava vivere a Compton, la citt\u00e0 in cui era cresciuta, e \u00abla consistenza delle vite delle donne che ci vivevano\u00bb. Prima di scrivere la sceneggiatura la regista aveva trascorso diversi mesi a fare ricerche per il film, intervistando le mogli di pregiudicati.\nSulla rivista \"LA Weekly\" ha rivelato che in \"Middle of Nowhere\" voleva esplorare \u00abla perdita di un amore e come ti colpisce emotivamente quando finisce\u00bb gi\u00e0 affrontata due anni prima nel film \"I Will Follow\", ritenendosi fortunata di poter ancora esplorare temi che la interessavano.\nIl film \u00e8 stato girato con un budget di 200.000 dollari nel giugno 2011, in soli 19 giorni. Sul sito \"IndieWire\" la regista ha parlato a proposito delle difficolt\u00e0 di girare in un periodo cos\u00ec breve e del fatto che sperava di avere un paio di giorni in pi\u00f9 a disposizione: \u00abAvrebbero potuto consentirci di fare pi\u00f9 riprese ed esplorare di pi\u00f9 le cose. Ma in fondo il mio primo film \u00e8 stato girato in 15 giorni, cos\u00ec ho guadagnato 4 giorni\u00bb.\nLa troupe ha passato una settimana a girare in un quartiere di South Los Angeles, in \"una villa bifamiliare in stile missione spagnola ben conservata\" nella East 91st Street che nel film \u00e8 l'abitazione di Ruby. \u00abQuando la gente pensa a South-Central o a Compton pensa sempre a \"Boyz n the Hood\"\u00bb, ha dichiarato la regista, \u00abnon ci sono mai case come questa. \u00c8 diventata un'assunzione che la gente che vive in queste comunit\u00e0 non si preoccupa di dove vive, non lavora duro per la loro casa e non ne \u00e8 proprietario. Questa \u00e8 una delle ragioni per cui ho scelto questa zona. Mi ricordava la casa in cui sono cresciuta\u00bb.\nAltre location includono Inglewood, una prigione federale a Victorville, Leimert Park e East Los Angeles.\nDistribuzione.\nDopo l'anteprima al Sundance Film Festival del 20 gennaio 2012 e la proiezione al Toronto International Film Festival del 12 settembre, \"Middle of Nowhere\" \u00e8 uscito nelle sale cinematografiche canadesi a partire dell'8 febbraio 2013. Negli Stati Uniti il film ha avuto una distribuzione limitata, debuttando in sole sei sale cinematografiche il 12 ottobre 2012.\nIn seguito \u00e8 stato presentato al Festival del cinema di Stoccolma l'8 novembre 2012, all'Off Plus Camera di Cracovia il 12 aprile 2013 e all'American Film Festival di Breslavia il 20 ottobre 2015.\nAccoglienza.\nIncassi.\nNegli Stati Uniti il film ha riportato un incasso di 67.909 dollari nella prima settimana di proiezione in cui \u00e8 uscito in sole sei sale. La settimana seguente \u00e8 stato distribuito in altre quindici sale incassando 50.554 dollari. Al 12 gennaio 2013 gli incassi complessivi sono stati di 236.806 dollari, a fronte di un budget di circa 200.000 dollari.\nCritica.\nIl sito \"Metacritic\" assegna al film un punteggio di 75 su 100 basato su 21 recensioni, mentre il sito \"Rotten Tomatoes\" riporta l'87% di recensioni professionali con un giudizio positivo, con un voto medio di 7,7 su 10.\nIl film ha ricevuto alla sua uscita un consenso unanime da parte della critica:"}
{"id": "6127022", "revid": "1543377", "url": "https://it.wikipedia.org/wiki?curid=6127022", "title": "Giovanni De Totto", "text": "Biografia.\nAncora all'universit\u00e0 a Firenze, dove frequentava lettere, pubblic\u00f2 con \u201cLa Nuova Italia\u201d due volumi di poesie: \u201cVoci nel tempo\u201d e \u201cCanti dell\u2019Oasi\u201d Fu Volontario nella guerra d'Etiopia nel 1936 come ufficiale di artiglieria.\nTenente degli arditi paracadutisti del 10\u00ba Reggimento arditi durante la seconda guerra mondiale. Il 12 febbraio 1943 un Savoia-Marchetti S.M.82, decollato dalla base di Decimomannu, paracadut\u00f2 una pattuglia, con lui al comando, nei pressi del ponte di Beni Mansur, sulla linea ferroviaria Algeri-S\u00e9tif-Costantine. Gli 11 incursori, in tre notti di marcia, raggiunsero il ponte in ferro ed nella notte del 16 ingaggiarono la guarnigione: mentre una parte degli arditi sosteneva un'azione a fuoco diversiva, il resto minava il ponte, facendolo saltare. De Totto, gravemente ferito, ordin\u00f2 di essere abbandonato; catturato dai francesi, venne curato e quindi internato, rientrando in Italia a guerra finita. Ricevette la Medaglia d'argento al valor militare.\nTornato dalla prigionia insegn\u00f2 lettere a Roma. Esule istriano, ader\u00ec nel 1947 al Movimento Sociale Italiano.\nDe Totto fu nel 1955 eletto deputato alla Camera con il MSI .\nNel 1958 non fu rieletto alla Camera \nNel settembre 1958 fu nominato commissario straordinario della federazione provinciale triestina del MSI. Poi fu pi\u00f9 volte consigliere comunale di Roma."}
{"id": "6127024", "revid": "188116", "url": "https://it.wikipedia.org/wiki?curid=6127024", "title": "Nino De Totto", "text": ""}
{"id": "6127026", "revid": "121592285", "url": "https://it.wikipedia.org/wiki?curid=6127026", "title": "Apoteosi di Omero (Ingres)", "text": "L'Apoteosi di Omero \u00e8 un dipinto a olio su tela (386x515 cm) di Jean-Auguste-Dominique Ingres, realizzato nel 1827 e conservato nel museo del Louvre di Parigi.\nDescrizione.\nConsiderato uno dei manifesti del Neoclassicismo, l\"'Apoteosi di Omero\" raffigura il poeta greco Omero mentre siede su un trono rialzato da diversi gradini, davanti alla facciata di un tempio ionico esastilo, in procinto di essere incoronato dalla Vittoria alata con una ghirlanda d'alloro, il massimo riconoscimento che si pu\u00f2 conferire a un poeta.\nOmero, come gi\u00e0 accennato, \u00e8 circondato da altri illustri poeti, che si accalcano tra di loro dando vita a una composizione che ricorda la \"Scuola di Atene\" di Raffaello: la schiera in alto \u00e8 quella dei poeti antichi, mentre in basso troviamo i moderni. Virgilio e Dante Alighieri si trovano all'estrema sinistra dell'opera, con l'ultimo che porge ad Omero la sua \"Divina Commedia\"; nella composizione, oltre ai vari letterati citati nel paragrafo \"\u00a7 Schema dei personaggi\", troviamo anche Nicolas Poussin e Moli\u00e8re, entrambi colti nell'attimo in cui guardano lo spettatore e indicano Omero cos\u00ec da precisare il suo prestigio letterario. Due sono le eccezioni significative: la prima \u00e8 Raffaello, autore del \"Parnaso\" e della \"Scuola di Atene\" (opere che sono servite da spunto per l\"'Apoteosi di Omero\"), raffigurato all'estrema sinistra mentre tiene per mano Apelle, e la seconda \u00e8 Michelangelo, assorto in una cogitabonda riflessione.\nLa figura di Omero in quest'opera \u00e8 assimilata a quella di un dio onnipotente: la ieraticit\u00e0 divina del poeta greco \u00e8 ribadita dalla decorazione frontonale del tempio retrostante (a lui dedicato), dove Omero \u00e8 portato in volo da un'aquila, il rapace sacro a Zeus. Analogamente, una scritta in greco collocata al di sotto delle personificazioni dell'\"Iliade\" e dell'\"Odissea\" recita: \u00abSe Omero \u00e8 un dio, che lo si onori tra gli dei; se non \u00e8 un dio, che sia considerato tale\u00bb. Ingres compie insomma un'operazione di sacralizzazione del poeta, ribadita dalle offerte che ciascuno dei personaggi gli porge: Fidia, il protagonista dell'arte greca, gli offre lo scalpello e il mazzuolo, Dante come gi\u00e0 accennato gli porge la \"Divina Commedia\", mentre Alessandro Magno e Pindaro prestano ossequio esibendo rispettivamente una lira e una teca contenente gli scritti omerici. L'unico a non compiere azioni \u00e8 Omero, con il volto impassibile e fisso avanti a s\u00e9; tale staticit\u00e0 che \u00e8 sottolineata dal gioco dei raggi proiettivi che, convergendo presso lo sgabello dove il poeta poggia i piedi, descrivono uno spazio dove Omero \u00e8 isolato dalle altre figure del componimento.\nSchema dei personaggi.\nDi seguito \u00e8 riportato lo schema identificativo dei personaggi dell\"'Apoteosi di Omero\":"}
{"id": "6127031", "revid": "585241", "url": "https://it.wikipedia.org/wiki?curid=6127031", "title": "Frederick Gerard", "text": ""}
{"id": "6127072", "revid": "125813271", "url": "https://it.wikipedia.org/wiki?curid=6127072", "title": "Nintendo Switch", "text": ", inizialmente conosciuto con il nome in codice di NX, \u00e8 una console a 64 bit di natura ibrida sviluppata da Nintendo e distribuita in tutto il mondo a partire dal 3 marzo 2017.\nNintendo Switch \u00e8 stato ufficialmente rivelato il 20 ottobre 2016 ed \u00e8 arrivato sul mercato in Giappone, Europa e America del Nord il 3 marzo 2017. \nSwitch rappresenta il primo tentativo da parte di Nintendo di creare una console ibrida tra una casalinga e una portatile essendo dotato di un supporto basato su cartuccia elettronica, formato in precedenza abbandonato da Nintendo dopo il Nintendo 64 nel settore delle console fisse ma adottato in tutte le console portatili, alle quali le cartucce per Switch assomigliano.\nCompete commercialmente con le console di ottava generazione, PlayStation 4 della Sony e Xbox One della Microsoft, generazione nella quale viene comunemente inclusa dalla stampa specializzata. Tuttavia, Nintendo intende cessare il supporto alla console tra il 2024 e il 2027, attraversando cos\u00ec anche tutta la nona generazione.\nStoria.\nSviluppo e annuncio ufficiale.\nLe prime notizie riguardanti una console successiva al Wii U si hanno tra il 2014 e il 2015. Con il tempo il progetto viene chiamato col nome in codice \"NX\"; Satoru Iwata discute della console per la prima volta nel marzo 2015 quando ammette l'intenzione di creare una console del tutto diversa e non una semplice rivisitazione delle precedenti console, come \u00e8 stato il Wii U dopo il Wii.\nNintendo inizia a discutere di NX all'Electronic Entertainment Expo 2015 con i diversi sviluppatori di quello che in linea di massima sarebbe stata la console. Tuttavia Iwata ammette che non rilascer\u00e0 pubblicamente dettagli su NX, ma aggiunge che nonostante il rilascio di questa nuova console il supporto a Wii U non sarebbe terminato prematuramente. Alcune voci specularono gi\u00e0 sul fatto che la nuova console fosse basata su cartucce elettroniche anzich\u00e9 su dischi ottici. Durante la seconda met\u00e0 del 2015, il quotidiano statunitense \"The Wall Street Journal\" afferma che Nintendo inizi\u00f2 la distribuzione di software development kit a svariati sviluppatori, e che essi mostrano di come effettivamente NX sarebbe stata una console \"ibrida\".\nTatsumi Kimishima diventa il nuovo presidente della Nintendo dopo la morte di Iwata e ribadisce che NX sarebbe stato completamente diverso dal Wii e dal Wii U, e di come la sfida per la Nintendo sarebbe stata quella di convincere gli utenti a spostarsi da un hardware all'altro. Afferma inoltre che NX non sarebbe stato neanche il vero successore del 3DS. Tra il 2015 e il 2016 il progetto NX si \u00e8 ritrovato al centro di moltissime attenzioni e speculazioni: viene dapprima concepita\u00a0\u2013 e poi successivamente smentita\u00a0\u2013 una falsa fotografia su internet che rappresentava il gamepad della console; inoltre, secondo alcune informazioni lo sviluppo del progetto data il suo inizio a febbraio 2015; altre voci trapelate da reddit specularono invece sul fatto che NX fosse basato su architettura x86.\nPer lo sviluppo della console Nintendo ha speso pi\u00f9 di mezzo miliardo di dollari in ricerca e sviluppo durante il suo ultimo anno fiscale e ammette di come la nuova console non sarebbe stata venduta in perdita, al contrario di quanto accaduto con Wii U. Nintendo attua con forza la decisione (per molti controversa) di non presentare NX all'Electronic Entertainment Expo 2016, annunciando per\u00f2 la data di vendita della console fissata a marzo 2017, con una presentazione ufficiale entro la fine del 2016. Reggie Fils-Aime discute di NX nell'agosto 2016, ammettendo che Nintendo ha bisogno di aiutare gli utenti a capire le qualit\u00e0 che rendono uniche la nuova console; ideata sia per gli appassionati sia per i videogiocatori occasionali.\nIl 17 ottobre 2016 il Wall Street Journal ammette che la presentazione ufficiale di NX sarebbe avvenuta nel corso della settimana; informazione che fu confermata da Nintendo il 20 ottobre con la rivelazione ufficiale della console attraverso un video su YouTube con il nome ufficiale di Nintendo Switch. Viene confermata la natura ibrida tra console portatile e fissa, oltre che l'utilizzo delle cartucce elettroniche; inoltre Nintendo ha certificato il supporto da parte di pi\u00f9 di cinquanta sviluppatori di terze parti tra cui 505 Games, Activision, Bethesda Softworks, Electronic Arts, Epic Games, FromSoftware, SEGA, Square Enix e Ubisoft. Il 13 dicembre 2016 Nintendo rivela che nuove informazioni su Switch non sarebbero arrivate ufficialmente prima del 13 gennaio 2017, durante un evento speciale dedicato.\nPresentazione del 2017.\nUlteriori informazioni sulla console e sui giochi vengono rivelate, come programmato, durante l'evento dedicato in data 13 gennaio, introdotto da Tatsumi Kimishima. La data di rilascio viene ufficializzata per il 3 marzo 2017, in tutti i territori principali, al prezzo di 299 $. Vengono annunciati e presentati ufficialmente anche svariati titoli tra cui \"1-2-Switch\", titolo esclusivo di lancio, e \"Splatoon 2\" (distribuito il 21 luglio 2017); oltre a ', anch'esso titolo di lancio, e \"Mario Kart 8 Deluxe,\" uscito ad aprile del 2017, mentre viene presentato per la prima volta al pubblico \"Super Mario Odyssey\", uscito il 27 ottobre 2017. Altri titoli annunciati durante l'evento sono stati \"Xenoblade Chronicles 2\" e \"Fire Emblem Warriors\", oltre che a \"Dragon Quest XI\", ', \"Minecraft\", \"FIFA 18\" e \"NBA 2K18\".\nSlogan pubblicitari.\nLo slogan giapponese con cui venne messa in commercio nel marzo 2017 fu \"in qualsiasi momento, dovunque, con chiunque\" (in giapponese \u3044\u3064\u3067\u3082\u30fb\u3069\u3053\u3067\u3082\u30fb\u8ab0\u3068\u3067\u3082, \"itzu demo, doko demo, dare to demo\"), in Italia trasposto poi come \"quando vuoi, dove vuoi, con chi vuoi\" e, nel 2019, come \"gioca dove, come e con chi vuoi\".\nHardware e funzionamento.\nNintendo Switch \u00e8 una console \"ibrida\" tra un sistema di gioco portatile e uno casalingo. Come console fissa Nintendo Switch si collega alla televisione tramite una docking station, chiamata Nintendo Switch Dock; due joypad rimovibili, chiamati Joy-Con, vengono tenuti insieme da un'impugnatura alla quale si agganciano creando un gamepad dalla forma squadrata. Estraendo l'unit\u00e0 centrale di Nintendo Switch dalla base e applicando a essa i due Joy-Con, la console entra immediatamente nella modalit\u00e0 portatile e, grazie al suo luminoso schermo ad alta definizione, consente di portare con s\u00e9 la stessa esperienza di gioco.\nIn modalit\u00e0 giocatore singolo \u00e8 anche possibile impugnare un joystick per mano mentre giocando in due, ogni utente pu\u00f2 usare un Joy-Con ciascuno. In caso di gruppi pi\u00f9 grandi vi \u00e8 la possibilit\u00e0 di usare pi\u00f9 Joy-Con contemporaneamente ed \u00e8 anche possibile giocare con il Nintendo Switch Pro Controller, un vero e proprio gamepad addizionale. Inoltre pi\u00f9 giocatori possono portare le loro console con s\u00e9 per le sessioni multigiocatore in locale. NVIDIA ha confermato il supporto a Nintendo Switch tramite un system-on-a-chip \"Tegra\", appositamente modificato per la console.\nVendite.\nNintendo apre i preordini di Switch a seguito della sua presentazione; in meno di dodici ore le scorte della console vanno completamente esaurite sul rivenditore Amazon.com, negli Stati Uniti d'America e Regno Unito. Negli Stati Uniti d'America, dove viene realizzata una pubblicit\u00e0 televisiva con l'attore e wrestler John Cena, la console ha fatto il tutto-esaurito nel giorno del lancio presso i rivenditori Walmart e Toys \"R\" Us, provocando mancanza di scorte su tutto il territorio nazionale; GameStop ha dichiarato che il lancio di Switch \u00ab\u00e8 stato il lancio di una nuova console pi\u00f9 forte e di maggior successo degli ultimi anni\u00bb. Nella prima settimana di lancio, lo Switch ha piazzato nel Regno Unito oltre 80 000 unit\u00e0 vendute, raddoppiando il risultato raggiunto in precedenza da Wii U. In Spagna la console ha venduto in poco tempo 50 000 unit\u00e0, superando le quote raggiunte da PlayStation 4 classificandosi come \"il miglior lancio di una console, nella storia del paese\". Analogo il successo anche in Giappone dove, al confronto con la console Sony (322.000 unit\u00e0 nel periodo di lancio), quella Nintendo \u00e8 riuscita a superare la rivale portandosi a 330 000 unit\u00e0 piazzate in meno di una settimana. Per quanto riguarda il territorio europeo, Nintendo ha confermato che Switch \u00e8 la sua console pi\u00f9 venduta nel periodo di lancio.\nA meno di due settimane dal lancio, Switch ha venduto globalmente un milione e mezzo di unit\u00e0, di cui 550 000 negli Stati Uniti d'America e 360 000 in Giappone. Oltre un mese dopo il lancio della console, le unit\u00e0 vendute hanno raggiunto una stima di oltre 2,4 milioni, superando le aspettative di Nintendo.\nNel mese di luglio, la console ha venduto circa 1 milione di unit\u00e0 in Giappone. Il 12 dicembre 2017 Nintendo dichiara che la console ha raggiunto le 10 milioni di unit\u00e0 vendute in tutto il mondo.\nIl 10 gennaio 2018 la diramazione italiana di Nintendo ha affermato che \"Switch\" ha superato le vendite di Nintendo Wii nei dieci mesi successivi al lancio sul territorio. &lt;br&gt; A fine gennaio, nel mondo, diventeranno 15 milioni le unit\u00e0 vendute, superando le vendite totali di Wii U. \nA ottobre 2018 \"Nintendo Switch\" ha venduto 22,86 milioni di unit\u00e0, superato il GameCube (2001\u20132007) che si era fermato a 21,74 milioni. Al 31 marzo 2019 le vendite di \"Switch\" hanno raggiunto quota 34,74 milioni di unit\u00e0, superando cos\u00ec pure le vendite del Nintendo 64 (1996\u20132002) ferme a 32,93 milioni.\nIl 31 dicembre 2019, \"Nintendo Switch\" ha superato anche il Super Nintendo Entertainment System (1990\u20132003), totalizzando vendite pari a 52,48 milioni di unit\u00e0 nel mondo contro i 49,10 milioni del Super Nintendo.\nA giugno 2020, \"Nintendo Switch\" supera il Nintendo Entertainment System (1983\u20131995), totalizzando vendite pari a 62,03 milioni di unit\u00e0 nel mondo (di cui 5,68 milioni di unit\u00e0 vendute solo nel trimestre aprile-giugno) contro i 61,91 milioni del NES, diventa per il momento la seconda console pi\u00f9 venduta di Nintendo, dietro al Wii con le sue 101,63 milioni di unit\u00e0.\nLe vendite della console non si arrestano nemmeno nel trimestre successivo, arrivando, ai primi di novembre 2020, a quota 68,3 milioni di unit\u00e0 includendo, per\u00f2, anche i dati di vendita del modello \"lite\".\nNei primi tre anni di vita la console ha venduto oltre 14 milioni di unit\u00e0 nel solo Giappone (di cui 392 Mil\u00e0 vendute nelle settimane dal 14 al 27 dicembre 2020), alle quali si aggiungono tre milioni del modello Lite.\nNintendo afferma che fino al 31 Dicembre 2020 Nintendo Switch abbia venduto 79,87 milioni di unit\u00e0, superando cos\u00ec le gi\u00e0 incredibili vendite di Nintendo 3DS, fermo a quota 75,94 milioni. Inoltre ha venduto oltre 18 milioni di console in Giappone, e per tutto il 2020, sono state vendute 26,5 milioni di Switch e Switch Lite, con un incremento di 2,5 milioni di pezzi rispetto alla stima iniziale.\nLe vendite di Nintendo Switch proseguono anche durante i mesi di gennaio e febbraio 2021, arrivando a registrare nel solo Giappone oltre 18,4 milioni di unit\u00e0 vendute tra il modello Lite (3,31) e quello classico (15,17): di queste ben 51.744 unit\u00e0 sono state vendute nell'ultima settimana di febbraio. Grazie alle vendite del mese di marzo la console supera le vendite del GameBoy Advance, fermo a 81,51 milioni di unit\u00e0. Per quanto riguarda il mercato statunitense, ai primi di marzo la console supera in vendite il Nintendo DS, risultando la seconda console pi\u00f9 venduta sul suolo americano.\nNella settimana del 19 aprile 2021, Nintendo Switch, con le sue 19.410.740 unit\u00e0 vendute dal lancio sul suolo nipponico, diventa la sesta console pi\u00f9 venduta in Giappone, battendo le vendite del Famicom.\nA Maggio 2021 Nintendo dichiara che Nintendo Switch abbia venduto esattamente 84,59 milioni di unit\u00e0 a livello mondiale, confermando cos\u00ec che la console abbia avuto la meglio sul GBA, fermo a 81,51 milioni e sulla Xbox 360, e che Mario Kart 8 Deluxe abbia venduto 35,39 milioni di copie, diventando ufficialmente il gioco pi\u00f9 venduto della serie Mario Kart, nonch\u00e9 il gioco di corse pi\u00f9 venduto tra tutte le console Nintendo. I primi di giugno, la rivista giapponese di videogiochi Famitsu conferma che, nel sol levante, le vendite combinate di Switch e Switch Lite hanno superato quota 20 milioni di unit\u00e0. Anche negli Stati Uniti d'America le vendite di Nintendo Switch sono state consistenti, al punto da risultare la console pi\u00f9 venduta nei primi sei mesi del 2021. Durante la seconda settimana di luglio le vendite combinate di Switch e Switch Lite aumentano e sfiorano i 20 milioni e mezzo di unit\u00e0 vendute nel solo Giappone.\nIl 5 agosto 2021 viene presentato il bilancio del primo quarto dell'anno fiscale 2021/22 in cui conferma che, al giugno 2021, le unit\u00e0 vendute sono state 89,04 milioni. Nintendo conferma un rallentamento delle vendite rispetto all'anno passato nonostante sia in continua crescita.\nIl 30 Settembre 2021 Nintendo dichiara che la console abbia venduto 92,87 milioni di unit\u00e0, con un incremento di 3,83 milioni dal 30 Giugno. Nintendo inoltre, conferma di aver ridotto la sua previsione di distribuzione annuale di Switch da 25,5 milioni a 24 milioni di unit\u00e0 a causa della carenza globale di componenti, che caratterizza anche le console delle altre concorrenti. Invece, Nintendo conferma che siano stati venduti 681 milioni di videogiochi dal 2017, e aumenta le sue previsioni sul lato software di Switch a 200 milioni di unit\u00e0 \"in base alle prestazioni di vendita del primo semestre\".\nDopo solo qualche mese, Nintendo Switch riesce a vendere circa un milione di unit\u00e0 in Giappone, portando il totale a 22,02 milioni, e superando la Playstation 2 ferma a 21,92 milioni. Diventa cos\u00ec la quarta console pi\u00f9 venduta sul suolo nipponico, e si avvicina sempre di pi\u00f9 alle vendite di Nintendo Wii (in totale 101,63 milioni). Il record di vendite viene infranto tra dicembre e gennaio 2022, periodo in cui la console registra oltre 103,54 milioni di unit\u00e0 vendute su scala globale.\nA fine 2021 la console nipponica (con le sue varianti) risulta essere la pi\u00f9 venduta dell'anno a livello mondiale.\nCaratteristiche software.\nUna volta accesa la console, dopo l'eventuale schermata di blocco, si viene portati alla schermata home di sistema. Nella parte superiore sono presenti i collegamenti ai profili, l'orario, la potenza del segnale Wi-Fi/presenza di connessione cablata e la percentuale di batteria.\nLa home presenta in posizione centrale una lista di applicazioni installate in ordine di ultima apertura. Superata la soglia di dodici titoli, le applicazioni eseguite meno recentemente vengono raggruppate nella sezione \"Tutti i software\" posta alla fine della lista.\nNella parte inferiore sono presenti vari menu che sono accessibili senza interrompere la partita o altre applicazioni in esecuzione.\nNintendo Switch Online.\nLa sezione \"Nintendo Switch Online\", introdotta con l'aggiornamento di sistema 11.0.0, permette di accedere a una dashboard che visualizza varie informazioni quali benefici disponibili per i membri, eventi, e una scorciatoia per i cataloghi dei titoli NES e SNES inclusi nell'abbonamento e Nintendo 64 insieme ad altri contenuti gratuiti se si possiede l'abbonamento con il pacchetto aggiuntivo, introdotto nel firmware 13.1.0.0\nNotizie.\nPermette di essere sempre aggiornati sull'uscita di nuovi giochi o aggiornamenti. Le notizie possono essere divise a seconda del canale di appartenenza, \u00e8 inoltre possibile cercare e iscriversi ad altri canali per ricevere notizie di proprio interesse.\nNintendo eShop.\nNintendo eShop \u00e8 lo store di distribuzione digitale di Nintendo. Permette di scaricare titoli Switch, giochi creati per lo shop stesso e applicazioni oltre che a patch e contenuti aggiuntivi per i giochi (DLC). Il credito pu\u00f2 essere aggiunto sia tramite carta di credito sia tramite l'acquisto delle Nintendo eShop Cards, reperibili in negozi e catene specializzati. Da agosto 2017 anche il servizio di e-payment PayPal inizia a essere supportato come metodo di pagamento per il Nintendo eShop. \u00c8 possibile convertire i punti oro MyNintendo, ottenuti dall'acquisto di giochi e dlc digitali oppure in formato fisico, in credito spendibile sullo store\nAlbum.\nPermette di vedere, modificare gli screenshot e le catture video registrate durante le sessioni di gioco e di pubblicarli in maniera diretta su Facebook o Twitter, collegando la console a un PC attraverso un cavo USB oppure, a partire dall'aggiornamento di sistema 11.0.0, inviarle a un dispositivo smart attraverso la connessione Wi-Fi.\nController.\nConsente di vedere i controller collegati al sistema, cambiare l'impugnatura o l'ordine di quest'ultimi, \"trovare\" i controller smarriti attraverso la funzione di vibrazione, e sincronizzare nuovi controller. \nImpostazioni di sistema.\nPermette di vedere e modificare alcune impostazioni come il tema, la lingua, le notifiche, la connessione a internet e il filtro famiglia. Con l'aggiornamento di sistema 13.0.0 (rilasciato il 16 settembre 2021) \u00e8 stata aggiunta la possibilit\u00e0 di utilizzare delle cuffie connesse tramite tecnologia Bluetooth\nModalit\u00e0 di riposo.\nSe selezionata, manda la console in modalit\u00e0 di riposo. Durante la modalit\u00e0 di riposo il titolo in esecuzione rimane in memoria per essere richiamato successivamente e i download di applicazioni/aggiornamenti non vengono interrotti.\nRestyling.\nNintendo Switch Lite.\nIl 10 luglio 2019 Nintendo, attraverso un video pubblicato sul suo canale ufficiale YouTube, ha annunciato ufficialmente il primo restyling della console: Nintendo Switch Lite (Nome in codice \"Hoag\"). A differenza della console originale, a cui si affianca sul mercato a un prezzo inferiore senza sostituirla, Nintendo Switch Lite \u00e8 utilizzabile esclusivamente in modalit\u00e0 portatile, per questa ragione \u00e8 priva dei due Joy-Con removibili e del classico stand per giocare in modalit\u00e0 da tavolo. La console \u00e8 compatibile con tutti i software per Nintendo Switch che possono essere giocati in modalit\u00e0 portatile ed \u00e8 stata lanciata sul mercato il 20 settembre 2019 in tre diverse tonalit\u00e0 di colore: giallo, grigio e turchese. Inoltre una versione speciale della console dedicata ai Pok\u00e9mon leggendari protagonisti dei due videogiochi \"Pok\u00e9mon Spada e Scudo\", \"Zacian\" e \"Zamazenta\", \u00e8 disponibile dall'8 novembre 2019. \u00c8 anche disponibile in altri due colori: corallo e blu.\nNintendo Switch - Modello OLED.\nAd aprile 2020 sono trapelate alcune indiscrezioni su un nuovo modello, dopo che un dataminer ha scovato nel firmware 10.0.0 tracce di una futura revisione hardware del modello Switch. Ma \u00e8 solo a gennaio 2021 che viene annunciato il nome in codice della nuova versione, \"Aula\". Il secondo restyling della console, ufficialmente nota come Nintendo Switch - Modello OLED, viene annunciato il 6 luglio 2021, attraverso un video pubblicato sul proprio canale ufficiale YouTube. Come nel caso della Nintendo Switch Lite, la nuova console non \u00e8 pensata per sostituire la precedente sul mercato, bens\u00ec per affiancarla seppur in una fascia di prezzo lievemente superiore. Rispetto alla console originale, la nuova versione prevede uno schermo pi\u00f9 grande, pari a 7 pollici, di tipo OLED RGB a configurazione proprietaria, con cornice pi\u00f9 sottile e una pellicola anti-dispersione incorporata per prevenire i danni accidentali. Inoltre il sistema \u00e8 dotato di memoria di archiviazione interna di 64 GB e funzionalit\u00e0 audio avanzate durante l'utilizzo in modalit\u00e0 portatile o da tavolo. Per quanto riguarda le altre novit\u00e0, \u00e8 stato riprogettato lo stand posteriore, ora pi\u00f9 grande e capace di regolare l'inclinazione della console durante l'utilizzo in modalit\u00e0 da tavolo. La docking station, parte della dotazione di questo restyling, \u00e8 stata riprogettata e prevede una porta LAN (a scapito di una porta USB in meno rispetto al modello base). Non sono presenti ulteriori specifiche tecniche o riprogettazioni a livello hardware, rimanendo pressoch\u00e9 identica alla versione base in tutto il resto dei componenti e garantendo la piena compatibilit\u00e0 con tutti i giochi e accessori gi\u00e0 esistenti, pur con qualche trascurabile eccezione. La nuova unit\u00e0 \u00e8 disponibile in due colorazioni: bianca (con Joycon bianchi) e nera (con Joycon delle stesse tonalit\u00e0 del modello base). La console \u00e8 stata immessa sul mercato l'8 ottobre 2021, lo stesso giorno d'uscita di \"Metroid Dread\", a un prezzo pari a 349,99 euro. Contestualmente, agli inizi di settembre, \u00e8 stata annunciata (solo per l'Europa) una riduzione del prezzo della versione standard di Nintendo Switch, che passa da 329,99 a 299,99 euro. Il 16 luglio 2021 Amazon Italia apre i preordini per la nuova versione della console Nintendo. In Cina,invece, la nuova versione della console \u00e8 disponibile dall'11 gennaio 2022.\nServizi online.\nNintendo Switch Online.\nNintendo Switch Online \u00e8 un servizio a pagamento per Nintendo Switch lanciato il 18 settembre 2018: fino a tale data, infatti, l'utilizzo dei servizi per il gioco via Internet era stato offerto da Nintendo in forma gratuita. Il suo scopo \u00e8 permettere all'utenza l'uso della modalit\u00e0 multiplayer online nei titoli che lo prevedono. Il servizio include anche l\u2019utilizzo dell'app che consente di usare la chat vocale nelle partite multigiocatore e il salvataggio dei dati dei progressi nel cloud. L'abbonamento consente anche di fruire di un catalogo di giochi per Nintendo Entertainment System (NES) e per Super Nintendo Entertainment System (SNES), aggiornato (inizialmente) su base mensile, alcuni dei quali disponibili in modalit\u00e0 multigiocatore anche online.\nAl lancio della piattaforma sono stati resi disponibili 20 titoli: \"Balloon Fight\", \"Baseball\", \"Donkey Kong\", \"Double Dragon\", \"Dr. Mario\", \"Excitebike\", \"Ghosts 'n Goblins\", \"Gradius\", \"Ice Climber\", \"Ice Hockey\", \"The Legend of Zelda\", \"Mario Bros.\", \"Pro Wrestling\", \"River City Ransom\", \"Soccer\", \"Super Mario Bros.\", \"Super Mario Bros. 3\", \"Tecmo Bowl\", \"Tennis\" e \"Yoshi\".\nNel Nintendo Direct del settembre 2021 \u00e8 stato annunciato il \"Pacchetto Aggiuntivo\", che includer\u00e0 giochi per Nintendo 64 e Sega Mega Drive. Il servizio, attivo a partire da fine ottobre, consentir\u00e0 agli utenti, previo pagamento, di giocare ad una selezione di giochi delle suddette piattaforme. I giochi per Nintendo 64 saranno in versione americana a 60 Hz per gran parte del mercato globale (Europa inclusa) con la possibilit\u00e0, in determinati titoli, di scegliere se giocare la versione europea, pi\u00f9 lenta ma localizzata nelle varie lingue. Il 26 ottobre 2021 le funzionalit\u00e0 espanse di Nintendo Switch Online sono state ufficialmente supportate dalla console con l'aggiornamento di sistema 13.1.0. Tuttavia il lancio \u00e8 stato accolto da diverse critiche, molte relative alla pessima emulazione, poco fedele all'esperienza sui sistemi di gioco originali (in particolare Nintendo 64).\nControversie.\nProblemi al lancio.\nIl problema che fece pi\u00f9 discutere al lancio fu relativo all'imbarcamento della console dopo svariate sessioni di gioco; alcune unit\u00e0, infatti, tendevano a flettersi assumendo una leggera curvatura dovuta alla cattiva dissipazione del calore.\nUn altro dei difetti presenti al lancio fu quello dell'interruzione della connessione Bluetooth tra Joy-Con, in particolare quello sinistro, e la console. Il problema venne risolto con i successivi aggiornamenti di sistema e firmware dei controller.\nJoy-Con Drift.\nUna delle critiche maggiori mosse al sistema \u00e8 relativa al dispositivo di controllo: gi\u00e0 nei primi due anni di vita, infatti, molti consumatori segnalarono problemi di funzionamento dei Joy-Con. Nello specifico, una delle levette analogiche tendeva, col tempo, a slittare impercettibilmente sul suo asse, mandando segnali di movimento alla console anche qualora il giocatore non imprimesse nessun comando. Il problema, noto per questo con l'appellativo di \"Joy Con drift\" ha portato a diverse lamentele da parte dei consumatori, sfociate, nel 2019, in un'azione legale contro l'azienda nipponica, estesasi, qualche mese dopo, anche al modello portatile Switch Lite.. Nonostante l'avvio nel 2019 di un servizio di riparazione e sostituzione gratuito delle unit\u00e0 difettose anche fuori garanzia e le scuse da parte di Shuntaro Furukawa, dal 2018 presidente di Nintendo, che ha effettivamente riconosciuto nel luglio 2020 l'esistenza del difetto, l'azienda ha comunque mantenuto una linea morbida a riguardo, parlando sempre di un problema di poca rilevanza e che affligge un numero di unit\u00e0 non cos\u00ec elevato come affermerebbe la stampa. \nIl dicembre dello stesso anno il portavoce della divisione americana dell'azienda Doug Bowser afferma che Nintendo \u00e8 al lavoro su una revisione del sistema di controllo per ovviare a questo problema.\nUna nuova azione legale, questa volta da parte di uno studio canadese, \u00e8 stata intentata nel gennaio 2021. Nello stesso mese l'organizzazione europea dei consumatori (BEUC) ha riportato di aver ricevuto dal lancio pi\u00f9 di 25 mila reclami per difetti da parte di proprietari della console, dei quali l'88% relativo a difetti dei Joy-Con nei primi due anni di vita. La BEUC sostiene che Nintendo abbia dato informazioni incomplete o errate ai propri clienti fornendo un prodotto dalla durata volutamente limitata parlando di obsolescenza prematura e proponendo alla commissione europea di interfacciarsi con Nintendo al fine di prendere provvedimenti sull'argomento. Nel luglio 2021 s\u00ec diffonde la notizia secondo cui in alcuni modelli dei controller (tra cui quelli pubblicati in occasione dell'anniversario della saga di The Legend of Zelda), in particolare sul Joy-con destro, l'azienda giapponese abbia applicato delle strisce di gommapiuma sulla scocca in plastica, di modo da modificare la pressione esercitata sulla levetta analogica e ridurre l'insorgenza e l'entit\u00e0 del difetto. La modifica, che riprende la soluzione proposta da alcuni utenti su YouTube, sembra che fosse gi\u00e0 stata applicata nel 2019, tuttavia senza successo."}
{"id": "6127075", "revid": "1123217", "url": "https://it.wikipedia.org/wiki?curid=6127075", "title": "Cultura della Cina", "text": ""}
{"id": "6127076", "revid": "122855836", "url": "https://it.wikipedia.org/wiki?curid=6127076", "title": "Festa del doppio nove", "text": "La festa del doppio nove (in cinese: , o , meno formalmente , in coreano: , in giapponese: o , in vietnamita: \"T\u1ebft Tr\u00f9ng C\u1eedu\") \u00e8 una festa celebrata il nono giorno del nono mese in tutto l'Estremo Oriente. La festa nacque, come occasione per festeggiare i ricchi raccolti autunnali, nel periodo degli stati combattenti (453 a.C.-221 a.C.), guadagnando popolarit\u00e0 durante la dinastia Han (206 a.C.-220 d.C.).\nStoria.\nNel manuale di divinazione \"Yi Jing\", il nove \u00e8 il simbolo dello \"yang\", ossia l'energia positiva e maschile, opposto al numero sei, che corrisponde allo \"yin\", simbolo dell'energia negativa e femminile. Il nove inoltre \u00e8 simbolo dell'imperatore, e pronunciato due volte \u00e8 omofono della parola \"eternit\u00e0\" ().\nIl nono giorno del nono mese lunare (o doppio nove) \u00e8 troppo yang e di conseguenza una data potenzialmente molto propizia; quindi tale festivit\u00e0 \u00e8 anche chiamata \"del doppio yang\".\nSimbologia del crisantemo.\nIl crisantemo () \u00e8 originario della Cina e le sue prime testimonianze scritte risalgono al V secolo a.C. I primi fiori furono introdotti in Corea e in Giappone in epoca Tang (618-907). Anche chiamato \"fiore giallo\" (), colla sua lunga fioritura principiante nel nono mese lunare, \u00e8 uno dei tanti emblemi della festa del doppio nove; da ci\u00f2 deriva l'appellativo del mese in cui cade la festa, ossia \"mese del crisantemo\".\nIl crisantemo era favorito dai poeti delle varie epoche, poich\u00e9 \u00e8 uno dei pochi fiori che sbocciano nel tardo autunno. Tao Qian, un noto poeta della dinastia J\u00ecn (265\u2013420), durante il suo periodo di ritiro, avrebbe coltivato diverse specie di cisantemi che, quando erano in piena fioritura, attiravano i parenti e gli amici di Tao. Du Fu, poeta della dinastia Tang, scrisse pi\u00f9 di dieci poesie che cantano gli encomi del fiore. Huang Chao, il capo dell'ultima rivolta contadina Tang, scrisse numerose poesie sui crisantemi, raccolte in un'antologia, spesso citate anche ai giorni nostri.\nUsanze.\nLa pratica di godere dei crisantemi nel Giorno del doppio nove ha radici antiche. Il crisantemo, nel nono giorno del nono mese lunare, \u00e8 famoso per essere il \"fiore della longevit\u00e0\". L'usanza di portare i crisantemi nelle proprie acconciature data alla dinastia Tang e continu\u00f2 a essere molto popolare nelle epoche successive. In epoca Song (960-1279), le entrate di alcune taverne erano decorate col fiore del giorno, che sarebbe servito per accentuare il desiderio di vino. Durante la dinastia Qing (1644-1912), in alcune regioni, le esposizioni di crisantemi venivano tenute, solitamente, dopo il giorno festivo. A Pechino s'inizi\u00f2 ad allestire i crisantemi sulle porte e sulle finestre, al fine di scacciare via la malasorte e portare fortuna. S'istituivano anche manifestazioni di crisantemi, durante le quali si gioiva della bellezza e delle virt\u00f9 dei fiori, si tenevano gare di composizione di poesie e s'ammiravano i pittori dipingere crisantemi. Questi eventi erano vivaci e molto partecipati.\nL'imperatrice L\u00fc (epoca Han), per via della gelosia che nutriva verso la consorte Qi, una delle spose preferite da Liu Bang --il primo imperatore della dinastia Han--, la maltrattava, e costrinse la sua domestica a lasciare il palazzo imperiale, in modo che sposasse una persona comune dopo la morte dell'imperatore. Questa domestica, chiamata Jia, disse alle persone residenti nel palazzo imperiale, ogni nono giorno del nono mese, di portare fra i capelli dei piccoli rami di \"zhuyu\" e di bere vino di crisantemo, al fine di evitare disastri. In seguito, molte persone comuni seguirono questa usanza che, gradualmente, si diffuse in tutto il Paese.\nForse, in antichit\u00e0, per la preparazione del vino di fiori di crisantemo, tutt'oggi consumato, si coglievano in occasione della festivit\u00e0 fiori e foglie di crisantemo freschi; il liquore s'otteneva fermentando la mistura di questi elementi insieme a cicchi di grano. La bevanda non sarebbe stata consumata fino allo stesso giorno dell'anno seguente. Il vino, inoltre, avrebbe effetti salutari per la vista, allevierebbe la cefalea e il mal di stomaco, abbasserebbe l'ipertensione, inibirebbe il sovrappeso, e allungherebbe la vita. Per di pi\u00f9, il consumo del vino di crisantemo libererebbe dal male e aiuterebbe a combattere il freddo. L'infuso di vino di crisantemo e di frutti di \"zhuyu\" allevia i dolori e ristabilisce il flusso di energia vitale.\nIl \"zh\u016by\u00fa\" () \u00e8 un albero sempreverde del genere \"Cornus\", estremamente profumato, a cui sono attribuite virt\u00f9 curative e medicinali. Per queste ragioni i rami del \"zhuyu\" vengono \"indossati\", specialmente da donne e bambini, sulle braccia, sul collo o portati in piccole bustine. Questa usanza era gi\u00e0 molto popolare sotto i Tang, durante i quali venne istituito un giorno ufficiale tramite editto imperiale. Durante la dinastia Song le persone s'inviavano a vicenda della seta colorata, tagliata in rametti di \"zhuyu\" o di crisantemo, per poi indossarli. Si credeva, inoltre, che piantare il \"zhuyu\" durante la festa fosse di buon auspicio, prevenendo disastri e malattie.\nNel corso della festa si \u00e8 soliti raggiungere luoghi elevati, compresi i rilievi e le torri; per questa ragione la festa del doppio nove \u00e8 anche conosciuta come \"festa delle ascese\" (). L'attivit\u00e0 di scalare le montagne, che in passato riparava dalle epidemie, \u00e8 considerata salutare e un'occasione per godere della natura autunnale. Tradizionalmente, scalare le montagne \u00e8 vista come un'opportunit\u00e0 per \"raggiungere posizioni superiori\" nella propria vita. Si crede anche che questa attivit\u00e0 contribuisca alla longevit\u00e0. Gi\u00e0 durante la dinastia Han Anteriore (206-9 a.C.) era popolare, nel corso della festa, ascendere luoghi elevati nella periferia di Chang'an. Quando si salivano le montagne, generalmente si portavano fra i capelli rami di \"zhuyu\" e si consumava vino di crisantemo. Nel periodo dei Tre Regni e durante la dinastia J\u00ecn, la gente seguiva la tradizione di ammirare il panorama agreste autunnale; i turisti visitavano diverse attrazioni di Chang'an, fra le quali lo stagno artificiale di Qujiang, il tempio di Ci'en e la Grande Pagoda dell'Oca Selvatica. Durante la dinastia Ming (1368-1644) gli imperatori salivano il Palazzo d'Estate; gli imperatori Qing, invece, ascendevano le colline artificiali dei giardini imperiali di Pechino. Nel 1986 , il governo cinese proclam\u00f2 la festa del doppio nove festa degli anziani, in questa occasione si organizzano per gli anziani escursioni fra la vegetazione delle montagne.\nDato il buon auspicio della festa, nel corso di essa s'eprimono desideri, richieste di fortuna nelle nuove imprese, ai propri antenati.\nAltra usanza associata a questa festa \u00e8 quella del consumo delle torte del doppio nove, anche chiamate torte del doppio yang (), torte floreali () o torte del crisantemo (). Il dolce ha origine antichissime, risalenti alla dinastia Zhou (1046 a.C.-256 a.C.). La tradizione asserisce che la torta, anticamente, era preparata dai contadini dopo i raccolti autunnali, per avere un assaggio della stagione appena trascorsa. Col passare del tempo, il dolce mut\u00f2 nell'odierna torta del doppio nove, consumata nell'omonima festa.\nLa torta \u00e8 solitamente costituita da farina di riso glutinoso, farina di miglio o di fagioli. In epoca Tang, sulla torta veniva posizionata una bandierina multicolore che recava al suo centro il carattere \u4ee4 (\"l\u00ecng\", ossia \"ordine\"). Durante la dinastia Song le torte erano generalmente preparate con grande cura alcuni giorni prima del Giorno del doppio nove; su di esse erano piazzate bandierine colorate e venivano decorate con castagne, pinoli, semi di ginko e di melagrane. Sotto i Ming, la famiglia imperiale iniziava a mangiare la torta la mattina del giorno festivo, per segnare il principio della festa; le persone comuni consumavano, insieme alle proprie figlie sposate, una variante di maggiori dimensioni, con due o tre strati di giuggiole sopra. Durante la dinastia Qing, la torta prendeva la forma d'una pagoda a 9 piani, conformazione che pu\u00f2 avere ancora oggi, ed era sormontata da due figure di pasta raffiguranti delle pecore, che in cinese si dicono \"y\u00e1ng\" (\u7f8a), omofona a \u967d, carattere che compare nel nome del dolce. Come per la scalata delle montagne, le torte aiuterebbero ad ottenere una posizione pi\u00f9 importante nella propria vita: infatti la parola \u7cd5 (\"g\u0101o\", \"torta\") \u00e8 omofona al termine \u9ad8 (\"alto\")."}
{"id": "6127077", "revid": "1776051", "url": "https://it.wikipedia.org/wiki?curid=6127077", "title": "Accademia presidenziale russa dell'economia nazionale e della pubblica amministrazione", "text": "L\u2019Accademia Presidenziale Russa dell'Economia Nazionale e della Pubblica Amministrazione (RANEPA, Accademia presidenziale) \u00e8 un ente statale federale budgetario di istruzione superiore.\nSecondo la valutazione di TASS e di RIA Novosti, la RANEPA \u00e8 la pi\u00f9 grande universit\u00e0 di profilo economico-sociale ed umanitario in Russia ed in Europa, nonch\u00e9 uno degli atenei leader nella Federazione Russa.\nStoria della formazione e dello sviluppo della RANEPA.\nAccademia Russa della Pubblica Amministrazione (1921\u20132010).\nDecreto del Soviet dei commissari del popolo del RSFSR recante la creazione dell'Istituto dei professori rossi \nOttobre 1921 \u2014 \u00e8 aperto l'Istituto dei professori rossi (IPR) L'istituto \u00e8 stato creato con il Decreto del Soviet dei commissari del popolo del RSFSR ai fini della preparazione dei docenti delle scienze sociale per gli atenei, nonch\u00e9 dei collaboratori degli istituti di ricerca scientifica e degli organi centrali dello Stato e del partito.\n1938 \u2014 \u00e8 creata la Scuola superiore unificata del marxismo e leninismo presso il Comitato centrale del Partito Comunista Russo (bolscevico). L'Istituto preparava personale dirigenziale del partito e dello Stato sovietico, nonch\u00e9 direttori dei mezzi di comunicazione di massa.\n2 agosto 1946 \u2014 \u00e8 fondata l'Accademia delle scienze sociali presso il Comitato centrale del Partito Comunista Russo (bolscevico). L'Accademia era un istituto d'istruzione superiore del partito che preparava collaboratori per gli enti centrali e regionali del partito, nonch\u00e9 docenti degli atenei e collaboratori scientifici.\n1978 \u2014 \u00e8 creata l'Accademia delle scienze sociali presso il Comitato centrale del Partito Comunista dell'Unione Sovietica in base a tre atenei: Accademia delle scienze sociali, Scuola superiore del partito e Scuola superiore del partito per corrispondenza. La nuova Accademia offre corsi di perfezionamento per il personale dirigenziale dei vari settori.\n5 novembre 1991, con l'Ordinanza del Presidente della Federazione Russa Boris El\u2019cin, l'Accademia delle scienze sociali \u00e8 stata trasformata in Accademia Russa della Pubblica Amministrazione (ARPA). I compiti principali dell'Accademia sono: preparazione post-laurea, riqualificazione e perfezionamento del personale dirigenziale, elaborazione delle nuove tecnologie di pubblica amministrazione, esecuzione di perizie scientifiche dei programmi e progetti statali, studio e previsione dei fabbisogni del personale dirigenziale, prestazione di servizi di analisi e di informazione agli organi di pubblica amministrazione.\n1994 \u2014 in base all'Accademia Russa della Pubblica Amministrazione \u00e8 stata creata l'Accademia Presidenziale Russa della Pubblica Amministrazione (APRPA). I compiti principale del nuovo ateneo sono: insegnamento, preparazione, riqualificazione e perfezionamento dei pubblici ufficiali, elaborazione delle proposte relative alle risorse umane nel settore di pubblica amministrazione, preparazione dei consigli per le riforme della pubblica amministrazione e per la copertura giuridica di esse.\nAccademia dell'Economia Nazionale (1970\u20132010).\n1970 \u2014 \u00e8 creato l'Istituto della Gestione dell'Economia Nazionale (IGEN). L'istituto era un ente di istruzione, di ricerca scientifica e di metodologia il cui compito era perfezionamento dei collaboratori del settore dell'economia nazionale utilizzando i metodi moderni di gestione, di organizzazione produttiva e di pianificazione. L'istituto \u00e8 stato fondato presso il Comitato statale del Consiglio dei Ministri dell'URSS per la scienza e le tecnologie.&lt;BR&gt;\n1977 \u2014 in base all'Istituto della Gestione dell'Economia Nazionale esistente dal 1971, comincia a funzionare un nuovo ente di istruzione: Accademia dell'Economia Nazionale presso il Consiglio dei Ministri dell'URSS (AEP). Lo scopo dell'Accademia \u00e8 quello di migliorare la preparazione del personale dirigenziale per il lavoro nei ministeri, nei dicasteri e negli altri organi di gestione dell'economia nazionale.&lt;BR&gt;\n1988 \u2014 all'interno dell'Accademia \u00e8 creata la prima facolt\u00e0 commerciale \"Scuola suprema di affari internazionali\" che \u00e8 stata la prima scuola di affari nell'URSS.&lt;BR&gt;\n1990 \u2014 all'interno dell'Accademia \u00e8 fondato l'Istituto di Politica Economica il cui direttore diventa Egor Gajdar.&lt;BR&gt;\n1992 \u2014 l'Accademia dell'Economia Nazionale presso il Consiglio dei Ministri dell'URSS acquisisce un nuovo nome. Da allora si chiama l'Accademia dell'Economia Nazionale presso il Governo della Federazione Russa. L'Accademia diventa non solo alma mater per futuri pubblici ufficiali e dirigenti, ma anche ente di istruzione nell'ambito di business administration che offre tutti i tipi dei servizi di istruzione nell'ambito dell'economia, del commercio e delle scienze del diritto.&lt;BR&gt;\n1992 \u2014 l'Accademia dell'Economia Nazionale promuove l'iniziativa di elaborare gli standard russi di \u041c\u0412\u0410.&lt;BR&gt;\n1995 \u2014 all'Accademia dell'Economia Nazionale viene attribuito un nuovo status: centro di studi, di metodologia e di ricerca scientifica leader nel sistema di ri-qualificazione e perfezionamento dei pubblici ufficiali delle autorit\u00e0 federali e regionali. All'Accademia vengono ad insegnare i professori dagli USA, dalla Gran Bretagna, dalla Germania, dalla Francia, dai Paesi Bassi e da altri Paesi. Gli studenti e gli ascoltatori hanno la possibilit\u00e0 di ottenere una laurea straniera insieme a quella nazionale russa.&lt;BR&gt;\n1997 \u2014 inizio della realizzazione del Programma statale per la preparazione del personale dirigenziale (detta Programma presidenziale). Lo scopo strategico del Programma presidenziale \u00e8 quello di migliorare la qualit\u00e0 di amministrazione delle aziende nazionali raggiungendo il livello internazionale.&lt;BR&gt;\n1999 \u2014 inizio della sperimentazione statale per l'introduzione di \u041c\u0412\u0410 in Russia, iniziativa promossa dall'Accademia. Sin da allora, ai sensi del Decreto del Ministero dell'Istruzione della Federazione Russa n. 1008 del 29/11/1999, viene cominciata in Russia la preparazione degli ascoltatori del programma di Master in Business Administration (MBA).&lt;BR&gt;\n2001 \u2014 l'introduzione del primo programma di DBA in Russia (Doctor of Business Administration), programma di formazione in economia post-laurea di durata da 1 a 5 anni che presuppone l'acquisizione di ulteriori conoscenze nelle materie dell'economia applicata. Detta qualificazione concede il diritto di occupare le cariche dirigenziali di grado superiore.\nStoria dell'Accademia contemporanea.\n20 settembre 2010 \u2014 con il Decreto del Presidente della Federazione Russa del 20 settembre 2010, tramite la riorganizzazione attraverso fusione per incorporazione all'Accademia dell'Economia Nazionale presso il Governo della Federazione Russa dell'Accademia di Pubblica Amministrazione presso il Presidente della Federazione Russa e di altri dodici enti statali federali di istruzione, \u00e8 stato creato un nuovo Ente statale federale budgetario di istruzione superiore professionale: l\u2019Accademia Presidenziale Russa dell'Economia Nazionale e della Pubblica Amministrazione (RANEPA).&lt;BR&gt;\nLe accademie unite hanno meritato la reputazione di leader nella preparazione del personale dirigenziale superiore nel Paese sia per il mondo d'affari, sia per gli organi di pubblica amministrazione. Dal momento della sua costituzione, la RANEPA ha acquisito la fama di essere \"alma mater per ministri\". Insieme alle riforme economiche in Russia negli anni '90, \u00e8 stato modificato il modello strategico: dalla preparazione del personale governativo la RANEPA ha passato all'istruzione nell'ambito di business administration offrendo tutti i tipi dei servizi di istruzione per il settore dell'amministrazione. Al momento dell'unione l'APRPA occupava la posizione di ente leader di istruzione che prepara il personale per il sistema della pubblica amministrazione a livello statale e municipale.&lt;BR&gt;\nCon il decreto del Presidente della Federazione Russa del 07/07/2011 n. 902, l'Accademia ha diritto di fissare in maniera autonoma gli standard formativi ed i requisiti per i programmi formativi da essa realizzati per l'istruzione superiore.\nAccademia.\nLa missione della RANEPA \u00e8 quella di preparare personale dirigenziale competitivo a livello globale per i settori statale, sociale e privato ai fini di risolvere i compiti dello sviluppo innovativo della societ\u00e0; effettuare ricerche ed elaborazioni scientifiche fondamentali ed applicate nei settori economico-sociale ed umanitario; realizzare l'accompagnamento scientifico, peritale ed analitico degli organi di pubblica amministrazione della Federazione Russa.\nIl programma di doppia laurea con il tirocinio prevede lo studio nelle universit\u00e0 partner in Gran Bretagna, Francia e nei Paesi Bassi.\nL'Accademia \u00e8 la pi\u00f9 grande universit\u00e0 di profilo economico-sociale ed umanitario in Russia ed in Europa.\nLa RANEPA \u00e8 la scuola nazionale di pubblica amministrazione, il capostipite di istruzione nell'ambito di business administration in Russia, il consulente scientifico principale delle autorit\u00e0, il centro del lavoro scientifico del Paese ed il centro di collaborazione internazionale. \u00c8 l'unico ente di istruzione in Russia presso il Presidente della Federazione Russa.\nL'organico dell'Accademia ha 5.000 docenti, 5 accademici e 4 premi statali. Tra i banchi dell'Accademia presidenziale ci sono 180\u00a0000 tra studenti ed ascoltatori in tutto il Paese. il 45% di pubblici ufficiali del Paese hanno gi\u00e0 completato gli studi presso la RANEPA. L'Accademia svolge il programma di preparazione e di riqualificazione del personale dirigenziale in aspettativa di livello superiore.\nAll'interno della RANEPA funzionano 61 laboratori di ricerca scientifica, 5 istituti di ricerca scientifica e 8 centri di ricerca. In un anno la RANEPA realizza oltre 500 progetti di ricerca scientifica.\nRettori.\nIl rettore della RANEPA \u00e8 dottore in economia, professore ordinario, PhD (Universit\u00e9 Pierre Mend\u00e8s France), Economista emerito della Federazione Russa Vladimir Aleksandrovi\u010d Mau. Vladimir Mau \u00e8 il Consigliere di Stato in carica della Federazione Russa di 1\u00ba grado, specialista nell'ambito di teoria economica, di storia del pensiero economico e dell'economia nazionale, l'autore di pi\u00f9 di 25 monografie, libri e manuali di studi, pi\u00f9 di 600 opuscoli e articoli (in russo, inglese, francese, tedesco ed italiano).\nForum Gajdar.\nIl Forum Gajdar \u00e8 uno dei pi\u00f9 grandi eventi scientifici annuali a livello internazionale in Russia nell'ambito dell'economia. Il forum si tiene dal 2010 in memoria di Egor Gajdar, scienziato ed economista, ideatore delle riforme in Russia all'inizio degli anni 1990. Durante questo periodo il forum \u00e8 diventato evento centrale della vita politico-economica del Paese. Luogo del forum \u2014 Accademia Presidenziale Russa dell'Economia Nazionale e della Pubblica Amministrazione (RANEPA).\n10 novembre 2013 la conferenza internazionale scientifico-pratica nell'ambito dell'economia \"Forum Gajdar\" \u00e8 stata riconosciuta la migliore nella categoria \"Evento d'affari dell'anno\" nella cerimonia della consegna del primo premio indipendente \"The Moscow Times Awards\". Il premio \u00e8 stato consegnato dal conduttore della cerimonia Vladimir Pozner al Rettore della RANEPA Vladimir Mau. La giuria del premio era composta dal redattore capo di The Moscow Times Andrew McChesney, dai Presidenti delle camere di commercio Russo-Britannica, Russo-Francese e Russo-Tedesca, rispettivamente, Alan Thompson, Pavel Shinsky e Michael Harms, dal membro del consiglio della camera di commercio Americana Peter B. Necarsulmer e dagli altri esperti.\nIl 14 gennaio, il secondo giorno del Forum Gaidar - 2016, RANEPA rettore Vladimir Mau assegnato Prokopis Pavlopoulos, Presidente della Hellenic Republic, un certificato di RANEPA Dottore Honoris Causa.\nRussian-Italian Center.\nIl Centro russo-italiano \u00e8 stato istituito per organizzare e condurre il lavoro educativo e metodologico in relazione allo sviluppo della ricerca russo-italiano e la collaborazione didattica e di coltivare i contatti tra le due comunit\u00e0."}
{"id": "6127080", "revid": "125431810", "url": "https://it.wikipedia.org/wiki?curid=6127080", "title": "Escape room", "text": "Un'escape room, o gioco di fuga dal vivo, \u00e8 un gioco di logica nel quale i concorrenti, una volta rinchiusi in una stanza allestita a tema, devono cercare una via d'uscita utilizzando ogni elemento della struttura e risolvendo codici, enigmi, rompicapo e indovinelli. Per poter completare con successo il gioco, i partecipanti - che solitamente variano da 2 a 6 persone - devono organizzare la fuga entro un limite di tempo prestabilito, di solito di 60 minuti, in alcune strutture anche 120 minuti.\nL'obiettivo dell'avventura \u00e8 quello di stimolare la mente, l\u2019intuito, la logica e, non da ultimo, il team building: la collaborazione tra tutti i partecipanti \u00e8 un fattore indispensabile per risolvere gli enigmi e completare con successo il gioco.\nStoria.\nTra i predecessori delle escape room ci sono stati diversi programmi televisivi il cui format presentava un'area contenente puzzle o sfide di diverso tipo da superare, per esempio le serie britanniche \"Now Get Out of That\" (1981), \"The Adventure Game\" (1980), \"The Crystal Maze\" (1990) o la francese \"Fort Boyard\" (1990).\nLa prima \"escape room\" generalmente riconosciuta e da cui si \u00e8 diffuso il genere \u00e8 stata creata da Takao Katoe, che inizi\u00f2 nel 2008 a proporre il , ospitato in bar e altri locali che venivano riempiti di oggetti e indizi. I partecipanti al gioco (intorno alle venti persone divise in squadre) dopo una breve introduzione dovevano capire quali erano gli enigmi e risolverli, ricevendo come ricompensa ulteriori indizi ed oggetti, per esempio identificando il nome di una ragazza si riceveva un gettone, che introdotto in una macchinetta dava un foglietto con un altro indizio. Takao ha attribuito l'idea del gioco al desiderio che aveva provato da ragazzino di poter vivere in prima persona le avventure strane e meravigliose dei romanzi e manga, sia a un gioco che faceva con la famiglia.\nA partire dal 2010 la SCRAP organizz\u00f2 altre escape room a Pechino, Shangai e Singapore e per il 2012 aveva organizzato oltre 2.300 sessioni a cui avevano partecipato pi\u00f9 di 10.000 giocatori. Nel 2012 un amico di Takao, Kazuya Iwata, apr\u00ec la Real Escape Game negli Stati Uniti a San Francisco, ottenendo circa 6.000 visitatori nel primo anno. Il gioco si diffuse in altre citt\u00e0 statunitensi, tra le prime la LiveGame Escape apr\u00ec a Las Vegas gestita da tre amici che avevano visto il gioco ad Hong Kong e la Escape the Room NYC a New York City.\nIn Europa ha aperto per primo nel 2011 in Ungheria a Budapest Parapark, una franchise cresciuta fino a 20 locazioni in Europa e Australia. Il fondatore Attila Gyurkovics afferma di averla creata indipendentemente, basandosi sulla sua esperienza di personal trainer, senza essere a conoscenza dei giochi giapponesi.\nNel corso degli anni, il gioco \u00e8 diventato sempre pi\u00f9 popolare non solo in Asia e nel Nord America, ma anche in Asia, Oceania ed Europa. Le prime escape room permanenti in locazioni fisse sono state aperte in Asia, e a seguito negli altri continenti. \nDal 2014, partendo da Firenze con AdventureRooms, il gioco ha preso piede anche in Italia. L'Italia pu\u00f2 vantare anche un primato: a Milano infatti, dal dicembre 2016, \u00e8 presente la pi\u00f9 grande escape room d'Europa (il Maniac Palace). Sul finire del 2015, nel mondo si contano quasi escape room, ciascuna delle quali viene allestita in una variet\u00e0 di luoghi immaginari come prigioni, uffici, laboratori, manicomi e monasteri\nNel 2016 nascono a Trieste le prime \" Reality Escape Room \" da un' idea di Alessandro Veri e Marco Rasman che portano per la prima volta la realt\u00e0 virtuale all' interno delle escape room, creando inoltre il format inedito \" Cinema Escape \" che porta per la prima volta in Italia il format escape all' interno dei cinema .\nStruttura.\nIn una tipica \"escape room\" i giocatori si trovano all'interno di una stanza da cui devono riuscire ad uscire risolvendo una serie di puzzle ed enigmi, che li portano man mano fino alla scoperta dell'uscita. L\"'escape room\" pu\u00f2 non avere un tema ed essere semplicemente una serie di enigmi da risolvere senza un filo conduttore tematico a guidarlo, in questo caso si parla di \"puzzle room\", avere un tema che guida il tipo di indizi ed enigmi (\"thematic room\"), costruire una storia in cui i giocatori assumono ognuno un ruolo (\"narrative room\") e infine le \"hypernarrative room\" in cui le scelte dei giocatori e le soluzioni trovate influiscono direttamente sulla trama.\nLa maggior parte delle escape room offrono una trama e sono precedute da una breve introduzione che illustra la situazione del gioco e come i giocatori vi siano finiti. Talvolta hanno anche una scena di chiusura che chiude le fila della trama al termine del gioco. Le stanze sono giocate in una prospettiva in prima persona in cui i giocatori devono di solito trovare indizi ed oggetti e interagire con essi. Solitamente le stanze hanno stadi multipli che devono essere risolti per far avanzare la trama.\nLe avventure sono di solito giocate al chiuso, possono variare da escape room ad altre ma in media durano dai 30 min le pi\u00f9 facili, alle 2 ore quelle pi\u00f9 intriganti e complesse.\nIl numero minimo di giocatori \u00e8 generalmente di due e pu\u00f2 arrivare fino a otto, anche se ci sono eccezioni che possono portare ad un numero maggiore di giocatori. Alcune escape room formano squadre con giocatori che non si conoscono per arrivare fino al minimo di giocatori richiesto.\nUna nuova tipologia di escape room \u00e8 quella competitiva, in cui due squadre gareggiano attraverso enigmi disseminati nel medesimo ambiente. Alle squadre \u00e8 assegnato un punteggio per ciascun enigma risolto correttamente ed esiste un unico enigma finale, che permette pertanto di terminare il gioco a una sola squadra.\nGeneralmente le escape room hanno un'interfaccia minimalistica, una musica ambientale per stabilire l'atmosfera del gioco e alle volte delle comparse per rendere l'esperienza pi\u00f9 immersiva. Questi elementi sono generalmente usati per aumentare il senso di isolamento dei giocatori.\nEscape room in scatola.\nIl successo delle \"escape room\" ha risvegliato l'interesse degli editori di giochi da tavolo che hanno proposto titoli ispirati alle loro meccaniche. Ogni gioco contiene una o pi\u00f9 avventure da giocare in solitario o in collaborazione con gli altri giocatori: ogni avventura \u00e8 giocabile una sola volta.\nNelle prime scatole i materiali sono quasi tutti cartacei (mappe, lettere, buste sigillate, etc...), ogni enigma \u00e8 un quesito di logica al quale rispondere: a differenza delle escape room \"dal vivo\" non vi sono delle vere e proprie prove fisiche da superare, ma solo enigmi da risolvere. In sostanza \u00e8 una gioco da tavolo a \"tema\" escape room.\nLa prima casa editrice a provare la strada delle escape room in scatola \u00e8 stata la casa editrice americana ThinkFun con \"Escape the Room: Mystery at the Stargazer's Manor\" presentato come prototipo alla Fiera del giocattolo di Norimberga del 2015 e commercializzato nel 2016 in tutto il mondo. I giocatori devono risolvere una serie di quesiti contenuti in buste sigillate per riuscire a sfuggire dal maniero.\nA Natale 2016 la Kosmos pubblica in Germania i primi giochi della serie \"Exit\" (\"Exit das Spiel\") ideati da Inka Brand e Markus Brand. Ogni gioco contiene una serie di carte, un disco di decodifica e un libretto. L'anno successivo sono tradotti in lingua inglese per il mercato americano e inglese. Nello stesso anno l'agenzia Identity Games International propone ai propri partner \"Escape Room: il gioco\" (\"Escape Room: The Game\"), in una confezione che propone quattro diversi enigmi e include un decoder computerizzato usato per fare il controllare la corretta risoluzione degli enigmi. Il decoder funziona anche come timer, che segna il tempo rimanente alla soluzione dell'enigma ed emette un rumore crescente all'avvicinarsi della scadenza del tempo disponibile.\nNel 2017 la Space Cowboys/Asmodee pubblica \"Unlock!\" scritto da Alice Carroll, Thomas Cau\u00ebt e Cyril Demaegd composto inizialmente da tre avventure (una di ciascun autore), pubblicate separatamente negli Stati Uniti, ma raccolte in un'unica scatola nell'edizione europea. Ogni avventura ha un suo proprio mazzo di carte, colorate e numerate sul retro che bisogna esaminare per poter avanzare nel gioco. Una applicazione per cellulare viene utilizzata per scandire il tempo ed inserire codici. L'inserimento di un codice errato fa scorrere avanti il tempo. Il gioco ha vinto il premio francese As d'or 2017 come gioco dell'anno."}
{"id": "6127083", "revid": "287204", "url": "https://it.wikipedia.org/wiki?curid=6127083", "title": "Monumento a Ludovico Ariosto", "text": "Il monumento a Ludovico Ariosto di Ferrara, situato al centro di piazza Ariostea, fu innalzato nel 1833 per celebrare Ludovico Ariosto. La statua del poeta poggia su una colonna di epoca rinascimentale che nel corso dei secoli ospit\u00f2 altre opere.\nStoria.\nProgetto originario.\nNel 1494 il duca di Ferrara Ercole I d'Este, intento a realizzare l'ampliamento urbanistico della citt\u00e0 noto come Addizione Erculea, acquist\u00f2 un casale da convertire a vasto quadrilatero verde che prese il nome \"piazza Nova\". Al centro della piazza il Duca pianific\u00f2 di innalzare due grandi colonne di marmo veronese, le quali, sostenute da un architrave e collocate su una base a gradoni con scomparti, avrebbero fatto da sostegno alla propria statua equestre in bronzo. L'opera avrebbe dovuto essere realizzata dal fonditore fiorentino Nicol\u00f2 di Giovanni Baroncelli su disegno di Ercole Grandi e Domenico Panetti.\nIl trasporto delle colonne era previsto per via fluviale lungo il Po, tramite zattere che dalle cave di Verona avrebbero raggiunto la destinazione finale. Quasi al termine del viaggio, il 4 maggio 1499, una delle due colonne cadde nelle acque del fiume e non fu possibile recuperarla. L'altra colonna venne portata nella piazza dove rimase a lungo abbandonata ed il monumento a Ercole I non fu mai completato. A testimonianza delle intenzioni di iniziare i lavori resta un festone marmoreo previsto per la decorazione del basamento, rinvenuto nel 1933 durante i lavori di sterro della piazza per preparare le rinnovate celebrazioni del Palio di Ferrara, volute da Italo Balbo e Renzo Ravenna. Queste decorazioni marmoree sono conservate presso il Museo di Casa Romei di Ferrara.\nInnalzamento della colonna.\nLa colonna era ancora a terra quando si registr\u00f2 il terremotodel 17 novembre 1570, che oltre a causare numerose vittime, provoc\u00f2 ingenti danni alle infrastrutture cittadine. \nNell'ottobre 1638, quando Ferrara era gi\u00e0 sotto il dominio dello Stato Pontificio, la colonna, che ancora giaceva a terra, sub\u00ec gravi danni a causa di un incendio divampato dalle cataste di legno che erano state collocate nei pressi in occasione della festa per l\u2019incoronazione della Beata Vergine del Rosario.\nPer correggere le \"scheggiature\" provocate dall'incidente si pens\u00f2 di modificare la forma della colonna da quadrata a cilindrica e, lungo tutto il fusto, fu scolpita a bassorilievo una decorazione a tralcio di quercia per opera del comacchiese Cesare Mezzogori. Il 21 giugno 1675 la colonna venne definitivamente installata sul plinto su cui ancora poggia.\nStatua di Papa Alessandro VII.\nNel giugno del 1675, su commissione dell\u2019architetto Luca Danese, sul capitello venne accolta la statua in bronzo del pontefice Alessandro VII (precedentemente eretta nell'attuale Piazza Trento e Trieste), in sede gestatoria, con il manto e il triregno. Una riproduzione della piazza con la statua papale si trova in un alzato, datato 1747, del famoso incisore ferrarese Andrea Bolzoni.\nStatua della Libert\u00e0.\nNel 1796 con l\u2019arrivo delle armate repubblicane francesi in citt\u00e0, la statua di Alessandro VII fu abbattuta e di lei non restano reperti. Al suo posto fu eretta una Statua della Libert\u00e0 realizzata in gesso da Luigi Turchi e inaugurata il 20 ottobre 1796 alla presenza del generale Napoleone Bonaparte e le autorit\u00e0 civili e militari della Repubblica Cisalpina.\nDurante la Rivoluzione francese (1789-1799) la citt\u00e0 fu assediata dagli austriaci, i quali distrussero la Statua della Libert\u00e0 proclamando la legge statuaria. Anche di questa opera, dunque, non rest\u00f2 nulla. \nStatua di Napoleone I.\nLa colonna rimase priva di figure rappresentative fino al 31 maggio 1810, quando i soldati francesi tornarono trionfanti dalla Battaglia di Austerlitz (1805). Il Municipio decise allora di elevare una nuova statua colossale, scolpita in marmo dallo scultore bolognese Giacomo De Maria, che raffigurava l\u2019Imperatore Napoleone I coronato di alloro dorato e reggente in una mano lo scettro e nell'altra il globo. Da allora la piazza, dotata di una doppia fila di alberi donati dal Principe Eugenio Beauharnais, prese il nome di \"Piazza Napoleone\". In seguito alla caduta dell\u2019Impero e la conquista di Ferrara da parte degli austriaci, le autorit\u00e0 locali fecero abbattere la statua imperiale il 14 maggio 1814, dopo soli quattro anni dalla sua installazione. Della scultura sopravvissero la testa di Napoleone e la mano reggente il globo, oggi conservate al Museo di Casa Romei di Ferrara.\nStatua di Ludovico Ariosto.\nA seguito dei numerosi mutamenti ai quali il monumento fu sottoposto nel tempo nel XIX secolo si pens\u00f2 di dare una definitiva sistemazione alla piazza. Venne deciso di dedicare a Ludovico Ariosto l\"'antica piazza Nuova\" e di far sormontare la colonna da una statua che fu commissionata ai fratelli Vidoni su disegno di Saraceni. Questa fu sistemata il 23 novembre 1833 alla presenza di Leopoldo Cicognara e delle autorit\u00e0 civili e militari e da quel momento la piazza fu denominata \"Piazza Ariostea\".\nRestauro.\nIl 25 giugno 1879 a causa di intemperie la statua dell\u2019Ariosto fu danneggiata nella parte superiore del busto, in particolare riportarono lesioni la cetra e l\u2019avambraccio che la reggeva. Il sindaco della citt\u00e0 e i consiglieri avviarono il 25 febbraio 1881 un progetto di restauro della statua, commissionato allo scultore ferrarese Ambrogio Zuffi. La statua fu perfezionata e ricollocata nella piazza il 30 agosto 1881. Da allora la piazza divenne luogo di feste ed eventi cittadini, tra cui il famoso Palio di Ferrara, che si disputa l'ultima domenica di maggio.\nDescrizione.\nIl plinto a base quadrata reca l'iscrizione \"A Ludovico Ariosto, La Patria\". Su questo si innalza una colonna pseudotortile decorata con racemi di quercia. Il capitello \u00e8 in parte ionico con foglie d\u2019acanto tipiche del corinzio. Al centro dei quattro lati campeggia l\u2019antico stemma comunale. Lo stemma ha un'arma troncata con quadrettatura superiore ed il suo utilizzo risale all'epoca comunale, poi ripreso dagli estensi con i simboli ducali di Ferrara. \nAlla sommit\u00e0 della colonna poggia la statua di Ludovico Ariosto.\nIl poeta, coronato da lauro, \u00e8 rappresentato a figura intera in abiti di foggia rinascimentale, mentre con sguardo solenne solleva il braccio destro a indicare la lira che regge con il sinistro disteso lungo il corpo.\nIconografia ariostesca in scultura.\nConfrontando la statua del monumento ferrarese con altre opere scultoree raffiguranti l'Ariosto, si pu\u00f2 notare come essa rispetti la tradizionale iconografia del poeta."}
{"id": "6127087", "revid": "125603316", "url": "https://it.wikipedia.org/wiki?curid=6127087", "title": "Club Sportivo Scandicci 1908", "text": "Il Club Sportivo Scandicci 1908, meglio conosciuto come Scandicci, \u00e8 una polisportiva nota soprattutto per la sezione calcistica. Lo Scandicci fu fondato nel 1908 ed ha sede nel comune di Scandicci. La prima squadra dello Scandicci calcio milita nel campionato di Serie D, il quarto livello del campionato italiano. Lo Scandicci pu\u00f2 vantare uno dei migliori settori giovanili della Toscana, la Scuola Calcio ha ottenuto il riconoscimento di \"Scuola di Calcio \u00c9lite\" attribuito dalla FIGC. All'interno della polisportiva trovano spazio anche il calcio femminile (con la prima squadra iscritta al campionato italiano di Serie C) ed il settore Rugby.\nColori e Simboli.\nColori.\nI colori sociali del Club Sportivo Scandicci 1908 sono il blu ed il bianco.\nSimboli ufficiali.\nStemma.\nSono stati diversi gli stemmi che si sono succeduti nel tempo. Lo stemma attuale, nato nell'estate 2016, raffigura al suo centro una stilizzazione del Castello dell'Acciaiolo, simbolo della citt\u00e0 di Scandicci, circondato da una corona circolare blu in cui sono riportati il nome \"Scandicci\" e l'anno di nascita del club \"1908\" nonch\u00e9 due marzocchi, riferimento alla tradizione fiorentina, e due quadrifogli, a richiamare la buona sorte.\nStrutture.\nLa prima squadra disputa le proprie partite casalinghe di Serie D presso lo Stadio comunale Turri di Scandicci. Lo stadio \"Turri\" \u00e8 dotato di pista d'atletica e dispone di un'unica tribuna interamente coperta che pu\u00f2 ospitare fino 1.800.\nAltre strutture a disposizione dello Scandicci sono il centro sportivo \"Bartolozzi\" ed il centro sportivo di Vingone.\nLe partite casalinghe e gli allenamenti del Settore Giovanile, della Scuola Calcio e del calcio femminile si tengono sul manto in erba sintetica del centro sportivo \"Bartolozzi\", tal impianto dispone inoltre di una tribuna coperta, di un campo coperto per il calcio a cinque ed ospita anche un bar ed una pizzeria.\nIl centro sportivo di Vingone ospita invece gli allenamenti della prima squadra nonch\u00e9 gli allenamenti e le partite degli Juniores Nazionali. Al Vingone \u00e8 presente poi il campo della sezione Rugby."}
{"id": "6127091", "revid": "30610", "url": "https://it.wikipedia.org/wiki?curid=6127091", "title": "Elaborazione statistica", "text": ""}
{"id": "6127092", "revid": "767487", "url": "https://it.wikipedia.org/wiki?curid=6127092", "title": "La cura dal benessere", "text": "La cura dal benessere (\"A Cure for Wellness\") \u00e8 un film del 2016 diretto da Gore Verbinski.\nIl regista, dopo aver firmato la regia di successi della saga \"Pirati dei Caraibi\" e di \"Rango\", per il quale ha vinto l'Academy Award (nella categoria Miglior film d'animazione), si dedica nuovamente al genere thriller/horror, dopo ben 14 anni dal remake statunitense di \"The Ring\". Sceneggiato da Justin Haythe, il quale aveva gi\u00e0 scritto la precedente pellicola di Verbinski, \"The Lone Ranger\". Il film \u00e8 interpretato da Dane DeHaan, Jason Isaacs e Mia Goth nei ruoli dei protagonisti, mentre in ruoli secondari troviamo attori come Harry Groener, Adrian Schiller e Celia Imrie.\nTrama.\nLockhart \u00e8 un giovane e ambizioso broker di Wall Street che fa parte di un'agenzia pronta ad un nuovo grande progetto. Per confermarlo, il suo amministratore delegato, Roland Pembroke, deve necessariamente firmare delle liberatorie, ma l'uomo ha recentemente spedito una lettera dove ha annunciato di trovarsi in Svizzera in una casa di cura e di non voler pi\u00f9 tornare a vivere a New York. Lockhart viene dunque incaricato di andare a recuperare Pembroke. Il giovane si ritrover\u00e0 in un centro benessere situato nelle Alpi Svizzere, dove la cura del dottor Heinrich Volmer \u00e8 miracolosa: chiunque vi entri e si sottoponga alla cura, si sentir\u00e0 ben presto sereno e in salute. Lockhart, dopo un terribile incidente d'auto, si ritrover\u00e0 nel centro e gli verr\u00e0 consigliato il miracoloso trattamento di Volmer. Scoprir\u00e0 solo pi\u00f9 tardi i terrificanti misteri del luogo, e che la cura per il raggiungimento del benessere \u00e8 davvero poco ortodossa. Lockhart conoscer\u00e0 una giovane paziente, Hannah, che non sa di essere parte dell'oscuro segreto del direttore del sanatorio.\nProduzione.\nPre-produzione.\nIl 7 ottobre 2014 venne annunciato che Gore Verbinski avrebbe diretto la sceneggiatura di Haythe. L'8 aprile dell'anno successivo Dane DeHaan e Mia Goth vennero entrambi aggiunti nel cast, rispettivamente nei ruoli di Lockart e Hannah e venne anche annunciato che il film sarebbe stato distribuito dalla 20th Century Fox e prodotto dalla Blindwink, casa di produzione gestita da Verbinski. Quasi due mesi dopo, il 2 giugno, venne scelto Jason Isaacs per impersonare il dottor Volmer.\nRiprese.\nNonostante il film sia ambientato nelle Alpi Svizzere, le riprese si sono svolte in Germania, nel Castello di Hohenzollern e presso il complesso abbandonato di Beelitz-Heilst\u00e4tten, ex ospedale per i militari della Prima Guerra Mondiale. Il paesino svizzero sottostante al centro benessere, \u00e8 in realt\u00e0 il paesino tedesco di Schraplau. Tra i luoghi delle riprese, vi era inizialmente anche Vienna, nella quale avrebbe dovuto essere girata la scena delle grotte ma alla fine venne costruito un set sostitutivo per esse nello Studio Babelsberg.\nLe riprese iniziarono il 22 giugno 2015 e proseguirono per cinque mesi, con un budget di $40 milioni, con quasi 1/4 dei quali offerti dalla \"DFFF\" (il cui nome intero \u00e8 traducibile in italiano come \"Fondo Tedesco per la Produzione Cinematografica\"). A cura della fotografia, troviamo Bojan Bazelli, che torna a riprendere un film di Verbinski dopo \"The Ring\" e \"The Lone Ranger\".\nPer quanto riguarda il lungo periodo di riprese, Dane DeHaan ha riferito in una video-intervista a Joblo.com che \"Per il film sono occorsi cinque mesi di riprese, ma non per una sovrabbondanza di effetti speciali, ma perch\u00e8 Gore Verbinski particolareggia ogni ripresa e ci\u00f2 richiede molta pazienza.\"\nColonna sonora.\nAssieme a \"The Mexican - Amore senza la sicura\" e \"Mouse Hunt - Un topolino sotto sfratto\", questo \u00e8 il terzo film di Verbinski dove le musiche non sono state composte da Hans Zimmer. \u00c8 Benjamin Wallfisch a scrivere ed orchestrare le musiche.\nIl 10 febbraio 2017, \u00e8 stata rilasciata negli store digitali la colonna sonora di Wallfisch, con il titolo \"A Cure for Wellness: Gore Verbinski's Original Motion Picture Soundtrack\" e che si compone di queste diciotto tracce:\nA chiudere la colonna sonora, troviamo una cover di \"I Wanna Be Sedated\" dei Ramones, suonata con una chitarra e cantata da Mirel Wagner. Una versione alternativa della canzone molto pi\u00f9 inquietante e con parte della colonna sonora composta da Wallfisch, pu\u00f2 essere sentita nel teaser trailer del film.\nNel film \u00e8 anche presente la canzone \"Spliff\", quarta traccia contenuta nel secondo album della band austriaca Bilderbuch, intitolato \"Schick Schock\". A far partire la canzone \u00e8 Hannah, azionandola in un juke-box.\nDistribuzione.\nMarketing virale.\nAlla fine del 2016, cinque siti di notizie false vennero creati dalla 20th Century Fox. Vari articoli su celebrit\u00e0 (come uno sulla presunta conversione all'Islam di Lady Gaga, uno sulle abolizioni delle vaccinazioni da parte di Donald Trump e tanti altri) vennero poi condivisi su Facebook, ricevendo pareri estremamente negativi da parte dei lettori. \u00c8 stato poi successivamente annunciato che si trattava di una campagna pubblicitaria per il film, in quanto ogni articolo conteneva l'hashtag \"#cureforwellness.\"\nOltre ci\u00f2, la casa di distribuzione apr\u00ec anche un canale YouTube dal nome \"Take The Cure\". Al suo interno, sono stati caricati otto video, ma solamente negli ultimi quattro \u00e8 stato scritto il titolo del film e la sua data di uscita. Tra i primi quattro, troviamo \"There Is A Cure\" e tre finti tutorial di meditazione, \"Air Is The Cure\" (in cui \u00e8 presente una ripresa aerea di una sezione della location), \"Water Is The Cure\" (dove \u00e8 presente la nota ripresa della Goth mentre \u00e8 immersa nelle acque, che in questo video viene ripetuta in loop) ed \"Earth Is The Cure\" (in cui \u00e8 presente uno screenshot animato di una scena che ritrae DeHaan seduto in una panchina di fronte alle Alpi).\nMateriale pubblicitario.\nIl primo teaser trailer ufficiale del film \u00e8 stato distribuito dalla 20th Century Fox il 19 ottobre 2016 sia in lingua originale che in italiano. Il trailer completo venne invece pubblicato due mesi dopo, il 20 dicembre 2016. Il film ha avuto uno spot televisivo creato e trasmesso appositamente per la pausa pubblicitaria del Super Bowl del 2017, dodici giorni prima del suo rilascio nelle sale cinematografiche statunitensi e canadesi.\nDel film, prima della sua uscita, vennero rilasciate tre clip. Tuttavia, solo \"Sei qui per la cura?\" e \"Ci prenderemo cura di lei\" sono state rilasciate anche in italiano. La terza, \"Sensory Deprivation Tank\", \u00e8 comunque presente in inglese.\nDate di uscita.\nLe date di uscita internazionali nel corso del 2017 sono state:\nIn Argentina, Cile, Per\u00f9 e Messico, il film \u00e8 stato intitolato \"La cura siniestra\" (\"La cura sinistra\"); in Brasile, semplicemente \"A Cura\"; in Francia gli \u00e8 stato assegnato il titolo inglese \"A Cure for Life\" (\"Una cura per la vita\"); in Spagna e Portogallo, rispettivamente \"La cura del bienestar\" e \"Cura de Bem-Estar\" (entrambi traducibili in \"La cura del benessere\").\nDivieti.\nNegli Stati Uniti, il film \u00e8 stato classificato come R (vietato ai minori di 17 anni non accompagnati) per via di \"immagini e contenuti violenti, nudit\u00e0, linguaggio, contenuti a sfondo sessuale, incluso un abuso\". In Italia, invece, il film \u00e8 stato vietato ai minori di 14 anni.\nEdizione italiana.\nIl doppiaggio italiano \u00e8 stato eseguito dalla Pumais Due e curato da Fiamma Izzo.\nHome Video.\n\"La cura dal benessere\" \u00e8 stato rilasciato sulle piattaforme digitali americane il 30 maggio 2017. La settimana successiva, il 6 giugno, \u00e8 stato invece distribuito in DVD e Blu-ray. Per quanto riguarda l'Italia, il film uscir\u00e0 sia in DVD che in Blu-ray il 25 agosto dello stesso anno.\nTra i contenuti speciali saranno presenti una scena eliminata dal titolo \"\u00c8 magnifico qui\", tre meditazioni, e una featurette sulla colonna sonora.\nAccoglienza.\nIncassi.\nNegli Stati Uniti e in Canada, il film ha incassato $8 milioni, rivelandosi un estremo fallimento (il costo della produzione \u00e8 stato di $40 milioni). Durante il suo weekend di apertura, si prevedeva un incasso tra i 6 e gli 8 milioni, finendo per incassarne in realt\u00e0 4 milioni, piazzandosi alla decima posizione della classifica e gi\u00e0 rivelandosi un flop. Nella sua terza settimana, il film venne tolto dal 98% delle sale cinematografiche (da 2704 a sole 88), incassando solamente $31.000 e risultando il secondo film in assoluto ad essere tolto da pi\u00f9 di 2500 cinema nella terza settimana dall'uscita (il film che detiene questo infelice record \u00e8 \"La legge della notte\").\nIn Italia, \u00e8 stato distribuito in 158 sale e, nel suo primo weekend, ha incassato \u20ac294.000, posizionandosi al nono posto. L'incasso complessivo \u00e8 stato di \u20ac516.000.\nCritica.\n\"La cura dal benessere\" ha ricevuto opinioni miste da parte della critica. Le riprese, le scenografie, le musiche, le interpretazioni e l'ambizione generale del progetto sono state generalmente acclamate, ma molti critici concordano che i punti deboli del film siano la sua struttura narrativa e la sua lunghezza. Su Rotten Tomatoes, il film ha una percentuale del 42% di critiche positive e la frase-consenso inserita nel sito dice: \"\"La cura dal benessere\" vanta uno stile visivo impressionante, ma \u00e8 sprecato su una storia derivata e prevedibile, i cui colpi di scena, risvolti narrativi e spaventi sono stati gi\u00e0 trattati in maniera pi\u00f9 efficace in passato\". Su Metacritic gli \u00e8 stato assegnato un 47 su 100, mentre su IMDb ha un 6,5 su 10.\nAnche in Italia, \"La cura dal benessere\" ha ricevuto critiche sostanzialmente miste. La recensione presente su MyMovies gli assegna 3,5 stelle su 5, dicendo: \"\u00c8 in azione il miglior Verbinski. Un uso personalissimo e talora audace della macchina da presa {...}, con una predilezione dell'orrore che si insinua nel subconscio\". La rivista Focus ne parla cos\u00ec: \"Un ibrido tra thriller e horror, basato su uno spunto narrativo geniale: l'ossessione verso il benessere del nostro secolo e non solo\", ma, nonostante ci\u00f2, viene aggiunto che \"il finale gli fa perdere ogni credibilit\u00e0\", mentre La Repubblica ha elogiato che \"la sua discontinuit\u00e0 di chiavi narrative vale a rendere interessante il film, che si diverte a depistare lo spettatore introducendo riferimenti noti per poi deviarli sistematicamente dal loro percorso abituale\" ma notando che \u00e8 difficile \"incasellarlo in un filone preciso\". Su MyMovies in generale, il film ha una media di voti di 2,91 su 5."}
{"id": "6127094", "revid": "1005847", "url": "https://it.wikipedia.org/wiki?curid=6127094", "title": "Ministri della pubblica istruzione del Regno di Sardegna", "text": "I ministri della pubblica istruzione del Regno di Sardegna dal 1848 al 1861."}
{"id": "6127102", "revid": "71433", "url": "https://it.wikipedia.org/wiki?curid=6127102", "title": "A Cure for Wellness", "text": ""}
{"id": "6127112", "revid": "963244", "url": "https://it.wikipedia.org/wiki?curid=6127112", "title": "Adeodato Giovanni Piazza", "text": ""}
{"id": "6127117", "revid": "1573940", "url": "https://it.wikipedia.org/wiki?curid=6127117", "title": "Triturus ivanbureschi", "text": "Triturus ivanbureschi \u00e8 un anfibio caudato appartenente alla famiglia dei Salamandridi.\nDescrizione.\nTritone crestato di grandi dimensioni e struttura robusta, con dorso scuro, di colori variabili dal marrone al grigio, e macchie tondeggianti nere, spesso leggermente verdognole. Fianchi quasi privi di puntini bianchi. Ventre e gola sono di colore arancione brillante, con macchie nere ben definite. Nel periodo riproduttivo i maschi presentano una cresta dorsale alta, nettamente seghettata, e cresta caudale liscia. A ciascun lato della coda si trova una banda longitudinale bianco-argentea. Ha una lunghezza totale di 14-18 cm.\nBiologia.\nIl tritone crestato \"Triturus ivanbureschi\" \u00e8 un ottimo esempio dell'intricata tassonomia di questo gruppo: in un primo momento, infatti, fu considerato una variante e poi una sottospecie del tritone crestato di Karelin (\"Triturus karelinii\"), diffuso nel nord-est della Turchia e nel Caucaso. Successivamente fu classificato come specie a s\u00e9 stante con il nome di \"Triturus arntzeni\" e infine nuovamente descritto nel 2013 con un altro nome, dal momento che il nome \u00ab\"arntzeni\"\u00bb si riallacciava a una forma ibrida tra \"T. macedonicus\" e \"T. ivanbureschi\", risultando quindi un sinonimo un valido.\nDistribuzione ed habitat.\n\"Triturus ivanbureschi\" occupa la parte sud-orientale della regione balcanica, mentre il tritone crestato della Macedonia, suo parente stretto, popola la parte occidentale dei Balcani. In Europa si trova nel nord-est della Grecia e in Bulgaria, oltre ad alcune popolazioni isolate in Serbia, ad altitudini fino a 1700\u00a0m; inoltre questa specie compare anche nel nord-ovest della Turchia. \"Triturus ivanbureschi\" colonizza molti tipi di habitat acquatici come stagni, acquitrini, laghi, laghetti, fossi, abbeveratoi per il bestiame o pianure alluvionali. Sulla terraferma predilige boschi ombrosi di latifoglie."}
{"id": "6127145", "revid": "2215986", "url": "https://it.wikipedia.org/wiki?curid=6127145", "title": "Gears of War 4", "text": "Gears of War 4 \u00e8 un videogioco sparatutto in terza persona sviluppato da The Coalition e pubblicato da Microsoft Game Studios per Microsoft Windows e Xbox One. \u00c8 il quarto videogioco della serie principale di \"Gears of War\", il primo di una nuova trilogia e a non essere stato sviluppato da Epic Games. Il videogioco \u00e8 stato pubblicato in tutto il mondo l'11 ottobre 2016.\nTrama.\nLa storia di \"Gears of War 4\" si svolge 25 anni dopo gli eventi di \"Gears of War 3\", dove Adam Fenix, padre di Marcus Fenix, azion\u00f2 l'arma di contromisura per distruggere l'Imulsion uccidendo gli Splendenti e le Locuste. Questo port\u00f2 alla eliminazione di tutti i tipi di combustibili fossili, costrinse l'umanit\u00e0 ad adattare nuove modalit\u00e0 per la sopravvivenza e port\u00f2 l'avvento di potenti tempeste di vento e fuoco che devastarono il pianeta di Sera. Per questo la Coalizione dei Governi, per evitare l'estinzione, fece costruire citt\u00e0 murate per proteggere i cittadini dai pericoli esterni. Il COG dichiar\u00f2 anche la legge marziale, impedendo qualsiasi viaggio al di fuori delle mura delle citt\u00e0. All'esterno di questi insediamenti nacquero dei campi di \"Outsider\", reietti che cercavano di sopravvivere in territori ostili e vivere al di fuori della giurisdizione COG, conducendo raid nei loro territori per raccogliere risorse. Il gioco si concentra su James Dominic Fenix, figlio di Marcus Fenix e Anya Stroud, che al fianco dei suoi amici Delmont \"Del\" Walker e Kait Diaz, deve affrontare una nuova minaccia per la sopravvivenza dell'umanit\u00e0.\nIl leader della Coalizione dei Governi, il Primo Ministro Jinn, commemora il 25\u00ba anniversario della vittoria dell'umanit\u00e0 contro l'Orda delle Locuste. Nel frattempo Hoffman, che \u00e8 presente alla cerimonia, racconta le battaglie passate ad Aspho Fields durante le Guerre Pendulum, l'Emergence Day e Anvil Gate durante la guerra delle Locuste.\nNel frattempo, JD e Del hanno recentemente abbandonato il COG dopo il disaccordo con la dura politica di Jinn per unirsi a un gruppo di Outsiders guidati da Reyna. Al fine di aiutare il loro villaggio, i due ragazzi decidono di assaltare un insediamento COG vicino in fase di costruzione, per rubare il fabbricatore e dare energia all'impianto elettrico del villaggio di Reyna. Sono accompagnati da Kait, figlia di Reyna, e suo zio Oscar, un ex Gear veterano della guerra delle Locuste. Anche se sono costretti a combattere i DeeBee, nuovi soldati robotici del COG, JD e il suo gruppo riescono a rubare con successo il fabbricatore e fuggono al loro villaggio. Arrivati, vengono affrontati da Jinn (trasmessa tramite un DeeBee) che li accusa di aver rapito la sua gente, e successivamente il villaggio viene assalito da un esercito di soldati robot. JD e i suoi amici riescono a respingere le forze di Jinn e poi, durante la notte, riparano il generatore di energia del villaggio. Tuttavia, in mezzo alle riparazioni, delle creature sconosciute fanno incursione al villaggio, catturando tutti gli abitanti compresi Reyna e Oscar. Prima di sparire, Reyna blocca JD, Del, e Kait all'interno della centrale elettrica per proteggerli.\nDopo l'accaduto, JD decide di recarsi coi suoi amici nella sua vecchia casa per chiedere aiuto a suo padre, Marcus Fenix. Marcus, che \u00e8 ancora arrabbiato con JD per essersi unito al COG e per aver messo in pericolo se stesso, \u00e8 riluttante ad aiutare il figlio, fino a quando lui non gli mostra la prova dell'esistenza di una nuova minaccia, lo Sciame. Sospettoso, Marcus decide di condurre il gruppo a Fort Reval, dove migliaia di cadaveri di Locuste sono stati seppelliti dopo la guerra. Dopo un altro attacco da parte delle forze di Jinn e la fuga dalla dimora a bordo di due motociclette Mule, il gruppo raggiunge il forte, dove vengono attaccati dallo Sciame e Marcus viene rapito da uno Snatcher. JD e i suoi amici seguono gli Snatcher e scoprono che sono loro i responsabili del rapimento dei cittadini COG di cui parlava Jinn. Gli umani vengono catturati e poi raccolti per creare l'esercito dello Sciame. Ipotizzano anche che le Locuste non sono morte quando sono state colpite dall'arma di contromisura dell'Imulsion, e che invece i loro corpi sono stati sottoposti a una metamorfosi a lungo termine nel corso degli ultimi 25 anni, fino a quando le Locuste si sono evolute nello Sciame. JD alla fine riesce a rintracciare Marcus e a liberarlo. Suo padre rivela che lo Sciame opera su una mente alveare e che \u00e8 stato per breve tempo collegato a lui, e Reyna \u00e8 ancora viva e tenuta in un altro luogo di sepoltura delle Locuste, ma nessuno degli altri abitanti del villaggio \u00e8 sopravvissuto.\nDeterminata a salvare sua madre, Kait esige che Marcus li porti da lei. Marcus conduce il gruppo a Tollern Dam, dove scoprono che il luogo di sepoltura \u00e8 stato trasformato in un alveare. Rendendosi conto che le difese dell'alveare sono troppo forti per loro, il gruppo combatte lo Sciame per arrivare a un'antenna radio, dove Marcus chiede l'assistenza di Augustus Cole, Damon Baird e Samantha Byrne. Si scopre che gli ultimi due si amano e che Baird \u00e8 CEO della DB Industries, artefice dei soldati robot DeeBee. JD e Kait salgono a bordo di Jack Junior e Betty Due, mech robot forniti da Baird, per farsi strada nell'alveare con il supporto da un King Raven, con a bordo il resto della squadra. Dopo aver affrontato una creatura dello Sciame dalle enormi proporzioni, all'interno dell'alveare trovano Reyna che \u00e8 stata integrata con la forza nella rete dell'alveare. Rimuoverla da questo ne comporterebbe la morte. Nonostante questo, Reyna chiede a Kait di porre fine alla sua vita. Kait in lacrime accetta ed eredita l'amuleto di sua madre, che era appartenuto alla nonna di Kait. Tuttavia, a un esame pi\u00f9 attento, si ha una somiglianza con il simbolo della regina delle Locuste Myrrah, implicando che Reyna era sua figlia.\nIn una scena dopo i crediti, viene rivelato che Oscar \u00e8 riuscito a sopravvivere al suo rapimento da parte dello Sciame, liberandosi dallo Snatcher che lo aveva catturato tagliandogli il ventre.\nAtti.\nLa campagna di Gears of War 4 \u00e8 suddivisa in cinque atti, ciascuno composto da vari capitoli:\nATTO 1\nATTO 2\nATTO 3\nATTO 4\nATTO 5\nModalit\u00e0 di gioco.\nLe modalit\u00e0 da giocare presenti sono Campagna, Versus e Orda 3.0. Tutte e tre possono essere giocate in compagnia di un amico in modalit\u00e0 cooperativa a schermo condiviso.\nC'\u00e8 da notare che non sar\u00e0 possibile giocare da soli contro i bot.\nCampagna.\nVersus.\nMultiplayer competitivo con fino 10 giocatori che si affrontano in varie mappe e modalit\u00e0 di gioco. La novit\u00e0 del multiplayer \u00e8 la gestione delle ricompense. Sarebbero delle carte da scegliere, che pongono diversi obiettivi da raggiungere nel corso di una partita Versus. Questo raggiungimento, comportebbe l'incremento dei punti esperienza del giocatore nel progredire di livello. In pi\u00f9, saranno disponibili dei pacchetti operativi, acquistabili nello store del gioco tramite denaro vero o crediti accumulabili nel corso del gioco multiplayer. Questi pacchetti vi compenseranno di carte per le modalit\u00e0 Versus e Orda, la personalizzazione di personaggi, giocabili nel multiplayer, e delle armi con delle skin.\nPartita veloce sociale\nIl giocatore si unir\u00e0 rapidamente a una partita Versus Sociale continuando e votando quali mappe e modalit\u00e0 giocare. Gli slot vuoti da altri giocatori verranno riempiti coi bot.\nModalit\u00e0 Nucleo\nIl giocatore si unir\u00e0 a partite classificate tra le seguenti modalit\u00e0:\nModalit\u00e0 Competitivo\nIl giocatore si unir\u00e0 a partite classificate, usando le impostazioni delle armi competitive, tra le seguenti modalit\u00e0:\nVersus Co-op\nIl giocatore si unir\u00e0 a una partita Versus contro avversari IA in cooperazione con fino 4 altri giocatori.\nPartita privata\nIl giocatore ospiter\u00e0 una partita privata scegliendo le regole, la mappa e la modalit\u00e0 da giocare con gli amici.\nOrda.\nSi combatte contro i nemici che aumentano di livello e numero man mano che si avanza. Le ondate sono 50 e i giocatori sono divisi in classi: tiratore, pesante, scout, soldato. Non \u00e8 possibile giocarci da solo come nei precedenti giochi ma sarai obbligato a giocarci online.\nArmi.\nSu Gears of War 4 ci saranno le stesse armi del capitolo precedente tranne il Monocolpo, il mortaio, il fucile a canne mozze, il Digger, la granata a inchiostro, il Vulcan e la pistola Gorgon.\nIn compenso, ci saranno delle armi nuove:\nNemici.\nNel corso della campagna, il giocatore incontrer\u00e0 diversi tipi di nemici.\nMentre il giocatore \u00e8 ferito a terra, lo Snatcher lo potr\u00e1 catturare e inglobare nel suo ventre. \nI compagni di squadra dovranno fare fuoco al mostro per liberare la vittima prima che la bestia si allontani troppo.\nI Pouncer possono saltare addosso al giocatore immobilizzandolo. Per liberarsi \u00e8 necessario premere ripetutamente \"B\" e a difficolt\u00e1 maggiori \u00e8 prezioso l'aiuto dei compagni. Per ucciderlo prima, bisogna sparare al ventre luccicante oppure usare la motosega."}
{"id": "6127149", "revid": "1543377", "url": "https://it.wikipedia.org/wiki?curid=6127149", "title": "Avanguardie artistiche in Unione Sovietica", "text": "Le avanguardie artistiche dell'Unione Sovietica (note anche come avanguardia russa) furono un importante e influente fenomeno dell'arte moderna del XX secolo che fu attivo durante l'Impero russo e l'Unione Sovietica tra il 1890 e gli anni '30\u2014 anche se alcuni indicano il suoi inizi nel 1850 e la sua fine nel 1960.\nIl termine comprende numerosi distinti, ma strettamente connessi, movimenti artistici che fiorirono in quel periodo: suprematismo, costruttivismo,raggismo (\u00e8 una sintesi di Cubismo e Futurismo), zaum e neo-primitivismo.\nLe avanguardie artistiche russe si manifestarono nella loro massima creativit\u00e0 durante la Rivoluzione russa del 1917 fino all'inizio degli anni '30, quando esse si scontrarono e furono sopravanzate da un generale ritorno all'ordine, artisticamente rappresentato dal figurativismo del realismo socialista, coincidente con l'ascesa politica della figura di Stalin.\nArchitetti.\nLa valorizzazione e la conservazione delle poche opere architettoniche superstiti prodotte dagli architetti d'avanguardia sovietici (spesso misconosciute e/o in stato di semi-abbandono) \u00e8 diventata una priorit\u00e0 per storici, politici ed architetti di tutto il mondo interessati all'arte moderna. Nel 2007 il Modern Museum of Art (MoMA) di New York ha dedicato una mostra intitolata \"Lost Vanguard: Soviet Architecture\", che esponeva un reportage del fotografo americano Richard Pare dedicate alla \"avanguardia perduta\" nel territorio dell' ex URSS.\nMusicisti.\nMolti compositori sovietici musica d'avanguardia divennero membri dell'Associazione di Musica Contemporanea diretta da Nikolaj Roslavec."}
{"id": "6127152", "revid": "79227", "url": "https://it.wikipedia.org/wiki?curid=6127152", "title": "Mara Aiacoboae", "text": "Ha rappresentato la nazionale della Romania ai campionati mondiali di nuoto di Shanghai 2011, Barcellona 2013 e Kazan' 2015."}
{"id": "6127153", "revid": "666668", "url": "https://it.wikipedia.org/wiki?curid=6127153", "title": "Laion Freitas", "text": ""}
{"id": "6127158", "revid": "1184863", "url": "https://it.wikipedia.org/wiki?curid=6127158", "title": "Xbox Game Studios", "text": "Xbox Game Studios \u00e8 un'azienda che si occupa della produzione e distribuzione di videogiochi, controllata da Microsoft e responsabile dello sviluppo e della pubblicazione di titoli per Xbox, Xbox 360, Xbox One, Xbox Series X, Xbox Series S, Microsoft Windows, distribuiti sia su Steam che su Microsoft Store.\nFondata nel 2002 come Microsoft Game Studios, la societ\u00e0 deriva dalla divisione interna Microsoft Games ed \u00e8 stata nota dal 2011 al 2019 con il nome Microsoft Studios.\nDurante l'Xbox E3 Briefing 2018 \u00e8 stata annunciata l'acquisizione di Playground Games, Ninja Theory, Undead Labs e Compulsion Games oltre alla nascita di un nuovo studio ex-novo, The Initiative, composto da ex-dipendenti Naughty Dog, Insomniac Games e Rockstar Games.\nIl 10 novembre 2018 \u00e8 stata annunciata l'acquisizione di inXile Entertainment e Obsidian Entertainment.\nDurante l'Xbox E3 Briefing 2019 \u00e8 stata annunciata l'acquisizione di Double Fine Productions e la nascita dello studio World's Edge, interamente dedicato a \"Age of Empires\".\nIl 21 settembre 2020, Microsoft ha annunciato di aver acquisito ZeniMax Media, tutte le sue sussidiarie e i motori grafici (tra cui Creation Engine e id Tech 7) per 7,5 miliardi di dollari.\nIl 18 gennaio 2022 viene annunciata l'acquisizione di Activision Blizzard e di tutte le sue sussidiarie (tra le quali figurano Activision, Blizzard Entertainment e King) da parte di Microsoft per 68,7 miliardi di dollari, ci\u00f2 la rende l'acquisizione pi\u00f9 costosa nella storia del gruppo di Seattle."}
{"id": "6127160", "revid": "1345932", "url": "https://it.wikipedia.org/wiki?curid=6127160", "title": "Piattaforma di ghiaccio Gillett", "text": "La piattaforma di ghiaccio Gillett \u00e8 una stretta piattaforma glaciale che occupa un'insenatura della costa Antartica davanti ai colli Wilson fra la penisola contenente i nunataks Holladay e la penisola Anderson, nella Terra di Oates, in Antartide. La piattaforma \u00e8 alimentata da diversi ghiacciai che nascono dal versante orientale dei colli Wilson, tra cui il ghiacciaio Manna.\nStoria.\nLa piattaforma fu mappata per la prima volta nel 1963 dallo United States Geological Survey (USGS) grazie a rilevamenti e fotografie aeree della marina militare degli Stati Uniti d'America effettuati tra il 1960 ed il 1963.\nL'attuale toponimo le fu assegnato dal Comitato consultivo dei nomi antartici (in inglese: \"Advisory Committee on Antarctic Names\", \"US-ACAN\") in nome del Capitano Clarence R. Gillett, della Guardia Costiera degli Stati Uniti d'America (USCG), che prest\u00f2 servizio nelle operazioni della USCG da dicembre 1966 a maggio 1970."}
{"id": "6127162", "revid": "287204", "url": "https://it.wikipedia.org/wiki?curid=6127162", "title": "Atlanta Dream 2016", "text": "La stagione 2016 delle Atlanta Dream fu la 9\u00aa nella WNBA per la franchigia.\nLe Atlanta Dream arrivarono quarte nella \"Eastern Conference\" con un record di 17-17. Nei play-off vinsero al primo turno con le Seattle Storm (1-0), perdendo poi al secondo turno con le Chicago Sky (1-0)."}
{"id": "6127165", "revid": "1543377", "url": "https://it.wikipedia.org/wiki?curid=6127165", "title": "Calangiani", "text": "Calangiani (greco: K\u03b1\u03bb\u03b1\u03bd\u03b3\u03b9\u03b1\u03bd\u03b9) fu un'antica citt\u00e0 della Sardegna, situata nella parte nord-orientale dell'isola (al centro dell'attuale regione storica della Gallura).\nLocalizzazione.\nIl Geographia del Fara cita nella curatoria di Gemini l'oppidum di Calangiani o Calonianus, il cui toponimo deriva dal dio Giano, in latino Janus, molto venerato in Sardegna. La convinzione dell'origine romana dell'attuale cittadina di Calangianus \u00e8 stata fomentata dal rinvenimento, nei pressi del \"Monti Biancu\" (versante orientale del Limbara), dei pochi resti romani di abitazioni, fonderie, mura ed una vedetta. Calangiani \u00e8 identificato, sempre nel comune dell'attuale cittadina sarda, in un villaggio sulla strada che superava il Limbara in direzione di Tibula (vi sono stati ritrovati dei bolli di Claudia Atte, una liberta di Nerone). Calangiani faceva parte della provincia di Sardegna e Corsica. Risale circa al secondo triumvirato, e rappresenta l'origine della citt\u00e0 di Calangianus.\nAltri rinvenimenti degni di nota sono un busto di Demetra (vi era probabilmente un tempio ad essa dedicato) ed un'anfora romana all'interno del nuraghe Agnu. Si pensa che Calangiani costituisse allora una \"tappa\" fondamentale su itinerari come quello che collegava Tibula-Olbia-Caralis."}
{"id": "6127169", "revid": "61051", "url": "https://it.wikipedia.org/wiki?curid=6127169", "title": "Camilla Larsen", "text": ""}
{"id": "6127190", "revid": "73843", "url": "https://it.wikipedia.org/wiki?curid=6127190", "title": "Giro delle Fiandre 1958", "text": "Il Giro delle Fiandre 1958, quarantaduesima edizione della corsa, fu disputato il 30 marzo 1958, per un percorso totale di 230\u00a0km. Fu vinto dal belga Germain Derycke, al traguardo con il tempo di 6h07'00\", alla media di 37,600\u00a0km/h, davanti a Willy Truye e Angelo Conterno.\nI ciclisti che partirono da Gand furono 153; coloro che tagliarono il traguardo a Wetteren furono 61."}
{"id": "6127191", "revid": "767487", "url": "https://it.wikipedia.org/wiki?curid=6127191", "title": "Piattaforma di ghiaccio Voyeykov", "text": "La piattaforma di ghiaccio Voyeykov () \u00e8 una piattaforma glaciale situata davanti alla costa Banzare, tra la baia di Paulding e capo Goodenough, nella Terra di Wilkes, in Antartide.\nStoria.\nLa piattaforma fu mappata per la prima volta nel 1958 dalla Spedizione Antartica Sovietica () e cos\u00ec chiamata in onore di Aleksandr I. Voyeykov (1842\u20131916), un climatologo russo."}
{"id": "6127192", "revid": "22475", "url": "https://it.wikipedia.org/wiki?curid=6127192", "title": "America Dait\u014dry\u014d Senkyo", "text": " \u00e8 un videogioco di simulazione sviluppato e pubblicato da Hect nel 1988 per Nintendo Entertainment System. Distribuito esclusivamente in Giappone, \u00e8 incentrato sulle elezioni presidenziali negli Stati Uniti d'America del 1988.\nModalit\u00e0 di gioco.\nNel videogioco il giocatore impersona uno dei sei candidati alla presidenza, tre democratici e tre repubblicani. Tra i personaggi celebri che prendono parte alla corsa alla Casa Bianca figurano George H. W. Bush, Margaret Thatcher, Pat Robertson, Michael Dukakis e Jesse Jackson."}
{"id": "6127193", "revid": "122735142", "url": "https://it.wikipedia.org/wiki?curid=6127193", "title": "Eva Noblezada", "text": "Biografia.\nNel 2014 ha fatto il suo debutto professionale sulle scene quando ha ricoperto il ruolo della protagonista Kim nel revival di Londra del musical \"Miss Saigon\" in scena al Prince Edward Theatre. \u00c8 restata nel cast fino al termine delle repliche nel febbraio 2016 e per la sua performance ha vinto il Whatsonstage Award alla miglior attrice protagonista in un musical; nello stesso anno ha interpretato \u00c9ponine nella produzione londinese del musical \"Les Mis\u00e9rables\". Nel 2017 torna a interpretare Kim nel revival di Broadway di \"Miss Saigon\", accanto ai suoi due coprotagonisti di Londra: Jon Jon Briones e Alistair Brammer. Per la sua performance in \"Miss Saigon\" a Broadway viene candidata al Tony Award alla miglior attrice protagonista in un musical. Nel 2018 torna sulle scene londinesi con \"Hadestown\", in un allestimento al Royal National Theatre, e l'anno successivo torna a Broadway con lo stesso musical; per la sua interpretazione nel ruolo di Euridice viene nuovamente candidata al Tony Award alla miglior attrice protagonista in un musical.\nIl 4 novembre 2017 ha sposato l'attore Leo Roberts, ma la coppia ha divorziato nel 2019. Dall'aprile del 2019 \u00e8 impegnata in una relazione con Reeve Carney, suo collega in \"Hadestown\".\nRiconoscimenti.\nGrammy Award\nDrama League Award\nTony Award"}
{"id": "6127194", "revid": "61051", "url": "https://it.wikipedia.org/wiki?curid=6127194", "title": "Amalie J\u00f8rgensen Vangsgaard", "text": ""}
{"id": "6127197", "revid": "287451", "url": "https://it.wikipedia.org/wiki?curid=6127197", "title": "Associazione Sportiva Cisco Calcio Roma 2008-2009", "text": "Questa voce raccoglie le informazioni riguardanti l'Associazione Sportiva Cisco Calcio Roma nelle competizioni ufficiali della stagione 2008-2009."}
{"id": "6127198", "revid": "39884", "url": "https://it.wikipedia.org/wiki?curid=6127198", "title": "Terremoto della Calabria del 1907", "text": "Il terremoto della Calabria del 1907 fu un sisma avvenuto il 23 ottobre 1907 alle ore 21:28 nella provincia di Reggio Calabria, un anno prima del disastroso terremoto di Messina. Raggiunse la magnitudo di 5,9 della scala Richter. Ferruzzano fu il centro pi\u00f9 colpito.\nLa scossa maggiore, con epicentro non molto profondo, fu preceduta di tre minuti da una prima scossa abbastanza forte da essere avvertita, con epicentro pi\u00f9 profondo. \nLa scossa maggiore caus\u00f2 uno tsunami con avanzamento del mare sulla spiaggia di circa 30 m per una lunghezza di circa 10 km di costa, tra capo Bruzzano e la foce della fiumara Careri.\nFerruzzano ebbe 158 morti e molte case crollarono. La gravit\u00e0 dei danni fu dovuta anche alla natura franosa e al pendio della roccia su cui erano edificate. Morti e feriti e case crollate furono riscontrati anche altri centri della provincia (Sant'Ilario dello Ionio, Bovalino, Bianconovo, Africo, San Luca, Sant'Eufemia d'Aspromonte, Maropati, nel borgo di Precacore nel comune di Samo e a Casignana). I danni furono a volte causati anche dalle vecchie lesioni dei terremoti del 1894 e del 1905, non ancora riparate."}
{"id": "6127201", "revid": "73843", "url": "https://it.wikipedia.org/wiki?curid=6127201", "title": "Bancole", "text": "Bancole \u00e8 una frazione del comune di Porto Mantovano, in provincia di Mantova. \nL'edificio religioso principale della frazione \u00e8 la chiesa di Santa Maria Maddalena, edificata nel 1601 e ristrutturata dall'architetto Giovanni Battista Vergani nel secolo XVIII. La parrocchia giuridicamente fu creata il 24 marzo 1614. Nella frazione \u00e8 presente anche la storica Corte Schiarino."}
{"id": "6127204", "revid": "1345932", "url": "https://it.wikipedia.org/wiki?curid=6127204", "title": "Piattaforma di ghiaccio Zubchatyy", "text": "La piattaforma di ghiaccio Zubchatyy () \u00e8 una piccola piattaforma glaciale che costeggia il lato meridionale della penisola Sakellari, nella Terra di Enderby, in Antartide.\nStoria.\nLa piattaforma fu mappata per la prima volta nel 1962 da cartografi russi grazie a rilevamenti e fotografie aeree effettuati negli anni 1961-1962 dalla Spedizione Antartica Sovietica ().\nIl nome russo significa \"dentata\" e si riferisce alla particolare forma dentellata del fronte del ghiaccio visto dall'alto."}
{"id": "6127205", "revid": "344646", "url": "https://it.wikipedia.org/wiki?curid=6127205", "title": "Pat Robertson", "text": "Figlio del senatore Absalom Willis Robertson, si \u00e8 candidato alle primarie del Partito Repubblicano durante le elezioni presidenziali statunitensi del 1988.\nBiografia.\nPat Robertson ha studiato alla Washington and Lee University, dove ha conseguito il bachelor of arts in storia nel 1950. Richiamato sotto le armi per la guerra di Corea, al suo ritorno negli Stati Uniti si \u00e8 iscritto alla Yale Law School, laureandosi in legge nel 1955. Avvicinatosi alla religione in seguito all\u2019incontro con un missionario protestante olandese, si \u00e8 iscritto al \"New York Theological Seminary\", conseguendo il master of divinity nel 1959. Nello stesso anno ha acquistato la licenza di una stazione televisiva, diventando un telepredicatore. Nel 1961 \u00e8 stato consacrato pastore battista e nello stesso anno ha fondato la Christian Broadcasting Network, una rete televisiva cristiano-conservatrice. Dopo essersi candidato alle elezioni primarie del partito repubblicano nel 1988, ha abbandonato la candidatura dopo i risultati delle elezioni nel New Hampshire. Ritornato alla sua attivit\u00e0 di telepredicatore, ha lasciato il movimento battista, orientandosi verso il movimento carismatico. \nNel 1991 ha pubblicato il libro \"The New World Order\", in cui sostiene teorie del complotto antisemite."}
{"id": "6127206", "revid": "124123", "url": "https://it.wikipedia.org/wiki?curid=6127206", "title": "Thomas Agar-Robartes, VI visconte Clifden", "text": "Biografia.\nEra il figlio di Thomas Agar-Robartes, I barone Robartes, e di sua moglie, Juliana Pole-Carew, figlia di Reginald Pole-Carew. Frequent\u00f2 la Harrow School e il Christ Church di Oxford.\nCarriera.\nNel 1880 \u00e8 stato membro del Parlamento come uno dei due rappresentanti per Cornwall East, un posto che ha mantenuto fino 1882, quando successe al padre nella baronia ed \u00e8 entrato nella Camera dei lord. Il 10 settembre 1899 successe al cugino come visconte Clifden. In seguito \u00e8 stato Lord luogotenente del Cambridgeshire (1906-1915).\nMatrimonio.\nSpos\u00f2, il 24 aprile 1878 a Londra, Mary Dickenson (?-19 gennaio 1921), figlia di Francis Dickenson. Ebbero quattro figli:\nMorte.\nMor\u00ec il 19 luglio 1930. Fu sepolto a Lanhydrock House."}
{"id": "6127219", "revid": "92723", "url": "https://it.wikipedia.org/wiki?curid=6127219", "title": "Pectinodon bakkeri", "text": "Pectinodon (il cui nome significa \"dente a pettine\") \u00e8 un genere estinto di dinosauro teropode troodontide vissuto nel Cretaceo superiore, circa 65 milioni di anni fa (Maastrichtiano), in Wyoming, Nord America. L'unica specie ascritta a questo genere \u00e8 P. bakkeri (sebbene venga a volte erroneamente riferita come \"Troodon bakkeri\"), conosciuta principalmente per alcuni denti, scheletri frammentari di giovani e gusci d'uovo.\nScoperta e classificazione.\nNel 1982, Kenneth Carpenter descrisse un gran numero di denti di teropode, risalenti alla fine del Maastrichtiano della Formazione Lance del Wyoming, come la specie tipo \"Pectinodon bakkeri\". Il nome generico, \"Pectinodon\" deriva dal latino \"pecten\" ossia \"pettine\", e dal greco \"\u1f40\u03b4\u03ce\u03bd\"/\"odon\" ossia \"dente\", in riferimento alle dentellature a pettine sul bordo posteriore dei denti. Il nome specifico, \"bakkeri\" onora il paleontologo Robert Thomas Bakker.\nL'olotipo, UCM 38445, \u00e8 costituito da un lungo dente di 6,2 millimetri. I paratipi includono altri denti, una mandibola e il retro della scatola cranica.\nNel 1985, Lev Nesov nomin\u00f2 una seconda specie: \"Pectinodon asiamericanus\" in base al campione CCMGE 49/12176, costituito da un dente rinvenuto nella Formazione Khodzhakul, dell'Uzbekistan, risalente al Cenomaniano. Tuttavia oggi questo fossile \u00e8 considerato un \"nomen dubium\".\nNonostante sia stato storicamente considerato un sinonimo di \"Troodon\", pi\u00f9 specificamente della specie \"Troodon formosus\", Philip Currie e colleghi (1990), osservarono che i fossili di \"P. bakkeri\" rinvenuti nella Formazione Hell Creek e nella Formazione Lance, differivano abbastanza da quelli di \"Troodon\" da poter rappresentare una specie a s\u00e9 stante. Nel 1991, George Olshevsky assegn\u00f2 i fossili della Formazione Lance, alla specie \"Troodon bakkeri\". Nel 2011, Zanno e colleghi esamin\u00f2 la storia contorta della classificazione dei troodontidi del Cretaceo superiore nordamericano. Gi\u00e0 nel 2008, Longrich riteneva che \"Pectinodon bakkeri\" rappresentasse un genere valido e a s\u00e9 stante, e not\u00f2 che, probabilmente, i numerosi esemplari del Cretaceo superiore attualmente assegnati alla specie \"Troodon formosus\", quasi certamente, rappresentano numerose nuove specie, ma per stabilire ci\u00f2 sarebbero servite revisioni e studi molto pi\u00f9 approfonditi.\nNel 2013, Currie e Derek Larson conclusero che \"Pectinodon bakkeri\" era un genere valido e a s\u00e9 stante, con un areale che andava dalla Formazione Lance alla coeva Formazione Hell Creek. Alcuni denti, rinvenuti nella Formazione Dinosaur Park e risalenti al Campaniano, non essendo statisticamente differenziati da loro, probabilmente a causa di un campione sufficientemente grande, sono stati classificati come cf. \"Pectinodon\"."}
{"id": "6127220", "revid": "1159029", "url": "https://it.wikipedia.org/wiki?curid=6127220", "title": "Cuoiopelli Cappiano Romaiano 2008-2009", "text": "Questa voce raccoglie le informazioni riguardanti il Cuoiopelli Cappiano Romaiano nelle competizioni ufficiali della stagione 2008-2009."}
{"id": "6127224", "revid": "114596573", "url": "https://it.wikipedia.org/wiki?curid=6127224", "title": "Pallacanestro Trieste 2004 2014-2015", "text": "Questa voce raccoglie le informazioni riguardanti la Pallacanestro Trieste nelle competizioni ufficiali della stagione 2014-2015.\nStagione.\nLa Pallacanestro Trieste 2004 ha disputato la Serie A2 Gold terminando al 7\u00ba posto la stagione regolare. Nei play-off ha superato negli ottavi di finale Ferrara venendo poi eliminata nei quarti da Brescia.\nVoci correlate.\nSerie A2 2014-2015 (pallacanestro maschile)"}
{"id": "6127226", "revid": "599013", "url": "https://it.wikipedia.org/wiki?curid=6127226", "title": "Lucas Venuto", "text": "Carriera.\nAustria Vienna.\nL'8 gennaio 2016 viene acquistato per 500.000 euro dall', con cui firma un contratto triennale."}
{"id": "6127227", "revid": "729019", "url": "https://it.wikipedia.org/wiki?curid=6127227", "title": "Strada provinciale 7 Ponte Braemi-Bivio Le Schette", "text": "La strada provinciale 7 Ponte Braemi-Bivio Le\u00a0Schette (SP\u00a07) \u00e8 una strada provinciale della provincia di Caltanissetta.\nRappresenta il tratto della strada Riesi-Pietraperzia, provincializzata nel 1901, rimasto all'interno della provincia di Caltanissetta a seguito dell'istituzione della provincia di Castrogiovanni (poi ribattezzata Enna) nel 1927: l'ex-circondario di Piazza Armerina, comprendente anche il comune di Pietraperzia, fu infatti incluso nella nuova provincia, e il confine fu posto lungo il torrente Braemi.\nIl tratto nisseno ha inizio presso ponte Braemi, costruito dalla provincia di Caltanissetta tra il 1916 e il 1923 proprio sull'omonimo torrente, nei pressi del Borgo Braemi (frazione di Pietraperzia). Oltre il torrente la strada continua a nord, verso Pietraperzia, con il nome di \"strada provinciale 10 Bivio SS\u00a0191-Ponte Braemy\", di competenza della provincia di Enna, mentre il tragitto nisseno procede verso sud, raggiungendo e affiancando per un tratto la strada statale 626 della Valle del Salso, a cui \u00e8 connessa tramite uno svincolo presso Cipolla (frazione di Riesi), e termina al bivio Le\u00a0Schette innestandosi sulla strada statale 190 delle Solfare nei pressi di Riesi."}
{"id": "6127228", "revid": "767487", "url": "https://it.wikipedia.org/wiki?curid=6127228", "title": "Pallacanestro Trieste 2004 2013-2014", "text": "Questa voce raccoglie le informazioni riguardanti la Pallacanestro Trieste nelle competizioni ufficiali della stagione 2013-2014."}
{"id": "6127233", "revid": "610572", "url": "https://it.wikipedia.org/wiki?curid=6127233", "title": "Associazione Sportiva Calcio Figline 2008-2009", "text": "Questa voce raccoglie le informazioni riguardanti l'Associazione Sportiva Calcio Figline nelle competizioni ufficiali della stagione 2008-2009."}
{"id": "6127251", "revid": "300067", "url": "https://it.wikipedia.org/wiki?curid=6127251", "title": "Pallacanestro Trieste 2004 2012-2013", "text": "Questa voce raccoglie le informazioni riguardanti la Pallacanestro Trieste nelle competizioni ufficiali della stagione 2012-2013."}
{"id": "6127252", "revid": "124484386", "url": "https://it.wikipedia.org/wiki?curid=6127252", "title": "Andrej Plenkovi\u0107", "text": "Biografia.\nFiglio di Mario Plenkovi\u0107 il quale vive in Slovenia ed \u00e8 professore universitario, Andrej Plenkovi\u0107 \u00e8 sposato con l'avvocato Ana Masla\u0107 Plenkovi\u0107 con la quale ha un figlio di nome Mario. All'inizio del novembre 2016 \u00e8 stato riferito che la coppia aspetta il loro secondo figlio, la figlia Mila.\nNel 1992 si \u00e8 laureato presso la facolt\u00e0 di giurisprudenza all'Universit\u00e0 di Zagabria. Durante il periodo universitario, Plenkovi\u0107 ha partecipato attivamente all'associazione europea di studenti di giurisprudenza ELSA, di cui \u00e8 stato presidente nel 1991. Come studente ha internato presso la London Law Firm \"Stephenson Harwood\". Al Ministero degli affari esteri, ha completato un programma per diventare diplomatico e nel 1992 ha superato l'esame di consultazione presso l'Accademia diplomatica di Zagabria. Nel 2002 alla Facolt\u00e0 di Giurisprudenza presso l'Universit\u00e0 di Zagabria, finisce il suo master in diritto pubblico e privato internazionale (\"master di secondo livello\" o master avanzato).\nDal 1994 al 2002 ha ricoperto diversi ruoli all'interno del Ministero degli affari esteri, tra cui quello di capo del Dipartimento di integrazione europea e consigliere del ministro per gli affari europei. Dal 2002 al 2005 ha lavorato per l'Unione europea a Bruxelles. \u00c8 stato inoltre responsabile del coordinamento delle attivit\u00e0 politiche e successivamente, fino al 2010, era in servizio come vice ambasciatore in Francia, dove si \u00e8 occupato di questioni politiche e organizzative.\nNel 2013 \u00e8 stato deputato dell'Unione Democratica Croata al Parlamento croato (primi due anni della VII Legislatura).\nNel 2013 (prime elezioni dirette per il Parlamento Europeo in Croazia) e 2014 (elezioni europee del 2014) \u00e8 stato eletto europarlamentare dell'HDZ (VII e parte della VIII Legislatura, membro del gruppo politico EPP), fino al 13 ottobre 2016 svolgeva le funzioni di presidente della Delegazione alla Commissione parlamentare di associazione UE-Ucraina e di vicepresidente della Commissione parlamentare per gli affari esteri.\nDal 17 luglio 2016 \u00e8 presidente in carica dell'Unione Democratica Croata e dal 1\u00ba gennaio 2020 \u00e8 presidente del Consiglio dell'Unione europea.\nGoverni Plenkovi\u0107.\nNelle elezioni parlamentari croate svoltesi l'8 novembre 2015, non fu raggiunta la maggioranza stabile al Parlamento. Dopo dalla sfiducia parlamentare nei confronti del Governo Ore\u0161kovi\u0107 il 16 giugno 2016 e dallo scioglimento del Parlamento; si inscenarono nuove elezioni politiche l'11 settembre 2016, che videro la vittoria dei conservatori dell'Unione Democratica Croata, guidato dallo stesso Plenkovi\u0107, il quale, il 10 ottobre, ricevette l'incarico da parte della presidente Kolinda Grabar-Kitarovi\u0107 di formare un nuovo governo. Il Governo Plenkovi\u0107, formato dall'Unione Democratica Croata (HDZ), dal Ponte delle Liste Indipendenti (Most) e da due ministri indipendenti, ha ottenuto la fiducia al Parlamento la sera del 19 ottobre 2016 con 91 voti favorevoli, 45 contrari e 3 astenuti (139 presenti da 151 deputati eletti). La stessa sera Plenkovi\u0107 e suoi ministri hanno prestato il giuramento davanti al Parlamento. Da quel giorno Andrej Plenkovi\u0107 ricopre cos\u00ec il ruolo di Primo Ministro (Presidente del Governo).\nIl 27 aprile 2017 il Primo ministro ha rimosso tre ministri esponenti del partito Most, cos\u00ec terminando la coalizione HDZ-Most. Venerd\u00ec 28 aprile 2017 tutti quattro ministri del Most hanno rassegnato le proprie dimissioni. Dal 28 aprile 2017 al 9 giugno 2017 il Governo funzionava come il governo di minoranza dell'HDZ. Nuova coalizione di governo, composta dall'Unione Democratica Croata (HDZ) e dalla maggioranza del Partito Popolare Croato - Liberal Democratici (HNS), \u00e8 formata il 8 giugno 2017 e nuovi ministri hanno ottenuto la fiducia al Parlamento il 9 giugno 2017 con 78 voti favorevoli e 46 contrari (124 presenti da 151 eletti). Il 12 giugno 2017 vice primo ministro e ministro degli affari esteri ed europei Davor Ivo Stier (HDZ), insoddisfatto della nuova coalizione di governo, ha rassegnato le dimissioni; il Parlamento ha confermato Marija Pej\u010dinovi\u0107 Buri\u0107 (HDZ) come nuova vice primo ministro e ministro degli affari esteri ed europei il 19 giugno 2017 (78 voti favorevoli, 35 contrari, 113 presenti). Il 14 maggio 2018 Martina Dali\u0107 (HDZ) ha rassegnato le dimissioni come vice primo ministro e ministro dell'economia, imprenditoria ed artigianato (coinvolgimento nella scrittura del c.d. \"lex Agrokor\" - la legge Statale per il salvataggio dell'azienda privata Agrokor d.d. /Agrokor s.a./; \"l'affaire Agrokor\" 2017-2018).Il 25 maggio 2018 il Parlamento ha confermato Darko Horvat (HDZ) come nuovo ministro dell'economia, imprenditoria ed artigianato (77 voti favorevoli, 11 contrari; 88 presenti) e Tomislav Tolu\u0161i\u0107 (HDZ), ministro dell'agricoltura, come nuovo vice primo ministro (77 voti favorevoli, 8 contrari; 85 presenti).\nIn seguito alle elezioni parlamentari del 2020 si \u00e8 costituito il Governo Plenkovi\u0107 II.\nPosizioni politiche.\nI commentatori per lo pi\u00f9 hanno descritto le posizioni politiche di Plenkovi\u0107 come pro-europee e moderate, e le sue elezioni come un'eccezione in una tendenza euroscettica in Europa. Alcuni osservatori hanno descritto le sue posizioni come moderate conservatrici, o semplicemente come conservatrici.\nPlenkovi\u0107 descrisse la sua politica come \"priva di estremi e populismo\", e le sue opinioni politiche come di centro-destra."}
{"id": "6127253", "revid": "59976", "url": "https://it.wikipedia.org/wiki?curid=6127253", "title": "Modulo orbitante", "text": ""}
{"id": "6127254", "revid": "1345932", "url": "https://it.wikipedia.org/wiki?curid=6127254", "title": "Piattaforma di ghiaccio Abbot", "text": "La piattaforma di ghiaccio Abbot (72\u00b0 45\u2032 S, 96\u00b0 00\u2032 W) \u00e8 una piattaforma glaciale lunga 400\u00a0km e larga 60 che costeggia la costa di Eights dal capo Waite a punta Pfrogner, nella Terra di Ellsworth, in Antartide. Lungo il lato settentrionale della met\u00e0 occidentale di questa piattaforma \u00e8 situata l'isola Thurston, altre isole parzialmente o interamente situate all'interno di questa piattaforma sono l'isola Sherman, l'isola Carpenter, l'isola Dustin, l'isola Johnson, l'isola McNamara, l'isola Farwell e l'isola Dendtler.\nStoria.\nLa piattaforma fu vista per la prima volta da alcuni membri dello U. S. Antarctic Service (USAS) in volo dalla nave \"Bear\" nel febbraio 1940 e la sua porzione occidentale fu delineata sulla base di fotografie aeree scattate dalla Marina militare degli Stati Uniti d'America (USN) durante l'operazione Highjump nel 1946-1947. L'intera superficie fu infine mappata nel 1966 dallo United States Geological Survey (USGS) sempre grazie a rilevamenti e fotografie aeree della USN.\nL'attuale toponimo le fu assegnato dal Comitato consultivo dei nomi antartici (in inglese: \"Advisory Committee on Antarctic Names\", \"US-ACAN\") in onore del retroammiraglio James Lloyd Abbot, Jr. (1918\u20132012) , Ufficiale Comandante della forza di supporto navale degli Stati Uniti in Antartide da febbraio 1967 a giugno 1969."}
{"id": "6127255", "revid": "767487", "url": "https://it.wikipedia.org/wiki?curid=6127255", "title": "Pallacanestro Trieste 2004 2011-2012", "text": "Questa voce raccoglie le informazioni riguardanti la Pallacanestro Trieste nelle competizioni ufficiali della stagione 2011-2012."}
{"id": "6127258", "revid": "767487", "url": "https://it.wikipedia.org/wiki?curid=6127258", "title": "(12126) 1999 RM11", "text": "(12126) 1999 RM11 \u00e8 un asteroide troiano di Giove del campo troiano. Scoperto nel 1999, presenta un'orbita caratterizzata da un semiasse maggiore pari a 5,2297081\u00a0UA e da un'eccentricit\u00e0 di 0,2077346, inclinata di 2,04260\u00b0 rispetto all'eclittica.\nDurante il processo di \"precovery\" dell'asteroide si evidenzi\u00f2 che questo oggetto era stato gi\u00e0 osservato nel 1904 dall'astronomo statunitense Edward Emerson Barnard, sebbene non riconosciuto come asteroide troiano. 1999 RM11 sarebbe dunque il primo asteroide di tale gruppo ad essere mai stato osservato, pur rimanendo 588 Achilles il primo troiano effettivamente riconosciuto, da Max Wolf, circa due anni pi\u00f9 tardi."}
{"id": "6127259", "revid": "599013", "url": "https://it.wikipedia.org/wiki?curid=6127259", "title": "Amalie Vangsgaard", "text": "Carriera.\nClub.\nAmalie J\u00f8rgensen Vangsgaard cresce con i genitori a Pandrup, mostrando propensione al calcio fin dalla tenerissima et\u00e0 e tesserandosi con la societ\u00e0 polisportiva della cittadina di residenza, la Jetsmark IF, fin dai quattro anni d'et\u00e0. Inserita nelle squadre giovanili miste, veste i colori della societ\u00e0 biancoverde fino ai 12 anni, quando decide di trasferirsi al Fortuna Hj\u00f8rring.\nInizialmente inserita nella formazione Under-15, dove si mette velocemente in luce, grazie alle sue prestazioni dopo due anni viene promossa a quella Under-18 ma un grave infortunio la obbliga solo dopo sei mesi a un anno di riabilitazione lontana dai campi di gioco. Ristabilitasi gioca nella formazione Under-18 fino al 2014, anno in cui viene inserita in rosa nella formazione titolare che disputa la Elitedivisionen, livello di vertice del campionato danese di categoria.\nGrazie al titolo nazionale conquistato la stagione precedente, Vangsgaard ha l'opportunit\u00e0 di debuttare in UEFA Women's Champions League ai sedicesimi di finale della stagione 2014-2015, nell'incontro di ritorno del 15 ottobre dove la squadra supera per 6-0 le portoghesi dellAtl\u00e9tico Ouriense.\nAl termine della stagione 2015-2016 contribuisce a conquistare campionato e coppa.\nNazionale.\nVangsgaard viene convocata dalla Federazione calcistica della Danimarca (\"Dansk Boldspil-Union\" - DBU) per rappresentare la nazione vestendo la maglia della nazionale Under-19 alle qualificazioni alle edizioni 2014 e 2015 del campionato europeo di categoria, riuscendo a qualificarsi alla fase finale di Israele 2015. La Danimarca, inserita nel gruppo A, non riuscir\u00e0 a superare la fase a gironi."}
{"id": "6127260", "revid": "124123", "url": "https://it.wikipedia.org/wiki?curid=6127260", "title": "Tlepolemo (figlio di Artapate)", "text": "Biografia.\nFiglio di un certo Artapate e proveniente dalla citt\u00e0 di Xanthos in Licia, Tlepolemo apparteneva all'antica nobilt\u00e0 dell'impero persiano che si era in seguito ellenizzata. Vinse nel 254 a.C. la corsa con i puledri e nel 247/246 a.C. divent\u00f2 sacerdote eponimo di Alessandro sotto il re d'Egitto Tolomeo II Filadelfo, incarico rinnovatogli l'anno seguente dal nuovo re Tolomeo III Evergete.\nEbbe un figlio di nome Artapate e, da lui, un nipote omonimo, Tlepolemo, reggente per il re Tolomeo V Epifane dal 203 al 201 a.C."}
{"id": "6127261", "revid": "767487", "url": "https://it.wikipedia.org/wiki?curid=6127261", "title": "Pallacanestro Trieste 2004 2015-2016", "text": "Questa voce raccoglie le informazioni riguardanti la Pallacanestro Trieste nelle competizioni ufficiali della stagione 2015-2016.\nVoci correlate.\nSerie A2 2015-2016 (pallacanestro maschile)"}
{"id": "6127264", "revid": "228587", "url": "https://it.wikipedia.org/wiki?curid=6127264", "title": "K.A.C. Creswell", "text": "K.A.C. Creswell (CBE, FBA, FSA) fu un ingegnere inglese che deve la sua fama internazionale al fatto di essere stato uno dei pi\u00f9 autorevoli storici dell'arte islamica del suo tempo, specialmente (ma non solo) di quella egiziana. \nGiovent\u00f9.\nCreswell studi\u00f2 nella Westminster School prima di frequentare i corsi di ingegneria elettrica a Finsbury City e nel Guilds Technical College nel 1896. Durante questo periodo svilupp\u00f2 una considerevole professionalit\u00e0 nel disegno. Lavor\u00f2 con Siemens Brothers e, dal 1914, nella Deutsche Bank di Londra.\nCreswell era interessato alle costruzioni e ai siti orientali fin dalla prima giovent\u00f9. Dal 1910 divenne cos\u00ec abile nel disegno dei manufatti architettonici islamici da cominciare a collezionare una raccolta di disegni e opere che diventer\u00e0 una delle pi\u00f9 importanti collezioni private al mondo del suo genere. Pur seguitando a lavorare quotidianamente nel suo campo ingegneristico, occup\u00f2 parte del suo tempo a studiare l'architettura orientale. Pubblic\u00f2 un articolo in \"The Burlington Magazine\" nel 1913, e presto consegn\u00f2 un suo elaborato alla Royal Asiatic Society, che fu accolto assai positivamente. Entrambi riguardavano le cupole nell'architettura persiana islamica.\nNel maggio del 1914 tent\u00f2 senza successo di entrare nell'Archaeological Survey of India. La Prima guerra mondiale scoppi\u00f2 nell'agosto di quello stesso anno e nell'aprile del 1916 egli fu scelto per la nomina a ufficiale assistente all'attrezzatura nel Royal Flying Corps. Qualche tempo dopo fu assegnato in Egitto. Sal\u00ec vari gradi della carriera, e dal luglio 1919 fu nominato (come capitano dell'esercito) Ispettore dei Monumenti nell'Amministrazione dei Territori Nemici Occupati del generale Edmund Allenby in Palestina e Siria. Viaggi\u00f2 intensamente preparando disegni, misurazioni e annotazioni, cos\u00ec come registrazioni fotografiche dei monumenti, producendo quasi un migliaio di fotografie. Ricevette quindi la nomina a membro dell'Order of the British Empire nel 1919.\n\"Early Muslim Architecture\" e \"The Muslim Architecture of Egypt\".\nNel maggio del 1920 Creswell propose la pubblicazione di \"History of the Muslim Architecture of Egypt\", che era l'oggetto principale delle sue attivit\u00e0 di ricerca. Assieme a dettagliate descrizioni di singoli monumenti, affiancate da piani, disegni e fotografie, vi erano anche capitoli sullo sviluppo di certe tecniche, come quelle per la costruzione di minareti, cupole e madrasa. Egli sottopose la proposta a Re Fu\u02be\u0101d I d'Egitto, che riconobbe l'importanza dell'intero progetto, di cui si fece entusiasta patron. A Creswell furono accordati 800 pounds egiziani per un triennio, al fine di finanziare l'opera. Creswell torn\u00f2 frettolosamente nel Regno Unito in occasione della smobilitazione post-bellica ma torn\u00f2 al Cairo il 13 ottobre 1920.\nIl lavoro si dimostr\u00f2 assai pi\u00f9 monumentale di quanto preventivato. Scavi archeologici avevano notevolmente incrementato il numero dei monumenti conosciuti, e nessun disegnatore adeguato era a sua disposizione. Fece quindi l'intero lavoro senza assistenza alcuna ma nel 1969 erano ben cinque i volumi che videro la luce, per un totale di 1.769 pagine, con un sesto volume in preparazione (ma non pubblicato ancora al momento della sua morte nel 1974. Questo impegno straordinario fu edito in due parti: \"Early Muslim Architecture\" (Volume I pubblicato nel 1932; Volume II pubblicato nel 1940; Volume I seconda edizione nel 1969) e \"The Muslim Architecture of Egypt\" (Volume I pubblicato nel 1952; Volume II pubblicato nel 1959).\nAltri lavori.\nCreswell cominci\u00f2 a pubblicare la sua prima monografia \"Bibliography of the Architecture, Arts and Crafts of Islam\" nel 1912; infine completata nel 1961, che radunava tutti i libri, gli articoli e i volumi a cadenza periodica che riguardavano l'ampio campo della storia dell'arte islamica. Un supplemento apparve nel 1973.\nOltre a ci\u00f2, Creswell produsse una sessantina di articoli e di altri scritti.\nInsegnamento e altre posizioni occupate; riconoscimenti ricevuti.\nCreswell fu nominato Lecturer nell'Universit\u00e0 del Cairo (allora Universit\u00e0 khediviale nel 1931, e nel giro di tre anni divenne cattedratico di \"Arte e Architettura Islamica\". Mantenne tale posto fino al 1951. Nel 1956 fu nominato Distinguished Professor di \"Arte e Architettura Islamica\" nell'Universit\u00e0 Americana del Cairo.\nNel 1939 divenne membro del Consiglio Superiore per la Conservazione dei monumenti arabi (in cui s'era illustrato tra la fine del XIX e i primi del XX secolo il grande studioso ungherese Max Herz Pasci\u00e0), e conserv\u00f2 tale carica per 12 anni. Fu coinvolto notevolmente nella classificazione e nella conservazione delle mura e delle porte della Cairo medievale del XII secolo. Dal 1949 al 1967 fu un Trustee del Palestine Archaeological Museum di Gerusalemme.\nCreswell fu eletto membro della British Academy nel 1947, divenne C.B.E. nel 1955 e suo Cavaliere nel 1970, all'et\u00e0 di 90 anni.\nUltimi anni.\nNel 1956 la Crisi di Suez comport\u00f2 un'accentuata impopolarit\u00e0 dei cittadini britannici in Egitto. Il governo di Londra avvis\u00f2 Creswell di lasciare l'Egitto. Venuto a sapere che la sua biblioteca non sarebbe stata esportabile, Creswell decise allora di rimanere. L'Universit\u00e0 Americana del Cairo offr\u00ec ospitalit\u00e0 ai suoi libri e Creswell accett\u00f2, anche se con alcuni severi vincoli da lui pretesi: agli studenti, ad esempio, non era consentito toccare i libri.\nNel giugno del 1973, a 94 anni, la sua salute declin\u00f2 e Creswell torn\u00f2 nella natia Inghilterra per morire l'8 aprile del 1974 ad Acton, a ovest di Londra e vicino Heathrow (Distretto di Ealing), nella casa di cura gestita dai Fratelli celliti o alessiani di Aquisgrana.&lt;br&gt;\nNon si era mai sposato.\nCreswell leg\u00f2 la sua biblioteca di oltre 3.000 volumi all'American University in Cairo, unitamente alla sua collezione di circa 11.000 stampe fotografiche. L'Ashmolean Museum di Oxford ricevette i negativi fotografici. Pi\u00f9 di 2.700 stampe furono date allo storico dell'arte Bernard Berenson, un caro amico di Creswell."}
{"id": "6127265", "revid": "767487", "url": "https://it.wikipedia.org/wiki?curid=6127265", "title": "Pallacanestro Trieste 1980-1981", "text": "Questa voce raccoglie le informazioni riguardanti la Pallacanestro Trieste nelle competizioni ufficiali della stagione 1980-1981.\nStagione.\nProveniente dalla serie A2, la dirigenza triestina cerca di rinforzare la rosa, ma incappa in una campagna acquisti destinata a rivelarsi fallimentare. Dopo aver ingaggiato l'italo-american-messicano Carlos Mina, che far\u00e0 un campionato deludente, si cerca in particolare un centro di grido per sostituire Bradley, ritenuto inadeguato a tenere il campo contro i pivot del massimo campionato. L'Hurlingham rischia tutto puntando su Marvin Barnes, giocatore dal passato burrascoso. Dotato di grandissimo talento e di mezzi fisici impressionanti, Barnes ha fatto grandi cose nella American Basketball Association (ABA) per poi sprofondare nell'inferno della droga e del crimine. Nella NBA non ne vogliono pi\u00f9 sapere, Trieste decide di dargli una chance ma perde la scommessa. Appesantito e svogliato, Barnes fa vedere pochi sprazzi del gioco stratosferico di cui \u00e8 stato capace in passato, e si fa notare soprattutto per le sue \"imprese\" lontano dai parquet. Dopo sole 7 partite arriva il taglio, inevitabile, e la sostituzione con il giovane Dave Lawrence. La squadra accusa il colpo, paga anche una certa inesperienza perdendo molte partite per pochissimi punti, e a fine stagione retrocede in A2. A parziale consolazione, riesce a piazzare Laurel al secondo posto della classifica dei marcatori, con 24 punti di media, alle spalle del solo Bob Morse. Ma la parentesi triestina del tiratore di Philadelphia \u00e8 giunta al termine: coinvolto assieme ad alcuni compagni in un giro di festini hard e droga, che causa alla societ\u00e0 un grave danno di immagine, deve lasciare l'Hurlingham e la citt\u00e0. Ancora oggi viene ricordato dalla tifoseria.\nVoci correlate.\nSerie A1 1980-1981 (pallacanestro maschile)"}
{"id": "6127267", "revid": "438678", "url": "https://it.wikipedia.org/wiki?curid=6127267", "title": "Grillidi", "text": ""}
{"id": "6127268", "revid": "111064420", "url": "https://it.wikipedia.org/wiki?curid=6127268", "title": "Giorgio Monaco (detto Amartolo)", "text": "Biografia.\nVisse a Costantinopoli, forse nel monastero di Studion (o Stoudios). Autore di una \"Cronaca universale\", dalla Creazione di Adamo fino al tempo della morte dell'imperatore bizantino Teofilo e all'ascesa di suo figlio Michele III (842-843 d.C.). Negli anni tra l'813 e l'842 d.C. Giorgio Amartolo \u00e8 l'unico a darci informazioni sulle questioni riguardo all'iconoclastia \u2013 che detestava poich\u00e9 era partigiano dell'iconofilia \u2013 e sullo sviluppo e diffusione dell'Islam. \nLa \"Cronaca\" di Giorgio Amartolo si diffuse prima nel mondo greco-bizantino, poi anche presso i popoli slavi. Il testo, attraverso le diverse redazioni, ha subito varianti che ne hanno resa difficile una completa ricostruzione. Della \"Cronaca\" di Giorgio Monaco possediamo diverse redazioni, ma tutte alterate rispetto al testo primitivo. In alcuni manoscritti la \"Cronaca\" arriva fino al 948, in altri prosegue fino all'anno 1142.\nLa \"Cronaca\".\nL'opera, di facile lettura, carica di riflessioni spirituali e teologiche, difetta di una ordinata narrazione degli eventi. Dopo un'ampia prefazione, in cui l'autore descrive i criteri della sua esposizione, la \"Cronaca\" \u00e8 divisa in quattro libri: il primo comprende la storia dell'uomo, dalla Genesi fino alle conquiste di Alessandro il Grande; il secondo \u00e8 una sintesi dell'Antico Testamento, con ampie digressioni sulla filosofia greca; il terzo riguarda la storia di Roma antica, da Gaio Giulio Cesare a Costantino I e il quarto la storia dell'impero bizantino, fino all'anno 842. La parte pi\u00f9 interessante \u00e8 l'ultima: il periodo degli imperatori Leone V, Michele II e Teofilo. Brunetto Latini cita Giorgio Monaco nel libro primo del suo \"Tesoro\", a proposito dell'et\u00e0 dell'uomo che Amartolo indica in 5500 anni. In Europa occidentale la \"Cronaca\" di Giorgio Monaco \u00e8 stata stampata nella traduzione in latino di Jacques Paul Migne, del 1863. Il testo greco \u00e8 stato pubblicato a cura del bibliotecario svizzero Eduard de Muralt (1808\u20131895).\nIl volto di Cristo.\nGiorgio Monaco nella sua \"Cronaca\" riporta che San Germano I, patriarca di Costantinopoli (m. 733), esiliato dall\u2019imperatore Leone III Isaurico (717-741) per la sua opposizione troppo ferma all\u2019iconoclastia, port\u00f2 nell\u2019esilio una reliquia che rappresentava il volto di Cristo. La invi\u00f2 a papa Gregorio II (715-731) che era stato precedentemente a Costantinopoli, con incarichi diplomatici. Questa icona coincide probabilmente con quella del Salvatore alla Scala Santa, al Laterano - considerata acheropita, cio\u00e8 autentico ritratto di Cristo - che solo il papa, in particolari liturgie, poteva vedere e venerare: da qui il nome di \"Sancta Sanctorum\" che design\u00f2 la cappella papale al Laterano.\nDa Costantinopoli a Kiev.\nIn Russia la vita spirituale, quindi la cultura, erano dominate dai monaci. Attraverso traduzioni in lingua slava ecclesiastica antica, arriv\u00f2 in Russia un patrimonio letterario bizantino: vite di santi, la \"Cronografia\" di Giovanni Malala, la \"Cronaca\" di Giorgio Monaco, manuali bizantini di giurisprudenza, ma anche libri popolari, tra cui il romanzo \"Barlaam e Iosafat\". Da questo innesto, nacque una letteratura russa indipendente, con centro a Kiev. La \"Cronaca nestoriana\" che comprendeva gli anni dall'862 al 1110 e che utilizzava ampiamente l'esperienza cronachistica degli storici bizantini, \u00e8 stata scritta nel convento rupestre di Kiev e rappresenta l'insorgere di una coscienza storica nazionale russa. L'uso della lingua paleoslava scritta che, insieme al greco, era diffusa alla corte dei principi di Kiev gi\u00e0 nel X secolo, \u00e8 alla base dell'insorgere della lingua russa scritta.\nIl manoscritto.\nLe due immagini sono tratte da un manoscritto, conservato alla Biblioteca nazionale russa di San Pietroburgo, databile fra il 1304 e il 1318, anni in cui fu al potere il granduca Michail Jaroslavi\u010d di Tver', figlio di Ksenija, che \u00e8 venerato come santo dalla Chiesa ortodossa russa che lo ha nominato nel 1549 patrono di Tver'."}
{"id": "6127270", "revid": "1305772", "url": "https://it.wikipedia.org/wiki?curid=6127270", "title": "Trine Jensen", "text": ""}
{"id": "6127280", "revid": "22356", "url": "https://it.wikipedia.org/wiki?curid=6127280", "title": "Ornithurae", "text": "Ornithurae (il cui nome dal greco antico significa \"coda da uccelli\") \u00e8 un clade naturale che comprende l'antenato comune di \"Ichthyornis\", \"Hesperornis\" e di tutti gli uccelli moderni, cos\u00ec come tutti gli altri discendenti di quel antenato comune.\nClassificazione.\nDefinizione.\nErnst Haeckel coni\u00f2 il nome Ornithurae nel 1866 e vi incluse nel gruppo tutti i \"veri uccelli\" con la \"caratteristica morfologica della coda di tutti gli uccelli esistenti\" (traduzione di Jacques Gauthier). Ci\u00f2 lo distingueva dal gruppo di \"Archaeopteryx\", che Haeckel collocava in un altro nuovo gruppo chiamato Sauriurae. Detto semplicemente, gli uccelli moderni hanno code brevi, fuse in un pigostilo, mentre \"Archaeopteryx\" manteneva una lunga coda ossea come i suoi antenati i dinosauri teropodi non-aviani.\nGauthier convert\u00ec Ornithurae in un clade, dandogli una definizione da ramo basale: \"tutti gli uccelli esistenti e tutti gli altri taxa, come \"Ichthyornis\" ed \"Hesperornis\", che sono pi\u00f9 vicini agli uccelli esistenti che ad \"Archaeopteryx\"\". In seguito lui e de Queiroz ridefinirono come un clade da apomorfia basale pi\u00f9 in linea con l'uso originale di Haeckel, tra cui il primo pan-aviaria con una \"coda da uccello\" omologa a quella di \"Vultur gryphus\", e tutti i suoi discendenti. Viene definita \"coda da uccello\" una coda pi\u00f9 corta del femore, con un pigostilo che \u00e8 un elemento compresso a forma di vomere, con le ossa fuse nell'adulto, composto da meno di sei vertebre caudali, e pi\u00f9 corta della parte libera della coda, che \u00e8 composta da meno di otto vertebre caudali. Tra questi, Aves (che viene definito come \"il gruppo corona\" degli uccelli moderni), \"Ichthyornis\", Hesperornithes e \"Apsaravis\" fanno parte di Ornithurae.\nIl gruppo Neornithes era stato originariamente pensato per sostituire Ornithurae, secondo Gadow, nel 1892 e 1893. Gauthier e de Queiroz, di conseguenza, considerarono Neornithes come un sinonimo junior di Ornithurae, anche se molti altri scienziati usavano Neornithes per riferirsi al gruppo corona molto pi\u00f9 restrittivo, quali solo di uccelli moderni (un gruppo per il quale Gauthier utilizza il nome Aves). In alternativa, alcuni ricercatori hanno utilizzato Ornithurae per riferirsi ad un clade basato pi\u00f9 restrittivo, ancorato ad \"Hesperornis\" ed agli uccelli moderni.\nCladogramma.\nIl cladogramma riportato qui sotto \u00e8 il risultato dell'analisi di Michael Lee \"et al.\" (2014), che si \u00e8 espansa sui dati provenienti da uno studio precedente fatto da O'Connor &amp; Zhou, nel 2012. I nomi del clade sono posizionati in base alle loro definizioni."}
