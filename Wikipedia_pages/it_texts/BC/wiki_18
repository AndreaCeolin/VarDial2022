{"id": "6008114", "revid": "61051", "url": "https://it.wikipedia.org/wiki?curid=6008114", "title": "Elena Rizzieri", "text": "Biografia.\nDopo gli studi al Conservatorio Benedetto Marcello di Venezia con Gilda Dalla Rizza debutta al Teatro La Fenice di Venezia il 26 gennaio 1946 come Margherita in \"Faust\".\nNel dicembre 1947 debutta al Teatro dell'Opera di Roma come Mim\u00ec ne \"La boh\u00e8me\" Nel 1948 \u00e8 Li\u00f9 nel debutto al Teatro alla Scala ed in Arena di Verona. Nel 1949 prende parte con Gobbi al film La montagna di cristallo.\nNel 1950 a Venezia \u00e8 Parascia ne La fiera di Soro\u010dincy (opera) diretta da Antonino Votto con la Dubbini, Renato Capecchi e Vincenzo Bettoni, alla Scala Lucieta ne \"Il campiello\" diretta da Sanzogno con Margherita Carosio, Alda Noni, la Gardino, Giuseppe Nessi, Fernando Corena e Modesti, al Teatro dell'Opera Violetta ne \"La traviata\" con Prandelli e Paolo Silveri, a Caracalla Madama Butterfly con Prandelli e Sinaide in \"Mo\u00efse et Pharaon\" diretta da Santini con Maria Pedrini, Neri e Panerai, al Teatro Donizetti di Bergamo debutta come Susanna ne Le nozze di Figaro diretta da Gianandrea Gavazzeni con la Simionato, Del Signore, Giuseppe Taddei, Petri ed Aristide Baracchi, al Teatro Alfieri (Torino) diretta da De Fabritiis debutta come Violetta ne \"La traviata\" con Prandelli e Ugo Savarese seguita da Suor Angelica ed ancora al Teatro dell'Opera Caterina \"Ririna\" in \"Vanna Lupa\" diretta da Pizzetti con la Pederzini, Annaloro e Meletti e Parascia ne \"La fiera di Soro\u010dincy\" diretta da Gavazzeni con Cloe Elmo, Giuseppe Campora e Boris Christoff.\nNel 1951 a Roma \u00e8 Euridice in Orfeo ed Euridice (Gluck) diretta da Gui con Ebe Stignani, al Teatro Comunale di Bologna Violetta ne \"La traviata\" con Albanese ed Afro Poli e Manon (Massenet) diretta da De Fabritiis con Cesare Valletti e Baracchi ed a Venezia \"La Clementina\" di Luigi Boccherini diretta da Issay Dobrowen con Graziella Sciutti, la Noni, la Simionato, Munteanu e Sesto Bruscantini.\nNel 1952 a Venezia \u00e8 Euridice in \"Orfeo ed Euridice (Gluck)\" diretta da Gui con la Stignani, Marina ne \"I quatro rusteghi\" con la Dubbini, Angelo Mercuriali e Vito De Taranto, la contessa ne \"La diavolessa\" di Baldassarre Galuppi diretta da Carlo Maria Giulini con la Noni ed Agostino Lazzari, Bruscantini e Franco Calabrese e canta nel \"Magnificat\" di Francesco Cavalli con la Elmo, Valletti e Calabrese, a Roma Susanna ne \"Le nozze di Figaro\" diretta da Gui con Renata Tebaldi, la Simionato, la Dubbini, Sinimberghi, Petri, Taddei e De Taranto e \"Manon\" diretta da Vincenzo Bellezza con Beniamino Gigli e Poli ed a Bologna Margherita in \"Mefistofele\" con la Pedrini, Gianni Poggi e Neri.\nNel 1953 a Venezia \u00e8 Susanna ne \"Le nozze di Figaro\" diretta da Gui con Sena Jurinac, la Simionato, Bruscantini, Petri e Corena, alla Scala \"Manon\" nella prima diretta da Votto con Ferruccio Tagliavini, Nessi, Panerai e Modesti ed a Roma Margherita in \"Faust\" con Giovanni Malipiero, Enzo Mascherini, Ruffo e Neri.\nNel 1954 a Roma \u00e8 Cuor di neve ne La fanciulla delle nevi diretta da Gui con Gabriella Tucci, la Pirazzini, Monteanu, De Taranto e Plinio Clabassi, a Venezia Nedda in Pagliacci (opera) con Gigli e Silveri e Lucieta ne \"Il Campiello\" con Magda Olivero, la Elmo, Mario Carlin e Corena, debutta al Teatro San Carlo di Napoli come la moglie usciere ne \"Il processo\" di Gottfried von Einem con Annaloro, Piero De Palma, Sinimberghi, Frank Valentino e Meletti ed a Bergamo Margherita in \"Faust\" diretta da Votto con Poggi, Valdengo, Rossi-Lemeni e Virgilio Carbonari.\nSempre nel 1954 canta nella prima \"La boh\u00e8me\" trasmessa dalla RAI diretta da Sanzogno con Lazzari, la Sciutti, Panerai, Calabrese, Baracchi e Melchiorre Luise.\nNel 1955 a Roma \u00e8 S\u00e0mar nella prima assoluta di \"Burlesca\" di Antonio Veretti diretta da Gavazzeni con la Elmo, Lazzari e Meletti, debutta al Glyndebourne Festival Opera come Susanna ne \"Le nozze di Figaro\" diretta da Gui con la Royal Philharmonic Orchestra, Bruscantini, Calabrese e la Jurinac ed a Firenze Colombina ne Le maschere diretta da Gavazzeni con Sergio Tedesco e Dino Dondi.\nNel 1956 a Venezia \u00e8 Annetta ne Il franco cacciatore diretta da Gui con la Jurinac, Albanese, Raffaele Ari\u00e9 ed Antonio Zerbini, a Firenze S\u00e0mar in \"Burlesca\" con Mirto Picchi, a Glyndebourne Despina in Cos\u00ec fan tutte diretta da Gui con Bruscantini e la Jurinac cantata anche per la televisione ed a Bergamo \"Madama Butterfly\" ed al Teatro Carignano di Torino Susanna ne \"Le nozze di Figaro\" diretta da Gavazzeni con De Palma, Capecchi e Luise.\nNel 1957 \u00e8 Eugenia ne Il filosofo di campagna diretta da Renato Fasano con Ilva Ligabue, Florindo Andreolli, Capecchi e Petri a Strasburgo ed al Th\u00e9\u00e2tre de la Ville di Parigi e al Carignano \"Manon\" diretta da Ghione con Alvinio Misciano e Mim\u00ec ne \"La boh\u00e8me\" diretta da Carlo Felice Cillario con Eugenio Fernandi e Valdengo.\nNel 1958 a Venezia \u00e8 Gasparina ne \"Il campiello\" diretta da Ettore Gracis con Rina Malatrasi, Andreolli, Poli e Bruscantini, a Roma Mariuccia nella prima assoluta di \"Il tesoro\" di Jacopo Napoli diretta da De Fabritiis con Prandelli, Gobbi, Carlo Cava e De Taranto ed alla Piccola Scala Elena nella prima di Il cappello di paglia di Firenze diretta da Sanzogno con la Gardino, Misciano, Nessi, Andreolli, Mercuriali, Paolo Montarsolo e Giorgio Tadeo.\nNel 1959 al Carignano \u00e8 Gasparina ne \"Il campiello\" diretta da Francesco Molinari Pradelli con Andreolli e Bruscantini, Lesbina ne \"Il filosofo di campagna\" diretta da Fasano con Capecchi e Bruscantini, Serpina ne La serva padrona diretta da Fasano con Bruscantini e Rosa ne Le cantatrici villane diretta da Fasano con Capecchi e Bruscantini.\nNel 1960 a Roma \u00e8 Zerlina in Don Giovanni (opera) diretta da Gui con Leyla Gencer, Luigi Alva, Gobbi e Tajo e Colombina ne \"Le maschere\" diretta da Gavazzeni con Tedesco, Lino Puglisi, Poli ed Antonio Crast, per la radio Rai Isabella nella prima assoluta di \"Il dottore di vetro\" di Roman Vlad diretta da Gracis con la Gardino, Lazzari e Calabrese e Serpina ne \"La serva padrona\" diretta da Fasano e Rosa ne \"Le cantatrici villane\" con Bruscantini e Lesbina/Lena ne \"Il filosofo di campagna\" diretta da Fasano con Bruscantini a Venezia dove canta fino al 1962."}
{"id": "6008116", "revid": "228587", "url": "https://it.wikipedia.org/wiki?curid=6008116", "title": "Niemen (cantante)", "text": ""}
{"id": "6008135", "revid": "6923", "url": "https://it.wikipedia.org/wiki?curid=6008135", "title": "Nazionale Under-19 di pallavolo maschile degli Stati Uniti d'America", "text": "La nazionale Under-19 di pallavolo maschile degli Stati Uniti d'America \u00e8 una squadra nordamericana composta dai migliori giocatori di pallavolo degli Stati Uniti d'America con un'et\u00e0 inferiore di 19 anni ed \u00e8 posta sotto l'egida della Federazione pallavolistica degli Stati Uniti d'America."}
{"id": "6008137", "revid": "1543377", "url": "https://it.wikipedia.org/wiki?curid=6008137", "title": "Pierre Boutang", "text": "Fu un sostenitore del Maurrassismo e del monarchismo.\nBiografia.\nStudi\u00f2 all'\u00c9cole normale sup\u00e9rieure e si laure\u00f2 in filosofia nel 1936; nello stesso anno contribu\u00ec alla nascita dell'Action Fran\u00e7aise e mostr\u00f2 un forte appoggio alle idee di Charles Maurras. Fu membro del governo di Henri Giraud in Nord Africa nel 1943, e si arruol\u00f2 nell'esercito coloniale francese, servendo in Tunisia e Marocco. Fu congedato senza pensione e con il divieto di insegnare. A questo punto si dedic\u00f2 al giornalismo, collaborando con \"Aspects de la France\", in cui i suoi articoli rivelano punti di vista espressamente antisemiti. Scrisse regolarmente sul \"Bulletin de Paris\".\nIntenzionato a rinnovare il monarchismo, in accordo con il cristianesimo, con Michel Vivier fond\u00f2 il settimanale \"La Nation fran\u00e7aise\" nel 1955, a cui contribuirono gli Ussari ma anche Marcel Aym\u00e9, Gustave Thibon e Armand Robin. Egli sostenne e poi si oppose a Charles de Gaulle. Denunci\u00f2 il clima di terrore generato dal FLN algerino (Fronte di Liberazione Nazionale); ma si rifiut\u00f2 di supportare l'OAS. A partire dagli anni Settanta, le sue dichiarazioni politiche divennero sempre pi\u00f9 rare.\nIn seguito all'intervento di Edmond Michelet, Alain Peyrefitte ed altri, ottenne il permesso di insegnare dal Presidente de Gaulle nel 1967. Insegn\u00f2 filosofia al Lyc\u00e9e Turgot, e poi divenne \"lettore\" all'Universit\u00e0 di Brest nel 1974. Infine ottenne la cattedra di Metafisica alla Sorbonne, dove insegn\u00f2 fino a 1984."}
{"id": "6008155", "revid": "1318658", "url": "https://it.wikipedia.org/wiki?curid=6008155", "title": "Complimenti per la connessione", "text": "Complimenti per la connessione \u00e8 stata una serie televisiva italiana spin-off di \"Don Matteo\".\nLa serie.\nLa prima stagione \u00e8 stata trasmessa su Rai 1 dall'11 luglio al 5 agosto 2016, mentre la seconda \u00e8 stata trasmessa dal 3 al 28 luglio 2017.\nLa serie \u00e8 uno spin-off della serie televisiva, sempre della Lux Vide e Rai Fiction, \"Don Matteo\".\nIn questi episodi i protagonisti della nota fiction cercano di far capire al pubblico, con parole semplici e in modo ironico, i termini e i mezzi utilizzati per la navigazione in Internet. Il programma \u00e8 nello stile di \"Non \u00e8 mai troppo tardi\", ma modernizzato agli anni duemiladieci e con una sorta di classe presente nella trasmissione, dove, al posto dell'italiano, si impara l'informatica di base.\nLa serie \u00e8 stata trasmessa in prima visione su Rai 1, le repliche su Rai 3, Rai 5, Rai Premium, Rai Storia e Rai Scuola.\nEpisodi.\nPrima stagione (2016).\nSeconda stagione (2017)\nProduzione.\n\"Complimenti per la connessione\" \u00e8 una produzione Lux Vide in collaborazione con Rai Fiction. I primi venti episodi sono stati girati tra maggio e giugno 2016. Il soggetto di serie porta la firma dello stesso regista, Valerio Bergesio, mentre le singole puntate sono firmate da Nino Frassica, protagonista della serie, Fabio Morici e Marco Diotallevi.\nCast.\nIl cast \u00e8 formato dagli attori Nino Frassica, Simone Montedoro e Francesco Scali, nei panni degli stessi personaggi da loro interpretati in \"Don Matteo\", rispettivamente: il maresciallo Nino Cecchini, il capitano Giulio Tommasi e Pippo Gimignani Zarfati, il sagrestano di don Matteo. In alcuni episodi compaiono anche l'attore Pietro Pulcini nei panni del brigadiere Ghisoni, ed Emma Reale nei panni della piccola Martina Tommasi. Nella seconda stagione, entrano a far parte dal cast Nadir Caselli nei panni di Lia Cecchini che insieme al capitano Tommasi, insegnano l'uso di Internet allo zio, il maresciallo Cecchini, e a Pippo. Da questa stagione si aggiunge ai protagonisti anche Caterina Sylos Labini che interpreta Caterina Cecchini.\nLocation.\nNella prima stagione la serie \u00e8 interamente ambientata all'interno della caserma della fiction \"Don Matteo\", idealmente ubicata nel comune di Spoleto.\nNella seconda stagione invece la serie \u00e8 ambientata a casa del Maresciallo Cecchini."}
{"id": "6008157", "revid": "767487", "url": "https://it.wikipedia.org/wiki?curid=6008157", "title": "Eyeless in Gaza", "text": "Gli Eyeless in Gaza sono un gruppo musicale inglese composto da Martyn Bates e Peter Becker formato a Nuneaton nel 1980. Sono considerati un band di culto per l'originalit\u00e0 della loro proposta musicale per la fusioni di post punk, art rock, musica ambient e psichedelia.\nStoria degli Eyeless in Gaza.\nFondato nel 1980 nel contesto del post punk di Nuneaton, il duo ha proseguito l'attivit\u00e0 fino senza interruzioni, salvo un periodo tra il 1987 ed il 1993 dove Bates ha seguito un proprio progetto da solista. La band, che prese il nome dall'omonimo romanzo pubblicato nel 1936 da Aldous Huxley, ha realizzato 16 album oltre ad alcuni EP e raccolte. Tra questi l'album d'esordio \"Photographs As Memories\", considerato il migliore, pubblicato nel 1981 per la Cherry Red Records e contenente il loro anthem \"Seven Years\".\nDopo il primo album, la band prese gradualmente le distanze dalla scena post punk, sviluppando sonorit\u00e0 sempre pi\u00f9 personali e ricercate.\nMolte poi le collaborazioni della band: This Mortal Coil, Anne Clark, Orchis, Mick Harris, Bill Laswell, Genesis Breyer P-Orridge, Techno Animal e Jah Wobble."}
{"id": "6008163", "revid": "729019", "url": "https://it.wikipedia.org/wiki?curid=6008163", "title": "Green Island (Paesi Bassi)", "text": "Green Island (in olandese \"Groeneiland\") \u00e8 una piccola isola rocciosa parte della municipalit\u00e0 speciale dei Paesi Bassi di Saba. Si trova 250 metri a nord dell'isola di Saba e misura circa 40 per 60 metri.\nGreen Island \u00e8 disabitata e ricoperta di piante subtropicali. Vi nidificano la sterna bruna e alcune specie di sula. Sull'isola si trova un piccolo molo per l'attracco di piccole imbarcazioni."}
{"id": "6008168", "revid": "1186766", "url": "https://it.wikipedia.org/wiki?curid=6008168", "title": "Bonifacio II del Monferrato", "text": ""}
{"id": "6008170", "revid": "436907", "url": "https://it.wikipedia.org/wiki?curid=6008170", "title": "Odyssey/Scala", "text": "Odyssey/Scala \u00e8 il primo album dal vivo del gruppo musicale britannico Tesseract, pubblicato il 18 maggio 2015 dalla Century Media Records.\nDescrizione.\nPrima pubblicazione del gruppo insieme al cantante Daniel Tompkins, ritornato in formazione nel giugno 2014, contiene un CD (\"Odyssey\") registrato durante alcune date della tappa europea dell\"'Altered State World Tour\" dei Tesseract e un DVD (\"Scala\") contenente l'intera esibizione del gruppo avvenuta il 6 novembre 2014 al Scala di Londra."}
{"id": "6008175", "revid": "1627216", "url": "https://it.wikipedia.org/wiki?curid=6008175", "title": "Atlante linguistico del ladino dolomitico e dei dialetti limitrofi", "text": "L'Atlante linguistico del ladino dolomitico e dei dialetti limitrofi (in ladino \"Atlant linguistich dl ladin dolomitich y di dialec vejins;\" in tedesco \"Sprachatlas des Dolomitenladinischen und angrenzender Dialekte\") \u00e8 una raccolta di carte linguistiche che intende documentare le parlate della parte nord-orientale dell'Italia settentrionale e della Svizzera sud-orientale. Il progetto \u00e8 curato dall'Universit\u00e0 di Salisburgo, che lo ha avviato nel 1985. L'atlante consta di due parti: la prima parte (ultimata nel 1998) prende in considerazione aspetti di fonetica e di morfologia elementare, mentre la seconda parte tratta il lessico, la sintassi e la morfologia elaborata. Nell'ambito del progetto \u00e8 stato inoltre creato, per la prima volta nella storia della dialettologia informatizzata, un atlante sonoro, il quale permette di ascoltare campioni sonori di parlate locali cliccando sulle localit\u00e0 della cartina."}
{"id": "6008177", "revid": "1390418", "url": "https://it.wikipedia.org/wiki?curid=6008177", "title": "HTC Vive", "text": "HTC Vive \u00e8 un dispositivo di realt\u00e0 virtuale progettato da Valve in collaborazione con HTC e uscito sul mercato il 5 aprile 2016. \nFunzionamento.\nQuesto dispositivo non solo permette di vedere il mondo virtuale mediante un visore ottico, ma grazie ad una nuova tecnologia chiamata \"room scale\" trasforma l'ambiente che circonda l'utente in uno spazio 3D in cui pu\u00f2 muoversi quasi liberamente. Questa nuova tecnologia associata ad un tracking della testa preciso e a dei comandi di gioco che simulano il movimento delle mani, trasforma la realt\u00e0 virtuale di HTC Vive in un'esperienza particolarmente immersiva, permettendo all'utente di interagire in maniera quasi completa col mondo di gioco.\nStoria.\nGi\u00e0 dal 2012 Valve Corporation si era interessata alla realt\u00e0 virtuale, lavorando per affinare un sistema di tracking preciso, con la possibilit\u00e0 di interagire e camminare all'interno di un'area virtuale. Proprio per questo progetto la software house ide\u00f2 una stanza coperta di marcatori e videocamere per tracciare i movimenti al suo interno. Nel primo periodo utilizz\u00f2 per le sue ricerche delle versioni modificate di altri visori VR gi\u00e0 in produzione per poi decidere di sviluppare un suo personale Hardware. Gli intenti iniziali di casa Valve erano quelli di collaborare con Oculus, l'azienda produttrice dell'Oculus Rift, per commercializzare questa tecnologia, ma l'acquisto di Oculus da parte di Facebook ha portato Gabe Newell a cambiare i suoi piani, contattando HTC per la realizzazione dell'hardware per la realt\u00e0 virtuale. Il primo prototipo della realt\u00e0 virtuale di Valve, che prendeva il nome di SteamVR, fu annunciato nel febbraio 2015 al GDC (\"Game Developers Conference\"). HTC invece svel\u00f2 che stava ufficialmente lavorando su Vive un mese dopo, durante il Mobile World Congress di Barcellona, ma la vendita dei preordini del prodotto cominci\u00f2 solo il 29 febbraio 2016. La versione quasi definitiva per i consumatori di HTC Vive venne presentata al Consumer Electronics Show del 2016, poich\u00e9 il visore ebbe un ulteriore revisione prima della distribuzione per correggere alcuni problemi tecnici rilevati. Questa versione pre-distribuzione prese il nome di HTC Vive Pre.\nHTC Vive Pro.\nL'8 gennaio 2018, HTC ha presentato un modello Vive aggiornato noto come HTC Vive Pro. \u00c8 dotato di display a risoluzione pi\u00f9 elevata, ora con risoluzione 1440x1600 per occhio, insieme a una seconda fotocamera rivolta verso l'esterno, cuffie collegabili, un microfono per l'analisi dell'annullamento del rumore e un design rinnovato con una forma pi\u00f9 \"bilanciata\", un peso pi\u00f9 leggero e un quadrante di dimensionamento. Vive Pro utilizza connettori USB-C anzich\u00e9 USB-A. Vive Pro \u00e8 venduto insieme all'originale come modello di fascia alta; \u00e8 venduto solo in cuffia e pacchetti completi. Vive Pro supporta tutti gli accessori Vive esistenti e le versioni aggiornate delle stazioni base conformi alle specifiche di SteamVR Tracking 2.0 (che supportano uno spazio fino a 10 mx 10 m).\nIl 5 aprile 2018, HTC ha iniziato a vendere un pacchetto Vive Pro che includeva un Vive Pro e le stazioni base originali 1.0, nonch\u00e9 i controller.\nIl 23 aprile 2018, HTC ha iniziato a vendere un pacchetto Vive Pro che includeva un Vive Pro e le nuove stazioni base 2.0, oltre ai controller."}
{"id": "6008183", "revid": "290275", "url": "https://it.wikipedia.org/wiki?curid=6008183", "title": "Reazione di Lemberg", "text": "Con reazione di Lemberg si indica una reazione chimica utilizzata come test analitico qualitativo per distinguere se in un minerale sia presente calcite CaCO3 o dolomite CaMg(CO3)2.\nA seconda del reagente utilizzato sono possibili tre diverse reazioni di Lemberg.\nDescrizione.\nLa reazione di Lemberg \u00e8 una reazione che colora solo la calcite e non la dolomite.\nSi effettua su sezioni sottili o su polvere del minerale.\nI reagenti utilizzati nelle tre reazioni di Lemberg sono, rispettivamente, cloruro ferrico, ematossilina (colorante naturale estratto dalla pianta di \"Haematoxylum campechianum\") unitamente a cloruro di alluminio e nitrato di argento.\nA seguito della colorazione, la calcite si colora, rispettivamente, di marrone rossastro (I reazione), di violetto (II reazione) e marrone rossastro (III reazione)."}
{"id": "6008185", "revid": "729019", "url": "https://it.wikipedia.org/wiki?curid=6008185", "title": "UFC 200", "text": "UFC 200: Tate vs. Nunes \u00e8 stato un evento di arti marziali miste tenuto dalla Ultimate Fighting Championship svolto il 9 luglio 2016 alla T-Mobile Arena di Las Vegas, Stati Uniti.\nRetroscena.\nQuesto \u00e8 stato il primo evento che la UFC ha organizzato alla T-Mobile Arena, aperto ad aprile del 2016. Questo evento far\u00e0 parte dell'Internation Fight Week, ovvero la seconda volta in cui la promozione organizzava tre eventi in tre giorno consecutivi.\nIl rematch nella categoria dei pesi welter tra il vincitore della quinta stagione di The Ultimate Fighter Nate Diaz e il campione dei pesi piuma UFC Conor McGregor doveva svolgersi come main event della card. I due si erano gi\u00e0 affrontati all'inizio dell'anno a UFC 196, in un match che vide trionfare inaspettatamente Diaz per sottomissione. Tuttavia, il 19 aprile dopo una serie di situazioni, McGregor twitt\u00f2 sul social network un probabile suo ritiro; ci\u00f2 port\u00f2 la UFC a rimuoverlo dalla card. Successivamente, il presidente della promozione Dana White afferm\u00f2 che la rimozione di McGregor era dovuta alla sua assenza alla conferenza stampa che doveva tenersi in quella settimana. Due giorni dopo, McGregor rilasci\u00f2 un'intervista dove spieg\u00f2 che non si sarebbe ritirato ma che aveva bisogno di pi\u00f9 tempo per allenarsi senza nessuna distrazione mediatica. In seguito la UFC decise di cancellare l'incontro.\nIl 27 aprile, venne annunciato ufficialmente che come main event della card si affronteranno in un rematch per unificare il titolo dei pesi mediomassimi UFC, il campione Daniel Cormier e il campione ad interim Jon Jones. I due si erano gi\u00e0 affrontati a UFC 182 a gennaio del 2015, dove Jones difese con successo il titolo per decisione unanime. Dopo la vittoria, Jones venne privato del titolo e sospeso a tempo indeterminato a causa di un incidente stradale con successiva omissione di soccorso. Cormier quindi lo sostitu\u00ec nel match contro Anthony Johnson all'evento UFC 187, dove vinse il titolo reso vacante. Il rematch tra Cormier e Jones doveva tenersi a UFC 197, ma Cormier venne rimosso dalla card tre settimane prima a causa di un infortunio, venendo cos\u00ec rimpiazzato da Ovince Saint Preux; in tale occasione Jones si aggiudico il titolo ad interim. Il 6 luglio, venne annunciata la cancellazione del match tra Cormier e Jones, a causa di una potenziale violazione delle leggi anti-doping da parte di quest'ultimo; in seguito venne scelto come main event il match tra Tate e Nunes. Durante la messa in onda dell'evento , venne annunciato che Daniel Cormier affronter\u00e0 Anderson Silva nella categoria dei pesi mediomassimi in un match di tre round non valido per il titolo.\nIl 4 giugno, durante la messa in onda di UFC 199, venne annunciato che l'ex campione dei pesi massimi Brock Lesnar far\u00e0 il suo ritorno nell'ottagono per affrontare Mark Hunt.\nA causa della lunga assenza da parte di McGregor nella categoria dei pesi piuma la UFC decise di far affrontare, per il titolo ad interim dei pesi piuma, l'ex campione Jos\u00e9 Aldo e l'ex campione dei pesi leggeri Frankie Edgar. I due si erano gi\u00f9 affrontati in passato, dove Aldo difese il proprio titolo contro Edgar all'evento UFC 156 del 2013.\nNella card si affrontarono per il titolo dei pesi gallo femminili UFC, la campionessa Miesha Tate e Amanda Nunes.\nL'ex campione dei pesi mediomassimi Strikeforce Gegard Mousasi, avrebbe dovuto affrontare Derek Brunson, ma il 19 giugno Brunson sub\u00ec un infortunio e venne rimpiazzato da Thiago Santos.\nL'incontro di pesi leggeri tra Joe Lauzon e il vincitore della prima stagione di The Ultimate Fighter Diego Sanchez, doveva tenersi inizialmente all'evento UFC 180. Tuttavia, l'incontro venne cancellato a causa di un infortunio da parte di entrambi i lottatori. L'incontro venne quindi spostato per questo evento.\nDurante la cerimonia del peso Hendricks super\u00f2 il limite massimo della sua categoria, pesando 77,68\u00a0kg. Secondo la nuova procedura del taglio del peso, a Hendricks non gli venne concesso un ulteriore tentativo. In seguito, venne penalizzato con la detrazione del 20% del suo stipendio.\nPremi.\nI lottatori premiati ricevettero un bonus di 50.000 dollari.\nLegenda:"}
{"id": "6008186", "revid": "92723", "url": "https://it.wikipedia.org/wiki?curid=6008186", "title": "Alana Blanchard", "text": "Blanchard ha partecipato a varie edizioni dell'ASP World Tour, anche se ha dichiarato di volersi prendere una pausa del surf competitivo. La Blanchard progetta modelli Rip Curl, costumi da bagno ma attualmente, in particolare, si occupa di una linea di mute specificamente per il surf. Nel 2018 torna a competere.\nAlana \u00e8 la figlia di Holt Blanchard. La Blanchard \u00e8 stata interpretata da Lorraine Nicholson nel film del 2011, \"Soul Surfer.\"\nBiografia.\nLa Blanchard \u00e8 una surfista professionista ed era presente quando la migliore amica Bethany Hamilton, anche lei surfista, fu attaccata da uno squalo nel 2003.\n \u00e8 modella per la Rip Curl e MyBikini e designer di una sua linea di costumi da bagno fatti appositamente per il surf.\nDall'11 febbraio del 2013 ha una relazione con Jack Freestone, un ragazzo con la sua stessa passione: il surf.\nIl 25 giugno 2017 sui loro profili instagram i due annunciano di essere alla 20\u00aa settimana di gravidanza, annunciando cos\u00ec di aspettare il primo figlio. Nasce cosi il primo figlio della coppia, Banks Harvey Freestone . Nel 2019, i due annunciano sul loro profilo instagram l\u2019imminente matrimonio.\nDopo la nascita di suo figlio torna a competere.\nCarriera sportiva.\nLa Blanchard \u00e8 arrivata al primo posto nel shortboard ai Campionati Pipeline le T &amp; C 2005.\nIl 1\u00ba settembre 2015 ha aperto il suo primo canale YouTube.\nNel 2012 le \u00e8 stato offerto di ideare una serie TV sulla propria vita per GoPro su Network.com; la serie, intitolata \"Alana Surfer Girl\", \u00e8 andata in onda nella seconda met\u00e0 del 2012."}
{"id": "6008188", "revid": "785863", "url": "https://it.wikipedia.org/wiki?curid=6008188", "title": "Charlot e il rivale", "text": ""}
{"id": "6008196", "revid": "755885", "url": "https://it.wikipedia.org/wiki?curid=6008196", "title": "Uno di questi giorni", "text": "Uno di questi giorni \u00e8 un singolo del cantautore italiano Nek, pubblicato il 6 maggio 2016 come primo estratto dal tredicesimo album in studio \"Unici\".\nDescrizione.\nIl brano ha anticipato il tredicesimo lavoro dell'artista emiliano, che a proposito della canzone dichiara: \nLa canzone \u00e8 stata presentata per la prima volta dal cantautore il 14 maggio 2016, durante una puntata del serale del talent show \"Amici di Maria De Filippi\", di cui lo stesso Nek ne ricopriva il ruolo di direttore artistico della Squadra Blu insieme al rapper J-Ax. Il 22 giugno successivo offre invece una performance della canzone ai telespettatori de \"Il grande match\", mentre il 23, 25 e 26 giugno l'artista ha cantato il brano presso Piazza del Popolo a Roma, ospite di tre serate della quarta edizione del Summer Festival.\nVideo musicale.\nIl videoclip \u00e8 stato pubblicato l'11 maggio 2016 attraverso il canale YouTube della Warner Music Italy e ha visto la partecipazione della prima ballerina della Parsons Dance Company Elena D'Amario, protagonista di un \"tira e molla\" assieme allo stesso Nek, entrambi legati con delle corde ai polsi nell'immensa sala di un palazzo a Praga."}
{"id": "6008201", "revid": "297059", "url": "https://it.wikipedia.org/wiki?curid=6008201", "title": "Colorazione con ematossilina-eosina", "text": ""}
{"id": "6008202", "revid": "158913", "url": "https://it.wikipedia.org/wiki?curid=6008202", "title": "Microchirottero", "text": ""}
{"id": "6008204", "revid": "74173", "url": "https://it.wikipedia.org/wiki?curid=6008204", "title": "Menjarna Shenkora", "text": "Menjarna Shenkora \u00e8 uno dei 105 \"woreda\" della Regione degli Amara, in Etiopia.\nNel censimento nazionale del 2007, questo \"woreda\" risultava possedere una popolazione di 128\u00a0879 abitanti."}
{"id": "6008208", "revid": "287204", "url": "https://it.wikipedia.org/wiki?curid=6008208", "title": "Revoluci\u00f2n (singolo)", "text": "Revoluci\u00f2n \u00e8 un brano musicale di Entics, pubblicato il 1\u00ba luglio 2016, dopo che il cantante era stato assente dalle scene musicali per 2 anni.\nIl brano.\nLe sonorit\u00e0 sono di origine e ispirazione caraibica, in particolare si rifanno a diversi tipi di \"sound\" latini, che l'artista milanese ha incontrato durante la sua esperienza a Cuba."}
{"id": "6008210", "revid": "74173", "url": "https://it.wikipedia.org/wiki?curid=6008210", "title": "Semien Scioa (Amara)", "text": "Semien Scioa, o Semien Shewa o Scioa settentrionale, \u00e8 una delle zone amministrative in cui \u00e8 suddivisa la Regione degli Amara in Etiopia.\nWoreda.\nLa zona \u00e8 composta da 27 \"woreda\":\nEx woreda.\nNel passato erano presenti anche i woreda di Angolalla Terana Asagirt, Gera Midirna Keya Gebriel e Mam Midrina Lalo Midir, oggi aboliti."}
{"id": "6008211", "revid": "124123", "url": "https://it.wikipedia.org/wiki?curid=6008211", "title": "Thomas Armat", "text": " Con la collaborazione di Charles Francis Jenkins, suo socio dal 1894, costru\u00ec il \"Vitascope\", che nell'estate 1895, permise la proiezione nelle sale cinematografiche.\nBiografia.\nArmat ha studiato presso l'Istituto Meccanico di Richmond, Virginia e poi nel 1894 presso la Bliss Electrical School di Washington D.C, dove ha incontrato Charles Francis Jenkins. I due compagni di classe sono stati uniti per sviluppare un proiettore cinematografico con un nuovo tipo di meccanismo di moto intermittente, detto \"meccanismo battitore\" simile a quello brevettato nel 1893 da Georges Demen\u00ff in Francia. Hanno fatto la loro prima proiezione pubblica con la loro invenzione, dal nome \"Phantoscope\" dopo un precedente modello disegnato da Jenkins, nel mese di settembre 1895 nel Cotton States Exposition di Atlanta.\nIn seguito a questo successo, i due co-inventori sciolsero i problemi relativi ai brevetti. Jenkins ha cercato di rivendicare l'unica autenticit\u00e0 dell'invenzione, ma \u00e8 stata respinta da Armat, che successivamente si \u00e8 unito e ha venduto il brevetto a Thomas Edison, che ha commercializzato la macchina come il 'Vitascope'. Il proiettore \u00e8 stato utilizzato in una proiezione pubblica a New York City a partire dal 23 aprile 1896.\nLavorando per Edison, Armat ha perfezionato il proiettore nel 1897, sostituendo il meccanismo battitore con un meccanismo detto Croce di Malta, la copia dell'invenzione fatta un anno prima in Germania da Oskar Messter e Max Griewe e in Inghilterra da Robert William Paul.\nPremi e riconoscimenti.\nNel 1948, Armat ricevette insieme ad alcuni altri produttori del primo cinema muto (il gruppo comprendeva William Nicholas Selig, Albert E. Smith e George K. Spoor) uno speciale premio Oscar alla carriera per il ruolo ricoperto nell'industria cinematografica con la motivazione:.\nNel 2011, il nome di Thomas Armat \u00e8 stato inserito, postumo, nella National Inventors Hall of Fame.\nMorte.\nArmat mor\u00ec a Washington il 30 settembre 1948, all'et\u00e0 di 81 anni."}
{"id": "6008222", "revid": "697352", "url": "https://it.wikipedia.org/wiki?curid=6008222", "title": "Francesco Saibante", "text": ""}
{"id": "6008223", "revid": "74173", "url": "https://it.wikipedia.org/wiki?curid=6008223", "title": "Angolalla Terana Asagirt", "text": "Angolalla Terana Asagirt era uno dei \"woreda\" della Regione degli Amara, in Etiopia.\nNel censimento nazionale del 2007, questo \"woreda\" risultava possedere una popolazione di 120\u00a0283 abitanti."}
{"id": "6008224", "revid": "729019", "url": "https://it.wikipedia.org/wiki?curid=6008224", "title": "Stazione di Crevacuore-Sostegno", "text": "La stazione di Crevacuore-Sostegno era una stazione ferroviaria della linea Grignasco-Coggiola.\nStoria.\nCrevacuore venne raggiunta dalla ferrovia nel 1908 e la stazione venne inaugurata in concomitanza all'attivazione della ferrovia il 10 maggio dello stesso anno.\nIl 9 febbraio 1935 venne dismessa a causa della chiusura della linea.\nStrutture e impianti.\nLa stazione disponeva di due binari serviti da due banchine, una posta innanzi il fv, l\u2019altra a isola tra i due binari.\nLa stazione era dotata di un fabbricato viaggiatori a pianta rettangolare sviluppato su due piani. Accanto ad esso era posto un edificio di piccole dimensioni, sviluppato su un solo piano, che ospitava i servizi igienici.\nMovimento.\nIl servizio viaggiatori era effettuato dalla societ\u00e0 Ferrovia della Val Sessera (FVS)."}
{"id": "6008225", "revid": "697352", "url": "https://it.wikipedia.org/wiki?curid=6008225", "title": "Francesco Antonio Saibante", "text": ""}
{"id": "6008227", "revid": "697352", "url": "https://it.wikipedia.org/wiki?curid=6008227", "title": "Francesco Antonio Saibanti", "text": ""}
{"id": "6008228", "revid": "74173", "url": "https://it.wikipedia.org/wiki?curid=6008228", "title": "Ankober (woreda)", "text": "Ankober \u00e8 uno dei 105 \"woreda\" della Regione degli Amara, in Etiopia.\nNel censimento nazionale del 2007, questo \"woreda\" risultava possedere una popolazione di 76 510 abitanti."}
{"id": "6008229", "revid": "697352", "url": "https://it.wikipedia.org/wiki?curid=6008229", "title": "Francesco Saibanti", "text": ""}
{"id": "6008230", "revid": "287204", "url": "https://it.wikipedia.org/wiki?curid=6008230", "title": "Hore", "text": ""}
{"id": "6008231", "revid": "767487", "url": "https://it.wikipedia.org/wiki?curid=6008231", "title": "Mai pi\u00f9 l'amore", "text": "Mai pi\u00f9 l'amore (\"Nie wieder Liebe!\") \u00e8 un film del 1931 diretto da Anatole Litvak, alla sua prima regia, interpretato da Lilian Harvey, Harry Liedtke e Felix Bressart.\nCommedia musicale basata sul romanzo \"Dover-Calais\" di Julius Berstl, venne distribuito lo stesso anno anche in lingua francese col titolo \"Calais-Douvres\", nella versione diretta da Litvak e dal regista francese Jean Boyer.\nTrama.\nUn milionario americano con numerose relazioni fallite alle spalle scommette con il suo migliore amico che \u00e8 in grado di resistere cinque anni senza donne. Dopo quattro anni e mezzo trae in salvo sul suo yacht una ragazza che sta annegando nella Manica. In realt\u00e0 la ragazza \u00e8 stata ingaggiata per assicurarsi che l'uomo perda la scommessa, ma presto si rende conto di essere innamorata di lui.\nProduzione.\nIl film venne girato in Costa Azzurra e agli Ufa-Atelier di Neubabelsberg in Germania.\nDistribuzione.\nIl film fu distribuito nelle sale cinematografiche tedesche a partire dal 27 luglio 1931.\nColonna sonora.\nI brani presenti, composti da Mischa Spoliansky e Robert Gilbert e interpretati dai protagonisti, includono \"Nie Wieder Liebe\", \"Leben ohne Liebe kannst Du nicht\" e \"Lang' ist es her\"."}
{"id": "6008232", "revid": "297059", "url": "https://it.wikipedia.org/wiki?curid=6008232", "title": "Megaesofago", "text": ""}
{"id": "6008238", "revid": "729019", "url": "https://it.wikipedia.org/wiki?curid=6008238", "title": "Stazione di Pianceri-Mosso", "text": "La stazione di Pianceri-Mosso era una stazione ferroviaria della linea Grignasco-Coggiola.\nStoria.\nPianceri e Mosso vennero raggiunti dalla ferrovia nel 1908 e la stazione venne inaugurata in concomitanza all'attivazione della ferrovia il 10 maggio dello stesso anno.\nIl 9 febbraio 1935 venne dismessa a causa della chiusura della linea.\nIn seguito l'intera stazione venne demolita; al 2016 non risulta pi\u00f9 esistere alcuna vestigia della stessa.\nStrutture e impianti.\nLa stazione disponeva di due binari serviti da due banchine, una posta innanzi il fv, l\u2019altra a isola tra i due binari.\nLa stazione era dotata di un fabbricato viaggiatori a pianta rettangolare sviluppato su due piani. Accanto ad esso era posto un edificio di piccole dimensioni, sviluppato su un solo piano, che ospitava i servizi igienici.\nMovimento.\nIl servizio viaggiatori era effettuato dalla societ\u00e0 Ferrovia della Val Sessera (FVS)."}
{"id": "6008249", "revid": "287204", "url": "https://it.wikipedia.org/wiki?curid=6008249", "title": "Tadesse Abraham", "text": "Si \u00e8 laureato campione europeo di mezza maratona ad ."}
{"id": "6008250", "revid": "287204", "url": "https://it.wikipedia.org/wiki?curid=6008250", "title": "Diego Giannini", "text": "Biografia.\nDiego Giannini nacque a Maddaloni, in provincia di Caserta, il 27 dicembre 1868. Dotato di una voce tenorile, nel 1885 si iscrisse al Conservatorio di San Pietro a Majella di Napoli per studiare canto lirico, ma due anni dopo fu costretto a interrompere gli studi perch\u00e9 chiamato per il servizio militare e assegnato al Primo Reggimento Bersaglieri. Nell'estate del 1888, durante una licenza, raccolse i primi applausi sulla rotonda dei Bagni Risorgimento a Mergellina, cantando \"Era de maggio\" e \"Marechiare\", due grandi successi di Salvatore Di Giacomo. Dopo il congedo, torn\u00f2 in conservatorio, deciso a lasciare la lirica per dedicarsi alla carriera di interprete di canzoni napoletane.\nNel 1893 si present\u00f2 al concorso per voci nuove indetto dal Circo delle Variet\u00e0, dove interpret\u00f2 \"Chiarastella\", cogliendo un tale successo da venire scritturato la sera stessa dall'impresario del teatro, e alla fine dello stesso anno debutt\u00f2 al Salone Margherita, dove cant\u00f2 ancora \"Chiarastella\", presentando anche \"A mezzanotte\". L'entusiasmo del pubblico costrinse il giovane artista a replicare tre volte le due canzoni. Nel giro di un paio di stagioni Diego Giannini arriv\u00f2 a una popolarit\u00e0 cos\u00ec vasta da diventare, con Mario Massa, uno dei cantanti pi\u00f9 amati dal pubblico e pi\u00f9 apprezzati dai critici. Salvatore Di Giacomo, che lo stimava profondamente, gli affid\u00f2 il lancio di canzoni come \"'E trezze \u2018e Carulina\" (musica di Salvatore Gambardella, 1895) e \"'A sirena\" (musica di Vincenzo Valente, 1897), e nel 1901 scrisse per lui il capolavoro \"Dimane chi sa\", musicata da Gennaro Napoli.\nNel 1904, interpretando \"Pusilleco addiruso\", Giannini fu il primo cantante a usare in scena la paglietta calzata di sghembo, che diventer\u00e0 il segno distintivo di Maurice Chevalier, e fu uno dei primi a presentarsi in duetto con Raffaelina Mutone, al termine degli spettacoli di prosa della compagnia di Gennaro Pantalena, al Nuovo di Napoli. Il loro maggiore successo fu \"'O crapariello e 'a lavannara\".\nNella sua lunga carriera incise soprattutto per la Phonotype, ma anche per La voce del padrone, per la tedesca Favorite Record e per le americane Jumbo, Odeon e Columbia. Tra i suoi successi, si ricordano: \"Notte 'e tempesta\", \"Pure tu\", \"Aria 'e munasterio\" e \"Tarantella disperata\".\nFece numerose tourn\u00e9e negli Stati Uniti e dopo l'ultima, nel 1926, dirad\u00f2 le sue apparizioni in pubblico fino al ritiro, che avvenne nel dicembre del 1933, quando era gi\u00e0 stato nominato cavaliere.\nMor\u00ec il 10 luglio 1936 per un infarto che lo colse su una poltrona del Cinema Vittoria in Galleria."}
{"id": "6008270", "revid": "2055929", "url": "https://it.wikipedia.org/wiki?curid=6008270", "title": "KDE Plasma 5", "text": "KDE Plasma 5 \u00e8 la quinta versione del desktop Plasma creato da KDE principalmente per sistemi Linux. \u00c8 il successore di KDE Plasma 4, e la sua prima versione \u00e8 stata pubblicata ufficialmente il 15 luglio 2014. Include un nuovo tema predefinito, chiamato Breeze (\"Brezza\"), e una maggiore compatibilit\u00e0 con diversi tipi di dispositivi.\nL'interfaccia grafica \u00e8 stata completamente convertita a QML, che usa OpenGL per l'accelerazione hardware. Il risultato \u00e8 una maggiore performance e un minore consumo energetico.\nDescrizione.\nArchitettura software.\nKDE Plasma 5 \u00e8 basato su Qt 5 e KDE Frameworks 5. Plasma 5.0 migliora il supporto per gli schermi HiDPI e include una Shell grafica unificata, modificabile a seconda del dispositivo in uso. Include anche un nuovo tema predefinito, chiamato Breeze (Brezza). Tra i cambiamenti non visibili c'\u00e8 l'introduzione di un sistema grafico con accelerazione hardware che consiste in una scenografia basata su OpenGL(ES). Plasma 5 completa la migrazione di KDE Plasma 4 a QtQuick. Il QtQuick 2, integrato in Qt 5 in una scenografia con accelerazione hardware basata su OpenGL(ES) per comporre e renderizzare la grafica sullo schermo, permette la riduzione del carico per compiti di rendering grafico molto dispendiosi per la GPU, libera risorse sulla CPU principale del sistema, \u00e8 pi\u00f9 veloce e usa meno energia.\nSistema di finestre.\nKDE Plasma 5 usa X Window System, ma \u00e8 in sviluppo il supporto per Wayland. Un primo supporto per Wayland \u00e8 stato reso disponibile nel rilascio 5.4. Il supporto stabile per una sessione Wayland di base \u00e8 stato introdotto nel rilascio 5.5 (dicembre 2015)."}
{"id": "6008278", "revid": "729019", "url": "https://it.wikipedia.org/wiki?curid=6008278", "title": "Societ\u00e0 Sportiva Lazio Calcio Femminile 1975 1981", "text": "Questa voce raccoglie le informazioni riguardanti la Societ\u00e0 Sportiva Lazio Calcio Femminile 1975 nelle competizioni ufficiali della stagione 1981.\nRosa.\n\"Rosa aggiornata alla fine della stagione\"."}
{"id": "6008279", "revid": "297059", "url": "https://it.wikipedia.org/wiki?curid=6008279", "title": "Gastroparalisi", "text": ""}
{"id": "6008281", "revid": "1480390", "url": "https://it.wikipedia.org/wiki?curid=6008281", "title": "Palazzo Bolchini", "text": "Palazzo Bolchini \u00e8 un edificio storico di Milano situato in piazza Meda n. 3.\nStoria.\nIl palazzo fu edificato tra il 1928 e il 1930 su progetto di Pier Giulio Magistretti. \nDescrizione.\nL'edificio presenta uno stile art d\u00e9co con elementi che rimandano al neoclassicismo dell'adiacente piazza Belgioioso, che si traducono nell'uso di obelischi, statue e balaustrata come decorazione all'ultimo piano.\nIl palazzo, costruito su otto piani senza vincoli di volumetrie come al contrario era successo per via Dante, presenta al pian terreno un porticato pubblico rivestito con lastre di ceppo, che ricopre anche il primo piano. I piani superiori presentano una facciata in stucco: il piano decorato presenta finestre con cornici decorate con timpani mistilinei."}
{"id": "6008283", "revid": "182193", "url": "https://it.wikipedia.org/wiki?curid=6008283", "title": "Palazzo della Banca Popolare di Milano", "text": "Il palazzo della Banca Popolare di Milano \u00e8 un edificio storico di Milano situato in piazza Meda 2.\nStoria e descrizione.\nIl palazzo fu costruito tra il 1928 e il 1930 su progetto dell'architetto Giovanni Greppi, incaricato dalla Banca Popolare di Milano si disegnare una nuova sede adatta alle attivit\u00e0 crescenti della banca. Il palazzo fu realizzato in uno stile monumentale con rimandi al neoclassicismo, seguendo l'esempio del palazzo Bolchini dirimpetto: il fronte \u00e8 dominato dal corpo centrale costituito da otto colonne di ordine gigante che reggono un semplice timpano triangolare. I corpi laterali presentano finestre con cornici decorate che richiamano lo stile dei palazzi della piazza.\nA seguito della fusione tra BPM e Banco Popolare, il palazzo \u00e8 divenuto sede legale del nuovo soggetto Banco BPM."}
{"id": "6008284", "revid": "729019", "url": "https://it.wikipedia.org/wiki?curid=6008284", "title": "Societ\u00e0 Sportiva Lazio Calcio Femminile Lubiam 1980", "text": "Questa voce raccoglie le informazioni riguardanti la Societ\u00e0 Sportiva Lazio Calcio Femminile Lubiam nelle competizioni ufficiali della stagione 1980.\nRosa.\n\"Rosa aggiornata alla fine della stagione\"."}
{"id": "6008293", "revid": "124123", "url": "https://it.wikipedia.org/wiki?curid=6008293", "title": "Cor Vink", "text": "Biografia.\nNato nella cittadina di Christchurch, si \u00e8 laureato in scienze naturali all'Universit\u00e0 di Canterbury (in Nuova Zelanda) nel 1990, ha conseguito il master in scienze naturali nel 1995 alla Lincoln University, nell'omonima citt\u00e0 inglese.\nIl suo campo di studi principale \u00e8 la sistematica e la tassonomia del ragni, in modo particolare dell'aracnofauna neozelandese. I suoi lavori vertono su molte famiglie di ragni: Lycosidae, Oxyopidae, Araneidae, Theridiidae, ecc. Si \u00e8 occupato anche dell'ecologia dei ragni ed ha al suo attivo anche alcune pubblicazioni sugli imenotteri, sui collemboli, sugli opilioni e sugli scarabei.\nDal 2013 \u00e8 curatore del dipartimento di Storia naturale del Museo di Canterbury e presidente della New Zealand Entomological Society ed ha all'attivo circa 80 pubblicazioni (di cui oltre 55 sulla tassonomia ed ecologia dei ragni).\nOpere e pubblicazioni.\nDi seguito l'elenco delle principali pubblicazioni aracnologiche al 2016:"}
{"id": "6008294", "revid": "913245", "url": "https://it.wikipedia.org/wiki?curid=6008294", "title": "Martyn Rooney", "text": ""}
{"id": "6008295", "revid": "287204", "url": "https://it.wikipedia.org/wiki?curid=6008295", "title": "Caronia (disambigua)", "text": ""}
{"id": "6008298", "revid": "23390", "url": "https://it.wikipedia.org/wiki?curid=6008298", "title": "Giovanni Calcagno", "text": "Biografia.\nInizia a studiare recitazione al Centro di ricerca teatrale Molo 2 di Catania diretto da Gioacchino Palumbo nel 1996, per poi passare dalla Scuola internazionale di cinema e teatro di Ischia di Mario Martone, regista che segner\u00e0 la sua carriera teatrale, inserendolo nel coro dell\"'Edipo a Colono\" (2004) e in \"Serata a Colono\" (2012) e portandolo al Teatro Stabile di Torino per Morte di Danton (2016). In campo teatrale istituisce il centro di ricerca Casa-Teatro del cantastorie nella nativa Patern\u00f2 dopo aver fondato la compagnia teatrale Batern\u00f9.\nDopo aver diretto alcuni suoi lavori, ha riscritto in siciliano \"Il piccolo principe\" di Antoine de Saint-Exup\u00e9ry.\nApproda al cinema con \"Buongiorno, notte\" (2003) di Marco Bellocchio e nel 2009 Giulio Manfredonia lo dirige in \"Si pu\u00f2 fare\", dove ottiene il Ciak d'Oro assieme all'intero cast del film. Nel 2012 partecipa a \"La citt\u00e0 ideale\", un progetto di Luigi Lo Cascio, ed \u00e8 con lui anche nella sua trasposizione teatrale dell\"'Otello\" di William Shakespeare, al fianco di Vincenzo Pirrotta con cui costruisce negli anni un sodalizio artistico che travalica i confini della Sicilia con diverse opere teatrali interpretate assieme.\nNel 2007 i Manetti Bros. lo contrappongono a Francesco Arca come antagonista nella settima stagione della serie televisiva \"Rex\", dove recita in tre episodi per poi chiudere il suo ciclo la stagione successiva. Con i registi romani lavora anche nell'ultima stagione di \"L'Ispettore Coliandro - Il ritorno\". Nel 2011 \u00e8 protagonista assieme ad Alessio Boni e Vanessa Incontrada della miniserie \"I cerchi nell'acqua\" di Umberto Marino, andata in onda su Canale 5.\nAssieme alla regista veneta Alessandra Pescetta fonda La Casa dei santi, interpretando e producendo \"La citt\u00e0 senza notte\", poi selezionato per il Taormina Film Fest del 2015."}
{"id": "6008301", "revid": "1543377", "url": "https://it.wikipedia.org/wiki?curid=6008301", "title": "Humber Snipe", "text": "La Snipe \u00e8 un'autovettura costruita dalla Humber, del gruppo Rootes, dal 1930 al 1940 e dal 1945 al 1948. \nLa Humber Snipe 80 (1930\u20131935).\nIl motore della Snipe 80 era un sei cilindri in linea da 3.498 cm\u00b3 di cilindrata avente l'alesaggio di 80 mm e la corsa di 116 mm, che erogava 80 CV di potenza. La distribuzione era \"oise\" (\"overhead inlet\" / \"side exhaust\"), ovvero aspirazione a valvole in testa e scarico a valvole laterali. Il cambio era a quattro rapporti con leva sulla sinistra. Nel 1931 quest'ultima venne spostata al centro dell'abitacolo. Nel 1933 il motore venne rivisto: le valvole vennero tutte installate in testa e la potenza aument\u00f2 a 85 CV. Il modello fu anche dotato di freni meccanici della Bendix.\nLa vettura era offerta in versione turismo, berlina e cabriolet. La berlina raggiungeva una velocit\u00e0 massima di 120\u00a0km/h. La lunghezza della Snipe 80 raggiungeva i 4.394\u00a0mm, mentre il passo i 3.048\u00a0mm, dimensioni che ponevano la vettura nella categoria medio-alta. Nel 1933 iniziarono ad essere offerti modelli con carrozzeria verniciata a due colori. Nello stesso anno i tergicristalli vennero modificati: non erano pi\u00f9 attaccati al corpo vettura nella parte superiore del parabrezza, ma in quella inferiore. \nLa Humber Snipe 80 (1936\u20131937).\nRispetto alla generazione precedente, il passo venne aumentato a 3.150\u00a0mm e la lunghezza a 4.445\u00a0mm. Le sospensioni anteriori vennero aggiornate: ora erano indipendenti e a balestra trasversale. Fu introdotto anche il servofreno. La cilindrata del motore a sei cilindri venne portata a 4.086\u00a0cm\u00b3, che permetteva l'erogazione di una potenza di 100\u00a0CV. Il modello raggiungeva una velocit\u00e0 massima di 135\u00a0km/h. \nLa Humber Snipe 75 (1938\u20131940).\nNel 1938, in occasione del lancio della terza generazione del modello, la cilindrata del motore venne ridotta a 3.180\u00a0cm\u00b3. Su questa versione del motore, che erogava 75\u00a0CV di potenza, vennero confermate le valvole laterali. La velocit\u00e0 massima raggiunta dal modello era di 127\u00a0km/h. La lunghezza della vettura rimase alterata a 4.445\u00a0mm, mentre il passo scese a 2.896\u00a0mm. Il telaio era a traverse, mentre i freni erano idraulici. \nLa Humber Snipe 65 (1945\u20131948).\nDopo la fine della seconda guerra mondiale venne lanciata la quarta generazione del modello, a cui fu dato il nome di Snipe 65. La carrozzeria venne dotata di forme pi\u00f9 rotonde e snelle. Al motore a sei cilindri venne ridotta la cilindrata a 2.731\u00a0cm\u00b3. Ci\u00f2 port\u00f2 alla diminuzione della potenza a 65\u00a0CV e della velocit\u00e0 massima a 116\u00a0km/h. "}
{"id": "6008304", "revid": "1480390", "url": "https://it.wikipedia.org/wiki?curid=6008304", "title": "Palazzo Crespi", "text": "Palazzo Crespi \u00e8 un edificio storico di Milano situato in corso Matteotti n. 1.\nStoria.\nL'edificio venne eretto tra il 1928 e il 1932 in stile Novecento da Piero Portaluppi.\nDescrizione.\nSi presenta come un palazzo angolare con porticato. Il corpo angolare introduce il portico con una serliana monumentale, con finestre decorate e coronato da un timpano spezzato. Nel corpo posteriore, il porticato a serliana muta in un portico con colonne che reggono archi a tutto sesto, mentre la decorazione del fronte \u00e8 pi\u00f9 sobria eccezion fatta per le lesene che scandiscono i primi tre piani."}
{"id": "6008306", "revid": "31886", "url": "https://it.wikipedia.org/wiki?curid=6008306", "title": "Cor J. Vink", "text": ""}
{"id": "6008308", "revid": "31886", "url": "https://it.wikipedia.org/wiki?curid=6008308", "title": "Cornelis Jacob Vink", "text": ""}
{"id": "6008309", "revid": "126257", "url": "https://it.wikipedia.org/wiki?curid=6008309", "title": "Humber New Imperial", "text": ""}
{"id": "6008321", "revid": "962319", "url": "https://it.wikipedia.org/wiki?curid=6008321", "title": "Scherma ai Giochi della XXXI Olimpiade", "text": "I tornei olimpici di scherma ai Giochi di Rio si sono svolti tra il 6 agosto e il 14 agosto 2016 all'Arena Carioca 3. Il programma ha previsto 10 eventi, di cui 6 individuali e 4 a squadre. Delle tre specialit\u00e0 della scherma (fioretto, sciabola e spada) non si sono disputati i tornei a squadre della sciabola maschile e del fioretto femminile.\nQualificazioni.\nPer la scelta degli atleti qualificati si \u00e8 preso in considerazione principalmente il ranking mondiale stilato dalla FIE al 4 aprile 2016, con ulteriori posti contesi in quattro diversi tornei qualificatori."}
{"id": "6008324", "revid": "61051", "url": "https://it.wikipedia.org/wiki?curid=6008324", "title": "Associazione Calcio Femminile Giolli Gelati Roma 1980", "text": "Questa voce raccoglie le informazioni riguardanti la Associazione Calcio Femminile Giolli Gelati Roma nelle competizioni ufficiali della stagione 1980.\nRosa.\nRosa e numerazione con dati parziali."}
{"id": "6008325", "revid": "767487", "url": "https://it.wikipedia.org/wiki?curid=6008325", "title": "Palazzo Carcassola Grandi", "text": "Palazzo Carcassola Grandi \u00e8 un palazzo storico di Milano situato in via Montenapoleone 3.\nStoria e descrizione.\nIl palazzo presenta una sobria ma elegante facciata nel tipico stile neoclassico milanese del primo Ottocento: al piano terra decorato in bugnato liscio sono presenti due portali coronati dal balcone monumentale del piano nobile. Il piano nobile \u00e8 quindi ornato con finestre con cornici con trabeazione, mentre al secondo piano le finestre non presentano pi\u00f9 decorazione. All'interno del palazzo si pu\u00f2 ammirare l'originaria struttura quattrocentesca, con lo scalone monumentale con residui di decorazione ad affreschi e graffito, che conducono ad un salone con cassettoni in legno. Nel palazzo abit\u00f2 Emilio Morosini, patriota del risorgimento italiano."}
{"id": "6008327", "revid": "1573940", "url": "https://it.wikipedia.org/wiki?curid=6008327", "title": "Chiesa di San Martino (Noceto)", "text": "La chiesa di San Martino, nota anche come pieve di Noceto, \u00e8 un luogo di culto cattolico dalle forme neoclassiche situato in via Don Giovanni Minzoni 5 a Noceto, in provincia e diocesi di Parma.\nStoria.\nIl luogo di culto originario fu edificato tra l'XI e il XII secolo, quando fu distrutta da una rovinosa piena del fiume Taro la pieve di San Martino di Garfagnana, antica localit\u00e0 collocata a ovest di Madregolo e menzionata in un documento dell'835. Il titolo plebano, detenuto dall'antico tempio gi\u00e0 nel 1005, pass\u00f2 allora alla chiesa di Madregolo e probabilmente a quella di Noceto, entrambe dedicate a san Martino.\nLa pi\u00f9 antica testimonianza dell'esistenza del tempio nocetano risale al 3 febbraio del 1162; il luogo di culto fu successivamente menzionato nel \"Capitulum seu Rotulus Decimarum\" della diocesi di Parma del 1230.\nVerso la fine del XVII secolo la piccola pieve, ormai inadatta ad accogliere il crescente numero di abitanti del borgo, fu abbattuta e sostituita con un nuovo edificio pi\u00f9 ampio; i lavori furono avviati nel 1692 e furono conclusi nel 1754. L'adiacente torre campanaria fu invece terminata nel 1758.\nNel 1875 fu innalzata la nuova larga facciata, su disegno del geometra Ferdinando Leonardi, che progett\u00f2 anche le due navate laterali affiancate da cinque cappelle per parte; mentre la parte sinistra fu completata nel 1885, la destra fu terminata soltanto alla fine del 1890.\nNel 1905 gli interni furono ornati una prima volta e nel 1908 il vescovo di Parma Guido Maria Conforti consacr\u00f2 solennemente il tempio.\nNel 1942 Piero Furlotti progett\u00f2 nuove decorazioni degli interni, a partire dalla cappella del battistero; i lavori furono realizzati dopo il 1950 dai fratelli Furlotti.\nDescrizione.\nLa chiesa si sviluppa su un impianto a tre navate affiancate da cinque cappelle per lato, con ingresso a ovest e presbiterio absidato a est; accanto al tempio sotto la canonica \u00e8 posta la cripta di San Francesco.\nLa simmetrica larga facciata, quasi interamente intonacata, \u00e8 suddivisa orizzontalmente in due parti da un'alta trabeazione classica, arricchita da triglifi. La zona inferiore \u00e8 scandita verticalmente da sei lesene in laterizio con capitelli dorici, elevate al di sopra dell'alta fascia basamentale; al centro \u00e8 collocato l'ampio portale d'ingresso principale, delimitato da cornice in mattoni; ai lati si aprono gli accessi secondari sovrastati da finestre circolari. La zona superiore \u00e8 scandita da quattro lesene in laterizio con capitelli ionici, elevate al di sopra dell'alta fascia basamentale analoga a quella inferiore; nel mezzo \u00e8 posizionata un'ampia finestra ad arco a tutto sesto, delimitata da cornice rettangolare intonacata; a coronamento si innalza un largo frontone triangolare, al cui centro, sopra all'iscrizione \"COLLATIS LARGITIONIBUS EXSTRUCTA A.MDCCCLXXV\", \u00e8 posta una piccola apertura a lunetta; ai lati due volute si concludono alle estremit\u00e0 con due piccoli pinnacoli.\nDai fianchi aggettano le cappelle laterali intonacate, che sulla destra inglobano il settecentesco campanile in laterizio, scandito da lesene ed eleganti fasce marcapiano; la cella campanaria si affaccia sui quattro lati attraverso aperture ad arco a tutto sesto.\nAll'interno la grande navata centrale, coperta da volta a botte, \u00e8 suddivisa dalle laterali da ampie arcate a tutto sesto rette da massicci pilastri, decorati con alte lesene coronate da capitelli dorici a sostegno della trabeazione.\nL'arco del presbiterio si apre sulla lunga zona absidale, coperta da catino affrescato; dietro all'altare campeggia la grande pala raffigurante \"San Martino a cavallo\", dipinta da Francesco Scaramuzza nel 1832.\nSui fianchi sono poste le cappelle, cinque per parte, ornate con altari e ricche ancone; la prima sulla sinistra \u00e8 occupata dal fonte battesimale novecentesco e ospita un olio rappresentante il \"Battesimo di Ges\u00f9\", donato da Eugenio Scarabella poco prima del 1750.\nTra le 18 opere complessive considerate di interesse nazionale, sono degni di nota anche i quadri raffiguranti la \"Deposizione di Ges\u00f9 Cristo dalla Croce\", risalente alla seconda met\u00e0 del XVI secolo, le \"Anime purganti\", dipinto forse da Mauro Oddi nel XVII secolo, \"San Giacomo e scene di una battaglia\", realizzato da Ludovico Pessi intorno alla met\u00e0 del XVII secolo, e \"Santa Lucia\", databile alla prima met\u00e0 del XIX secolo.\nCripta di San Francesco.\nSotto l'attigua canonica \u00e8 collocata la cripta di San Francesco, raggiungibile scendendo alcuni gradini.\nAl suo interno sono conservati vari oggetti di pregio, tra cui l'antica vasca battesimale appartenente all'edificio originario, una ruota dell'organo del 1780 e l'orologio da campanile del 1754."}
{"id": "6008332", "revid": "300067", "url": "https://it.wikipedia.org/wiki?curid=6008332", "title": "Pallacanestro ai Giochi della XXXI Olimpiade - Convocazioni al torneo maschile", "text": "Gruppo A.\nAllenatore: Andrej Lemanis\n\nAllenatore: Gong Luming\n\nAllenatore: Vincent Collet\n\nAllenatore: Aleksandar \u0110or\u0111evi\u0107\n\nAllenatore: Mike Krzyzewski\n\nAllenatore: N\u00e9stor Garc\u00eda\nGruppo B.\nAllenatore: Sergio Santos Hern\u00e1ndez\n\nAllenatore: Rub\u00e9n Magnano\n\nAllenatore: Aza Petrovi\u0107\n\nAllenatore: Jonas Kazlauskas\n\nAllenatore: Will Voigt\n\nAllenatore: Sergio Scariolo"}
{"id": "6008338", "revid": "339392", "url": "https://it.wikipedia.org/wiki?curid=6008338", "title": "Sindrome parziale di insensibilit\u00e0 agli androgeni", "text": ""}
{"id": "6008341", "revid": "92723", "url": "https://it.wikipedia.org/wiki?curid=6008341", "title": "Kateryna Lagno", "text": ""}
{"id": "6008345", "revid": "1592097", "url": "https://it.wikipedia.org/wiki?curid=6008345", "title": "Jagadis Chandra Bose", "text": ""}
{"id": "6008346", "revid": "203463", "url": "https://it.wikipedia.org/wiki?curid=6008346", "title": "Ngoc Truong Son Nguyen", "text": ""}
{"id": "6008356", "revid": "409435", "url": "https://it.wikipedia.org/wiki?curid=6008356", "title": "Palazzo del Monte (Milano)", "text": "Il palazzo del Monte \u00e8 un palazzo storico di Milano situato in via Montenapoleone n. 8.\nStoria e descrizione.\nIl palazzo fu costruito a partire dal 1782 su progetto di Giuseppe Piermarini per ospitare la sede del Monte Camerale di Santa Teresa, fondato per la gestione del debito dello stato di Milano: sotto il dominio napoleonico l'ente mut\u00f2 nome in Monte Napoleone, da cui la via prende tutt'oggi il nome.\nLa costruzione si presenta come un sobrio esempio, bench\u00e9 ricostruito dopo i bombardamenti della seconda guerra mondiale, del primo neoclassicismo milanese: il piano terra \u00e8 decorato da un bugnato liscio ed \u00e8 centrato su un semplice portale ad arco a tutto sesto con serraglia.\nI piani superiori presentano un corpo centrale scandito da lesene in bugnato che riprendono la decorazione del pian terreno, mentre il corpo laterale non presenta particolare decorazione ad eccezione delle fasce marcapiano.\nLe finestre sono decorate con semplici modanature.\nIl palazzo fu costruito demolendo il vecchio palazzo Marliani, capolavoro del primo rinascimento lombardo: demolizione che suscit\u00f2 moltissime proteste, tra le quali quelle di Pietro Verri."}
{"id": "6008358", "revid": "119950822", "url": "https://it.wikipedia.org/wiki?curid=6008358", "title": "Guardia costiera ausiliaria", "text": "La Guardia Costiera Ausiliaria (GCA) \u00e8 un'associazione di volontariato nata in seno alla Societ\u00e0 Nazionale di Salvamento, essa opera in supporto alle attivit\u00e0 del Corpo delle capitanerie di porto - Guardia costiera con compiti di protezione civile.. A questo ruolo aggiunge servizi di soccorso marittimo e di tutela ambientale, dove sempre coadiuvata dalla Guardia Costiera svolge interventi di disinquinamento. Opera anche in aree lacustri e fluviali, oltre che nelle emergenze in terraferma.\nTramite i vari coordinamenti regionali e le sezioni locali, la Guardia Costiera Ausiliaria pu\u00f2 svolgere vari compiti, dal soccorso in mare al monitoraggio di specie dannose (come la zanzara tigre), dal servizio ambulanze , all'organizzazione di corsi per soccorso e nautica."}
{"id": "6008362", "revid": "580197", "url": "https://it.wikipedia.org/wiki?curid=6008362", "title": "Societ\u00e0 Sportiva Fiamma Monza 1980", "text": "Questa voce raccoglie le informazioni riguardanti la Societ\u00e0 Sportiva Fiamma Monza nelle competizioni ufficiali della stagione 1980.\nRosa.\n\"Rosa aggiornata alla fine della stagione\"."}
{"id": "6008364", "revid": "287204", "url": "https://it.wikipedia.org/wiki?curid=6008364", "title": "Parco nazionale di Salina", "text": "Il parco nazionale di Salina (in maltese \"Park nazzjonali tas-Salini\", in inglese \"Salina national park\") \u00e8 un'area naturale protetta maltese situata nei pressi di Bu\u0121ibba, zona del consiglio locale di Baia di San Paolo istituita a fine anni novanta vicino alle saline di Bu\u0121ibba; nel parco sono presenti 12.000 piante indigene maltesi, tra le quali il pino d'Aleppo, il leccio, l'alloro, il mirto, il lentisco, l'olivo, il melograno e l'agnocasto.\nNel 2016 il parco si dovrebbe estendere, dato che il governo ha deciso di piantare altre 150 piante indigene in una nuova parte del parco di 3.000\u00a0m\u00b2 che tuttora appartiene al ministero dei trasporti.\nIl parco \u00e8 gestito dal Directorate for Parks, Afforestation and Countryside Restoration\u00a0\u2013 P.A.R.K., che \u00e8 controllato dal Ministero dell'ambiente maltese."}
{"id": "6008365", "revid": "767487", "url": "https://it.wikipedia.org/wiki?curid=6008365", "title": "Casa Crespi (via Sant'Andrea)", "text": "Casa Crespi \u00e8 un edificio storico di Milano situato in via Sant'Andrea n. 15.\nStoria e descrizione.\nBench\u00e9 il palazzo risalga nelle sue forme originali al XVI secolo, questo sub\u00ec importanti rifacimenti durante il XVIII secolo. La facciata si presenta piuttosto sobria ed austera: il pian terreno \u00e8 centrato sul portale in bugnato liscio coronato da un balcone retto da mensole, mentre le aperture che affiancano il portale sono decorate con cornici in pietra. Al piano nobile le finestre sono decorate con modanature con alta trabeazione, decorazione che sparisce al secondo piano per dare spazio a finestre con semplici cornici in pietra. L'interno si presenta come un caseggiato a forma di ferro di cavallo, con il lato di fronte alla settecentesca facciata interna a bugne dedicato all'ingresso del giardino.\nL'edificio, per molti anni la residenza dei Manara, fu il luogo di nascita del patriota Luciano Manara."}
{"id": "6008376", "revid": "729019", "url": "https://it.wikipedia.org/wiki?curid=6008376", "title": "Servizio nautico del Corpo forestale dello Stato", "text": "Il Servizio nautico del Corpo forestale dello Stato era l'organizzazione che si occupava del coordinamento e della operativit\u00e0 dei servizi di supporto nautico alle unit\u00e0 di terra del corpo, della tutela dei reati ambientali in ambito marino, fluviale e lacustre oltre che della tutela dell'ecosistema marino e della repressione dei crimini ambientali come la pesca di frodo o lo smaltimento illegale di rifiuti dannosi. \nA questi compiti aggiungevano quelli di soccorso in mare e di supporto logistico alle altre forze in ambito nautico.\nIl decreto legislativo n. 177/2016, che sopprime il corpo forestale, all'art. 12 ha previsto che entro il 1\u00ba gennaio 2017 le squadre nautiche e marittime transitino al Servizio navale della Guardia di Finanza."}
{"id": "6008377", "revid": "615138", "url": "https://it.wikipedia.org/wiki?curid=6008377", "title": "Enrico Aillaud", "text": "Biografia.\nNacque a Roma in via Pasubio 2. Dopo la laurea in giurisprudenza, nel 1940, entr\u00f2 in diplomazia. Comp\u00ec varie missioni diplomatiche, a New Orleans, Londra e Praga.\n\u00c8 stato, poi, consigliere diplomatico del Presidente del Consiglio Adone Zoli (1957) e Capo di Gabinetto dei ministri degli Affari esteri Amintore Fanfani e Giuseppe Pella (1958-1959).\nNel luglio 1959 \u00e8 nominato ambasciatore d'Italia a Praga, per passare, poi, a Varsavia, presso la Repubblica Popolare di Polonia (1962-1968); a Vienna (1970-1973), a Berlino Est (1973-1975) e a Mosca (1975-1977). Fu collocato a riposo nel 1980.. \nHa poi diretto per tre anni l'Istituto italo-latino-americano e fu anche presidente di Interbanca e dell'Istituto di studi politici internazionali.\nIl suo nome \u00e8 apparso in uno dei dossier del cosiddetto Archivio Mitrokhin, sulle attivit\u00e0 illegali dei servizi segreti sovietici in Italia relative al periodo tra gli anni sessanta e i primi anni ottanta. Secondo tali documenti, inizialmente, l'ambasciatore Aillaud sarebbe stato ricattato dai servizi segreti cecoslovacchi, in possesso di informazioni circa una presunta relazione con una donna di facili costumi e alcune speculazioni monetarie e, quindi, costretto a entrare nella rete spionistica del Patto di Varsavia. Aillaud avrebbe mantenuto i contatti con tali organizzazioni anche nei successivi incarichi a Varsavia e a Mosca, fornendo loro informazioni riguardanti la NATO, la CEE, la Cina e altro. Dal 1976 al 1983, sarebbe stato inserito nella rete di agenti del KGB, che lo avrebbe ricompensato con alcuni rimborsi spese e la partecipazione a battute di caccia nei dintorni di Mosca.\nTali ricompense sembrano oggettivamente inconsistenti, in rapporto al rischio assunto dal diplomatico italiano, tanto che, nel luglio 2001, la procura di Roma, nell'iscrivere quindici persone nel registro degli indagati per spionaggio, nell'ambito inchiesta \"Mitrokhin\", escluse il nominativo dell'ambasciatore Aillaud, ritenendo non sussistere alcun elemento utile per l'azione penale nei suoi confronti, perch\u00e9 \"estraneo alle fantasiose affermazioni del 'Dossier Mitrokhin' per quanto possa essere falsamente indicato\".\nEnrico Aillaud scrisse alcuni libri e collabor\u00f2 con vari periodici; fra cui: \"Il Giornale d'Italia\", \"Politica Estera\", \"Famiglia Cristiana\", \"Il Borghese\", \"Il Veltro\", \"Relazioni Internazionali\"."}
{"id": "6008380", "revid": "106456", "url": "https://it.wikipedia.org/wiki?curid=6008380", "title": "Badia morronese", "text": ""}
{"id": "6008381", "revid": "287204", "url": "https://it.wikipedia.org/wiki?curid=6008381", "title": "Associazione Calcio Femminile Milan 1980", "text": "Questa voce raccoglie le informazioni riguardanti l'Associazione Calcio Femminile Milan nelle competizioni ufficiali della stagione 1980."}
{"id": "6008382", "revid": "74801", "url": "https://it.wikipedia.org/wiki?curid=6008382", "title": "Iaret", "text": "Iaret fu figlia del faraone Amenofi II (la madre non \u00e8 nota con certezza) e fu la seconda \"Grande Sposa Reale\", nonch\u00e9 sorellastra, del faraone Thutmose IV. La precedente \"Grande sposa reale\" di Thutmose, Nefertari, di non nobili origini, o mor\u00ec o fu messa in disparte quando Iaret ebbe l'et\u00e0 sufficiente per sposare Thutmose, al 7\u00ba anno del suo regno. Compare su una stele risalente al 7\u00ba anno di regno di Thutmose IV, rivenuta a Konosso. La stele raffigura il faraone che abbatte dei nemici al cospetto degli dei nubiani Ded\u00f9n e Ha, mentre la regina Iaret \u00e8 alle sue spalle, con un copricapo di due lunghe piume.\nLa grafia e la trascrizione del nome di Iaret non sono certe; la presenza di un solo cobra nel cartiglio reale ne rende variabile la lettura. Alcuni dei suoi titoli reali furono: \"Grande Sposa Reale (\"hmt-niswt-wrt\"), Grande Figlia del Re (\"s3t-niswt-wrt\"), Figlia del Re (\"s3t-niswt\"), Sorella del Re (\"snt-niswt\")\"\".\"\nNon si ha notizia di eventuali figli della regina Iaret: il successivo faraone, Amenofi III, era figlio di una sposa secondaria di Thutmose IV, Mutemuia.\nBibliografia.\nAidan Dodson &amp; Dyan Hilton, \"The Complete Royal Families of Ancient Egypt\", Londra, Thames &amp; Hudson, 2004."}
{"id": "6008395", "revid": "287204", "url": "https://it.wikipedia.org/wiki?curid=6008395", "title": "Associazione Calcio Femminile Alaska Gelati Lecce 1980", "text": "Questa voce raccoglie le informazioni riguardanti l'Associazione Calcio Femminile Alaska Gelati Lecce nelle competizioni ufficiali della stagione 1980.\nRosa.\nRosa e numerazione con dati parziali."}
{"id": "6008397", "revid": "767487", "url": "https://it.wikipedia.org/wiki?curid=6008397", "title": "Casa De Maestri", "text": "Casa De Maestri \u00e8 un edificio storico di Milano situato in corso di porta Venezia n. 13.\nStoria e descrizione.\nLa casa fu costruita nei primi anni dell'Ottocento su progetto di Marcellino Segr\u00e9, allievo di Giuseppe Piermarini. Al pian terreno si presentano due portali ad arco a tutto sesto con aperture dedicate ad attivit\u00e0 commerciali di forma rettangolare con ammezzato, mentre al piano superiore vi sono i due balconi del piano nobile e finestre decorate alternativamente da modanature con trabeazione o con timpani triangolari. Sullo stipite di uno dei portali e all'angolo con via della Spiga sono ancora presenti e visibili i danni inferti al palazzo dai cannoni dell'esercito austriaco durante le Cinque giornate, evidenziati da una targa con scritto \"MARZO 1848\"."}
{"id": "6008398", "revid": "92723", "url": "https://it.wikipedia.org/wiki?curid=6008398", "title": "Scherma ai Giochi della XXXI Olimpiade - Spada individuale femminile", "text": "Il torneo di spada individuale femminile dei giochi olimpici di Rio 2016 si \u00e8 svolto il 6 agosto 2016 presso la Arena Carioca 3."}
{"id": "6008401", "revid": "2730", "url": "https://it.wikipedia.org/wiki?curid=6008401", "title": "Kepler-445", "text": "Kepler-445 (precedentemente designata KOI-3158) \u00e8 una stella nana rossa distante 294\u00a0anni luce dal sistema solare, visibile come un oggetto di magnitudine 12,6 nella costellazione del Cigno. Nel 2015 \u00e8 stata confermata la presenza di tre pianeti extrasolari orbitanti attorno ad essa, dopo che con il telescopio spaziale Kepler furono osservati diversi transiti dei pianeti davanti alla stella.\nCaratteristiche.\nKepler-445 \u00e8 una piccola nana rossa di tipo spettrale M4V, avente un massa ed un raggio che sono circa un terzo di quelli del Sole. La sua temperatura superficiale \u00e8 di poco superiore ai 3000 K e la metallicit\u00e0 \u00e8 del 55% superiore a quella della nostra stella.\nSistema planetario.\nNel 2015 sono stati scoperti tre pianeti attorno a Kepler-445, anche se Kepler-445 c, il pianeta intermedio, con una raggio di 2,5 R\u2295 \u00e8 classificabile tra le super Terre, forse \u00e8 un pianeta oceano, tuttavia nel caso avesse un involucro gassoso, sarebbe un mininettuno. Il pi\u00f9 vicino alla stella, Kepler-445 b, ha una raggio di 1,58 R\u2295, mentre il terzo \u00e8 pi\u00f9 distante dalla stella, con un raggio di 1,25 R\u2295 \u00e8 classificabile tra i pianeti terrestri.\nIl pianeta \"d\" pare anche situato nella zona abitabile, dove potrebbe esistere acqua liquida in superficie. La luminosit\u00e0 della stella \u00e8 appena dello 0,7% di quella del Sole, tuttavia il pianeta si trova a sole 0,045 UA da essa, ossia a circa 7 milioni di chilometri. Questo comporta per\u00f2 che il pianeta sia probabilmente in rotazione sincrona con la stella ed un emisfero sia sempre alla luce mentre l'altro sempre in ombra, inoltre, le nane rosse come Kepler-45 sono soggette a brillamenti piuttosto violenti, che potrebbero inibire il formarsi della vita.\nProspetto planetario.\nSotto, un prospetto del sistema di Kepler-445, con i pianeti in ordine di distanza dalla stella:"}
{"id": "6008403", "revid": "36426", "url": "https://it.wikipedia.org/wiki?curid=6008403", "title": "Palazzo Chiesa", "text": "Palazzo Chiesa \u00e8 un edificio storico di Milano situato in corso Venezia n. 36.\nStoria e descrizione.\nIl palazzo fu costruito a partire dal 1899 sul luogo dove un tempo vi erano i giardini di un convento di frati Cappuccini soppresso dal governo austriaco e fu realizzato in uno stile eclettico ispirata all'architettura rinascimentale genovese. Il portale d'ingresso, leggermente spostato sulla sinistra del fronte, presenta un monumentale pronao di ordine dorico che regge il balcone principale del piano nobile. La decorazione, molto ricca prevede un ampio uso di erme e mascheroni, con finestre decorate con timpani curvilinei e triangolari, talvolta spezzati con inseriti dei mascheroni. Nella decorazione \u00e8 inoltre fatto ampio uso di lesene. Notevole \u00e8 lo scalone d'onore all'interno realizzato in stile neobarocco in marmo rosso di Verona."}
{"id": "6008404", "revid": "729019", "url": "https://it.wikipedia.org/wiki?curid=6008404", "title": "Unione Sportiva Aurora Mombretto 1972 1980", "text": "Questa voce raccoglie le informazioni riguardanti l'Unione Sportiva Aurora Mombretto 1972 nelle competizioni ufficiali della stagione 1980.\nRosa.\nRosa e numerazione con dati parziali."}
{"id": "6008405", "revid": "729019", "url": "https://it.wikipedia.org/wiki?curid=6008405", "title": "Assunzione della Vergine (Fern\u00e1ndez)", "text": "L'Assunzione della Vergine \u00e8 una pittura su legno (167x115 cm) di Pedro Fern\u00e1ndez de Murcia, proveniente dalla Chiesa di San Lorenzo della frazione di Pisciarelli del comune di Bracciano.\nDescrizione e stile.\nLa tavola raffigura gli apostoli intorno al sepolcro della Vergine e l'accoglimento della stessa da parte del Cristo, attorniata dai sette arcangeli e da cinque angioletti. Si ritrovano delle somiglianze stilistiche, per via della separazione tra parte terrestre e celeste, con la Disputa e la Pala Oddi di Raffaello, realizzata verso il 1503. Francesco Abbate (1803) collegava \"l'Assunzione\" con la \"Visione del Beato Amedeo Menez\". Le due opere vanno lette in stretta continuit\u00e0, stilistica e iconografica. Il motivo dei sette arcangeli ripetuto in entrambe (nell\"'Assunta\" troviamo i loro nomi da sinistra a destra: Eucudiel, Saltiel, Rafael, manca Michael, Gabriel, Uriel, Barchiel) trova riscontro nell'angelologia amadeita in cui, nel secondo \"raptus\", sono espresse tutte le funzioni che svolge ciascun angelo.\nPer quanto riguarda la datazione dell'opera, Marco Tanzi conferma la datazione (1516) proposta da Francesco Abbate"}
{"id": "6008418", "revid": "324090", "url": "https://it.wikipedia.org/wiki?curid=6008418", "title": "Museo di arte asiatica di San Francisco", "text": "Il Museo di arte asiatica di San Francisco (Asian Art Museum of San Francisco) ospita una delle pi\u00f9 complete collezioni di arte asiatica del mondo, con pi\u00f9 di 18.000 opere d'arte nelle sua collezione permanente, alcune delle quali vecchie di ben 6.000 anni.\nStoria.\nIl museo deve la sua origine a una donazione alla citt\u00e0 di San Francisco da parte del milionario di Chicago Avery Brundage, che fu un importantissimo collezionista di arte asiatica. La Society for Asian Art, costituita come persona giuridica nel 1958, fu il gruppo che si form\u00f2 specificamente per acquisire la collezione di Avery Brundage. Il museo apr\u00ec nel 1966 come ala del M. H. de Young Memorial Museum nel Golden Gate Park. Brundage continu\u00f2 a fare donazioni al museo, incluso il lascito di tutta la sua rimanente collezione personale di arte asiatica alla sua morte nel 1975. In totale, Brundage don\u00f2 a San Francisco pi\u00f9 di 7.700 oggetti d'arte asiatica.\nTrasferimento.\nFino al 2003, il museo condivideva uno spazio con il de Young Museum nel Golden Gate Park. Quando la collezione del museo crebbe, le strutture nel Golden Gate Park non furono pi\u00f9 sufficienti per esporre o perfino per ospitare la collezione. Nel 1987 il sindaco Dianne Feinstein propose un piano per rivitalizzare il Civic Center che includeva il trasferimento del museo nella Biblioteca Centrale (la Main Library). Nel 1995, l'imprenditore di Silicon Valley Chong-Moon Lee fece una donazione di 15 milioni di dollari per lanciare la campagna di finanziamento per costruire un nuovo edificio per il museo.\nDurante il suo ultimo anno nel parco, il museo fu chiuso allo scopo di trasferirlo nella sua nuova sede, e riapr\u00ec il 20 marzo 2003, nell'edificio dell'ex biblioteca della citt\u00e0 di San Francisco davanti al San Francisco Civic Center, rinnovato per lo scopo sotto la direzione dell'architetto italiano Gae Aulenti. Lord Cultural Resources, uno studio professionale specializzato in progetti culturali, fu poi incaricato di intraprendere una serie di studi di progettazione in tre parti per il trasferimento del museo.\nLa vecchia biblioteca centrale era un edificio in stile Beaux Arts ideato da George Kelham nel 1917. Il nuovo progetto da 160,5 milioni di dollari, ideato da Gae Aulenti, introdusse un cortile all'aperto con luce naturale per fornire un forte nucleo centrale al museo. Eliminando alcuni muri interni, Aulenti cre\u00f2 un senso di apertura per facilitare il movimento dei visitatori e l'esposizione delle opere d'arte. Il nuovo museo di 17.200 m2 aument\u00f2 lo spazio espositivo approssimativamente del 75 per cento in confronto alla precedente sede del Golden Gate Park.\nNell'ottobre 2011, il museo lanci\u00f2 una nuova identit\u00e0. Ideato dall'agenzia pubblicitaria Wolff Olins, il logo \u00e8 una A rovesciata, che rappresenta l'idea di avvicinare l'arte asiatica da una nuova prospettiva.\nEspansione.\nNel marzo 2016, il museo annunci\u00f2 che costruir\u00e0 un nuovo padiglione aggiuntivo per il suo attuale edificio nel San Francisco Civic Center. Il nuovo padiglione sar\u00e0 situato in cima a un'ala esistente al livello inferiore del museo sul lato di Hyde Street; e aggiunger\u00e0 circa 840 metri quadrati di nuovo spazio espositivo al primo piano del museo.\nCollezione.\nLa collezione ospita approssimativamenete 18.000 opere d'arte e manufatti da tutti i principali paesi e tradizioni asiatiche, alcuni dei quali vecchi di ben 6.000 anni. Le gallerie sono dedicate alle arti dell'Asia meridionale, dell'Iran e dell'Asia centrale, dell'Asia sud-orientale, della regione dell'Himalaya, della Cina, della Corea e del Giappone. Ci sono 2.500 opere in mostra nella collezione permanente.\nIl museo \u00e8 diventato un punto di riferimento per esposizioni speciali e itineranti, tra le quali: la prima importante mostra cinese a viaggiare fuori della Cina dalla fine della Seconda guerra mondiale (nel 1975), una mostra archeologica che attrasse 800.000 visitatori lungo un periodo di otto settimane, e una mostra sulla saggezza e la compassione inaugurata dal Dalai Lama nel 1991.\nCasa da t\u00e8.\nUna casa da t\u00e8 giapponese \u00e8 esposta al secondo piano di esposizione del museo. Questo edificio fu costruito a Kyoto, smontato, spedito a San Francisco e ricostruito nel museo da carpentieri giapponesi. Il nome della casa da t\u00e8 si pu\u00f2 vedere su una targa di legno: \"Nella nebbia\" (\"In the Mist\"); \u00e8 collocata accanto alla casa da t\u00e8 al secondo piano del museo. La calligrafia su questa targa \u00e8 basata sulla calligrafia di Yamada Sobin e fu commissionata da Yoshiko Kakudo, il primo curatore di arte giapponese del museo. La casa da t\u00e8 fu progettata dall'architetto Osamu Sato come una casa da t\u00e8 funzionante, nonch\u00e9 come una vetrina da esposizione. \u00c8 una stanza da tre stuoie e tre quarti (\"sanjo daime\"). \u00c8 completa di un'alcova per esporre un rotolo e dei fiori, di un focolare incassato alimentato a corrente usato in inverno per il bollitore dell'acqua calda, e di un'area di preparazione funzionante (\"mizuya\") con acqua fresca corrente e scarico."}
{"id": "6008419", "revid": "154059", "url": "https://it.wikipedia.org/wiki?curid=6008419", "title": "Asian Art Museum of San Francisco", "text": ""}
{"id": "6008426", "revid": "729019", "url": "https://it.wikipedia.org/wiki?curid=6008426", "title": "Unione Sportiva Aurora Mombretto 1972 1981", "text": "Questa voce raccoglie le informazioni riguardanti l'Unione Sportiva Aurora Mombretto 1972 nelle competizioni ufficiali della stagione 1981.\nRosa.\nRosa e numerazione con dati parziali."}
{"id": "6008430", "revid": "991694", "url": "https://it.wikipedia.org/wiki?curid=6008430", "title": "Carcinoma al pancreas", "text": ""}
{"id": "6008431", "revid": "991694", "url": "https://it.wikipedia.org/wiki?curid=6008431", "title": "Neoplasia del pancreas", "text": ""}
{"id": "6008432", "revid": "991694", "url": "https://it.wikipedia.org/wiki?curid=6008432", "title": "Neoplasia al pancreas", "text": ""}
{"id": "6008433", "revid": "36426", "url": "https://it.wikipedia.org/wiki?curid=6008433", "title": "San Biagio (Fern\u00e1ndez)", "text": "Il San Biagio \u00e8 un dipinto (142,5x67 cm) di Pedro Fern\u00e1ndez de Murcia; si trova nel Museo nazionale d'arte della Catalogna a Barcellona.\nDescrizione e stile.\nIl dipinto venne acquistato dal Museo Nazionale della Catalogna sul mercato antiquario londinese, nel 1986. Raffigura Biagio, vescovo di Sebaste, con il tipico pettine da cardatore, con il piviale verde marcio e la veste bianchissima, seduto entro un portico in cui si scorge, in basso, il soffitto cassettonato. \nUn documento pubblicato da Gaetano Filangieri ci informa che la badessa del convento di San Gregorio Armeno aveva commissionato nel 1510 ad un Pietro Ispano un polittico per la chiesa del convento. Di quel polittico sopravvivono forse solamente \"san Damaso papa\" (creduto San Gregorio) e \"San Biagio\". Fin dal suo apparire, la tavola viene ascritta allo \"Pseudo-Bramantino\", per la sua tendenza alla geometrizzazione delle figure e la sua inclinazione alla visione prospettica. Gli studi di Alessandro Ballarin permettono di collocare l'opera agli inizi del secondo decennio del Cinquecento, in base ad una lettura stilistica, in chiave raffaellesca, che enfatizza gli aspetti naturalistici e luministici che deriverebbero dalla conoscenza delle prime opere romane del maestro urbinate.\nPer quanto riguarda il polittico originario Franco Moro collegava anche il \"San Giovanni Battista\" della Norton Simon Foundation di Pasadena, contro il parere di vari critici (Navarro, Bacchi, Tanzi) secondo i quali apparterrebbe all'ancona di Santa Maria delle Grazie a Caponapoli. \u00c8 da considerare la sostanziale uguaglianza (base sormontata da toro) tra l'attacco del pilastro di san Giovanni e la cornice inferiore del parapetto, in basso a sinistra, del \"San Biagio\"."}
{"id": "6008443", "revid": "298229", "url": "https://it.wikipedia.org/wiki?curid=6008443", "title": "Sacrifice 2005", "text": "Sacrifice 2005 \u00e8 stata la prima edizione del pay-per-view prodotto dalla Total Nonstop Action Wrestling (TNA). L'evento ha avuto luogo il 14 agosto 2005 presso l'Impact Zone di Orlando, in Florida.\nRisultati.\nTNA Super X Cup Tournament.\nIn riferimento al match riportato nella nona riga della tabella soprastante."}
{"id": "6008446", "revid": "767487", "url": "https://it.wikipedia.org/wiki?curid=6008446", "title": "Piper (film 2016)", "text": "Piper \u00e8 un cortometraggio animato statunitense del 2016 diretto da Alan Barillaro.\nProdotto dai Pixar Animation Studios, il corto racconta la storia di un piccolo piovanello che deve imparare a procurarsi il cibo e affrontare la propria idrofobia sotto lo sguardo amorevole di sua madre.\nIl cortometraggio, come \u00e8 consuetudine per i cortometraggi Pixar, \u00e8 stato proiettato prima del film \"Alla ricerca di Dory.\"\nTrama.\nUno stormo di piovanelli \u00e8 in cerca di cibo in una spiaggia, correndo a beccare la sabbia quando l'onda si ritira. Un pulcino, Piper, viene incoraggiato dalla madre a far parte dello stormo, ma quando arriva un'onda, Piper non riesce a ritirarsi in tempo, venendo inzuppata. L'incidente lascia Piper terrorizzata delle acque, al punto che si rifiuta di lasciare il nido; ma ben presto si accorge di un gruppo di paguri che scavano nella sabbia per trovare cibo pi\u00f9 nel profondo cercando di evitare di essere sballottati dalla marea. Imitando il loro comportamento, Piper comincia a vedere la bellezza del mondo sottomarino e diventa abile nel trovare il cibo per lo stormo.\nProduzione.\nL'ispirazione per questo cortometraggio \u00e8 venuta ad Alan Barillaro a poche centinaia di metri dalla sede dei Pixar Animation Studios, guardando gli uccelli sulla riva del mare. Il corto \u00e8 stato realizzato con la stessa tecnica gi\u00e1 usata per \"Il viaggio di Arlo\" e per ogni uccellino sono state animate e modellate a mano dai quattro ai sette milioni di piume.\nIl 6 aprile 2016 \u00e8 stata pubblicata la prima immagine del cortometraggio e ne \u00e8 stata resa nota la trama."}
{"id": "6008449", "revid": "767487", "url": "https://it.wikipedia.org/wiki?curid=6008449", "title": "Casa in via Molino delle Armi 41", "text": "La casa in via Molino della Armi 41 \u00e8 un edificio storico di Milano, situata in via Molino delle Armi 41.\nStoria e descrizione.\nLa casa, il cui aspetto risale al XVIII secolo, non ha un nome derivato dalla famiglia che la costru\u00ec: il palazzo non \u00e8 infatti di origine nobiliare, tuttavia svolge un ruolo importante per l'architettura milanese in quanto rappresenta il modello dell'architettura borghese nella citt\u00e0 durante il regno di Maria Teresa d'Austria. Il palazzo presenta al piano terreno un bugnato liscio, mentre ai piani superiori vi sono finestre decorati con modanature semplici e balconi in ferro battuto. All'interno vi \u00e8 una tipica corte lombarda con ballatoi continui con ringhiera in ferro battuto."}
{"id": "6008450", "revid": "729019", "url": "https://it.wikipedia.org/wiki?curid=6008450", "title": "Associazione Calcio Femminile Alaska Gelati Lecce 1983", "text": "Questa voce raccoglie le informazioni riguardanti l'Associazione Calcio Femminile Alaska Gelati Lecce nelle competizioni ufficiali della stagione 1983.\nRosa.\n\"Rosa aggiornata alla fine della stagione\"."}
{"id": "6008464", "revid": "709565", "url": "https://it.wikipedia.org/wiki?curid=6008464", "title": "Rosslyn Chapel", "text": ""}
{"id": "6008466", "revid": "6923", "url": "https://it.wikipedia.org/wiki?curid=6008466", "title": "Nazionale Under-21 di pallavolo maschile degli Stati Uniti d'America", "text": "La nazionale Under-21 di pallavolo maschile degli Stati Uniti d'America \u00e8 una squadra nordamericana composta dai migliori giocatori di pallavolo degli Stati Uniti d'America con un'et\u00e0 inferiore di 21 anni ed \u00e8 posta sotto l'egida della Federazione pallavolistica degli Stati Uniti d'America."}
{"id": "6008470", "revid": "122626575", "url": "https://it.wikipedia.org/wiki?curid=6008470", "title": "Yasemin Can", "text": "Nata in Kenya, vive in Turchia dal 13 marzo 2015 e acquis\u00ec la cittadinanza turca il 25 maggio dello stesso anno. Dal 13 marzo 2016 gareggia nelle manifestazioni internazionali con la maglia della nazionale turca. Ha al suo attivo tre titoli nazionali turchi, tutti ottenuti nel 2016. Sempre nel 2016 ha vinto due medaglie d'oro, nei 5000 e 10000 metri piani ai campionati europei di Amsterdam."}
{"id": "6008480", "revid": "1543377", "url": "https://it.wikipedia.org/wiki?curid=6008480", "title": "Placca Futuna", "text": "La placca Futuna \u00e8 una placca tettonica della litosfera terrestre. Ha una superficie di steradianti ed \u00e8 associata alla placca pacifica. \nCaratteristiche.\n\u00c8 situata nella parte occidentale dell'Oceano Pacifico e copre le isole Wallis e Futuna.\nLa placca Futuna \u00e8 in contatto con la placca Niuafo'ou, la placca pacifica e la placca australiana.\nLa placca si sposta con una velocit\u00e0 di rotazione di 4,848\u00b0 per milione di anni secondo un polo euleriano situato a 10\u00b016' di latitudine sud e 178\u00b031' di longitudine ovest."}
{"id": "6008481", "revid": "767487", "url": "https://it.wikipedia.org/wiki?curid=6008481", "title": "Locomotiva FS E.420", "text": "La locomotiva E.420 \u00e8 stata una locomotiva elettrica a terza rotaia costruite per l'esercizio della ferrovia Milano-Varese-Porto Ceresio.\nStoria.\nLa locomotiva fu ordinata per l'esercizio della linea a terza rotaia Milano-Gallarate-Varese, elettrificata nel 1901 dalla Rete Mediterranea. La locomotiva, che fu immatricolata dalla \"Mediterranea\" come RM.01, fu impiegata per il traffico merci; per il servizio viaggiatori, infatti, furono ordinate venti automotrici. \nPassata nel 1905 alle Ferrovie dello Stato, a fine anni Venti la locomotiva fu trasferita dalle linee varesine alla metropolitana di Napoli, impiegata anche in questo caso per il traffico merci tra la stazione di Napoli Campi Flegrei e gli stabilimenti raccordati. Con l'elettrificazione a 3000\u00a0V cc della linea napoletana, nel 1937 fu ceduta alla ferrovia Cumana, previa trasformazione dell'alimentazione (a 1200\u00a0V cc) e della presa di corrente (a pantografo), rimanendo in servizio sino al 1963.\nTecnica.\nLa locomotiva fu realizzata dalla General Electric riprendendo modelli gi\u00e0 in esercizio negli Stati Uniti e in Europa; in particolare la macchina era simile alla serie E1-E8 fornita alla francese Compagnie du chemin de fer de Paris \u00e0 Orl\u00e9ans e presentata all'Esposizione Universale di Parigi del 1900, differenziandosene per le dimensioni, minori sulla locomotiva fornita alla RM, e nei carrelli.\nLa locomotiva poteva raggiungere i 60\u00a0km/h; i suoi quattro motori sviluppavano una potenza di 440 kW, identica a quella delle automotrici consegnate contemporaneamente: alla velocit\u00e0 massima poteva trainare un convoglio di otto vetture a due assi.\nDal punto di vista estetico l'E.420 riprendeva la forma delle locomotive consegnate alla Paris-Orl\u00e9ans, nota come \"bo\u00eetes \u00e0 sel\": una cabina centrale tra due avancorpi, il tutto poggiante su un telaio in profilati in ferro; in profilati in ferro erano realizzati anche i carrelli."}
{"id": "6008487", "revid": "84184", "url": "https://it.wikipedia.org/wiki?curid=6008487", "title": "Jean-Fran\u00e7ois Portaels", "text": "Biografia.\nNato in una famiglia borghese, Jean-Fran\u00e7ois Portaels studi\u00f2 all'\"Accademia reale di belle arti\" di Bruxelles con Fran\u00e7ois-Joseph Navez (che in seguito divenne suo suocero). Per perfezionarsi nella pittura si rec\u00f2 a Parigi e segu\u00ec i corsi di Paul Delaroche. Nel 1842 vinse il Gran Prix de Rome.\nPortaels dipinse prevalentemente ad olio, fu un eccellente ritrattista, ma anche autore di opere religiose, storiche e, in particolare, orientaliste. Per questa ragione \u00e8 comunemente considerato come il fondatore della scuola orientalista belga. \nTrascorse qualche anno in Italia in compagnia del pittore Alexandre Robert, recandosi poi nel Nord Africa fra il 1843 e il 1847.\nNel 1847, Portaels succedette a Hendrik Van der Haert come direttore dell\"'Accademia di Gand\" e nel 1851 fu decorato con l'\"Ordine di Leopoldo\".\nSuo suocero, il pittore Fran\u00e7ois-Joseph Navez, che possedeva delle vecchie case in \"rue de l'Abricot\", nel quartiere di Notre-Dame-aux-Neiges, gliene cedette una e Portaels, nel 1858, la trasform\u00f2 in un atelier aperto, dove riceveva artisti come \u00c9douard Agneessens, \u00c9mile Wauters, Andr\u00e9 Hennebicq, il pittore francese Fernand Cormon, L\u00e9on Fr\u00e9d\u00e9ric, Isidore Verheyden, lo scultore Charles Van der Stappen, Eug\u00e8ne Verdeyen, Antoine Van Hamm\u00e9e, Ernest Blanc-Garin, Jean Mayn\u00e9, Josse Impens, Vanden Kerkhoven, Henri Vanderhecht, Ch. Lef\u00e8vre, Alb\u00e9ric Coppieters, i fratelli Pieter e David Oyens, e anche architetti, quali Ernest Van Humbeeck e Charles Licot. Suo allievo fu il pittore belga Eug\u00e8ne Laermans. Questo atelier divenne cos\u00ec noto da rivaleggiare con l\"'Accademia reale di belle arti di Bruxelles\", al punto che il suo direttore, Louis-Eug\u00e8ne Simonis, affid\u00f2 a Portaels i corsi di composizione nel 1863. Portaels mantenne tale incarico per due anni, prima di tornare al suo atelier libero.\nPortaels viaggi\u00f2 molto. Si rec\u00f2 in Grecia, in Libano, in Egitto, in Giudea, in Spagna, in Ungheria e persino in Norvegia.\nNel 1870 and\u00f2 in Marocco a dipingere, e vi rimase quattro anni. Nacquero in quell'occasione le sue opere orientaliste e la stessa passione per i temi orientali che influenzarono molti artisti francesi per diversi anni.\nQuattro anni dopo il suo ritorno in Belgio, Portaels fu chiamato a dirigere l\"'Accademia reale di belle arti di Bruxelles\", una nomina che era da sempre fra le sue massime aspirazioni. Questa prestigiosa posizione gli permetter\u00e0 di avere una grande influenza sulle nuove generazioni di pittori belgi, fra cui si notano Alfred Bastien, Th\u00e9o van Rysselberghe, \u00c9mile Wauters e \u00c9douard Agneessens, e inoltre lo scultore Charles Van der Stappen e l'architetto Charles Licot.\nJean-Fran\u00e7ois Portaels pu\u00f2 essere considerato un artista di transizione fra il neoclassicismo di Navez e il romanticismo di Wappers. Si spense a Schaerbeek all'et\u00e0 di 77 anni.\nOpere.\nPortaels fu un artista assai prolifico. In particolare egli esegu\u00ec:"}
{"id": "6008497", "revid": "110157", "url": "https://it.wikipedia.org/wiki?curid=6008497", "title": "Thurgauer Zeitung", "text": "Il Thurgauer Zeitung \u00e8 un quotidiano svizzero scritto in tedesco e pubblicato a Frauenfeld, nel Canton Turgovia."}
{"id": "6008498", "revid": "332094", "url": "https://it.wikipedia.org/wiki?curid=6008498", "title": "Air Force of the Polish Army", "text": ""}
{"id": "6008499", "revid": "61051", "url": "https://it.wikipedia.org/wiki?curid=6008499", "title": "Football Club Honka (femminile)", "text": "Il Football Club Honka, indicato anche come FC Honka naiset o semplicemente Honka, \u00e8 una squadra di calcio femminile finlandese, sezione femminile dell'omonima societ\u00e0 con sede nella citt\u00e0 di Espoo. Nel 2016 milita nella Naisten Liiga, primo livello del campionato finlandese di categoria.\nOrganico.\nRosa 2018.\nRosa, ruoli e numeri di maglia come da sito ufficiale e sito UEFA.com."}
{"id": "6008500", "revid": "287204", "url": "https://it.wikipedia.org/wiki?curid=6008500", "title": "Scherma ai Giochi della XXXI Olimpiade - Fioretto individuale maschile", "text": "Il fioretto individuale maschile dei giochi olimpici di Rio 2016 si \u00e8 svolto il 7 agosto 2016 presso la Arena Carioca 3."}
{"id": "6008503", "revid": "118220900", "url": "https://it.wikipedia.org/wiki?curid=6008503", "title": "Charles Francis Jenkins", "text": "Era un pioniere del cinema, anche se ha usato la meccanica piuttosto che le tecnologie elettroniche. Le sue imprese Charles Jenkins Laboratories e Jenkins Television Corporation (la societ\u00e0 viene fondata nel 1928, i laboratori hanno ottenuto la prima licenza di televisione commerciale negli Stati Uniti). Sono stati oltre 400 brevetti a Jenkins, molti per le sue invenzioni relative a vari film e la televisione.\nBiografia.\nJenkins \u00e8 nato a Dayton, Ohio, cresciuto vicino a Richmond, Indiana, dal padre Amasa Jenkins e sua madre Mary Ann Jenkins, dov'\u00e8 andato a scuola, alla Washington, DC nel 1890, dove ha lavorato come stenografo.\nHa iniziato a sperimentare con i film del cinema nel 1891, e alla fine ha lasciato il lavoro e si concentr\u00f2 pienamente sullo sviluppo del proprio proiettore cinematografico, il \"Phantoscope\".\nCome riportato il \"Richmond Telegram\", il 6 giugno 1894, Jenkins and\u00f2 nel Richmond per mostrare ai suoi genitori, amici e giornalisti un gadget che aveva lavorato per due anni. Si sono riuniti presso il negozio di gioielli \"cousin's jewelry store\" nel centro di Richmond e guardarono il primo film proiettato davanti al pubblico. Era la prima proiezione di un film annaspato con la luce elettrica davanti al pubblico, ma \u00e8 stato anche il primo film con il colore. Ogni frame \u00e8 stato faticosamente colorato a mano.\nAl Bliss Electrical School, a Washington, ha incontrato il suo compagno di classe Thomas Armat, e insieme hanno migliorato il design. Hanno fatto una proiezione pubblica al Cotton States e International Exposition di Atlanta nel 1895 e, successivamente, si sono litigati su questioni relative ai brevetti. Questo Phantoscope \u00e8 stato modificato da Jenkins e Armat ed \u00e8 stato brevettato il 20 luglio 1897. Jenkins alla fine ha venduto il suo interesse per il proiettore a Armat. Armat successivamente ha venduto i diritti a Thomas Edison, che hanno commercializzato il proiettore con il nome di \"Vitascope\". \u00c8 stato con questo proiettore che Edison ha cominciato le proiezioni pubbliche nei teatri di vaudeville d'immagini filmate in movimento, con ingresso a pagamento.\nJenkins ha sposato Grace Love, la figlia e discendente di una vecchia famiglia Maryland fondata, nel 1902. La signora Love era la sorella del sviluppatore L.E. Breuninger.\nNel mese di marzo 1932, Jenkins Television Corporation \u00e8 stata liquidata, e le sue attivit\u00e0 sono state acquisite da Lee DeForest Radio Corporation. In pochi mesi, l'azienda DeForest \u00e8 fallita, e le attivit\u00e0 sono stati acquistati dalla RCA, che si \u00e8 fermato tutto il lavoro della televisione.\nJenkins scrisse diversi libri tra cui V\"ision By Radio, Radio Photographs, Radio Photograms\" e \"The Boyhood of an Inventor\", cos\u00ec come molti articoli che si \u00e8 concentrato sulle sue invenzioni, che sono stati pubblicati in una variet\u00e0 di riviste nazionali. Ha fondato la Society of Motion Picture Engineers (SMPTE ora) e ha ricevuto una laurea d'onore dalla Earlham College, Richmond, Indiana. \nJenkins \u00e8 morto il 6 giugno 1934 a Washington D.C nei pressi di casa sua.\nPremi.\nJenkins \u00e8 stato assegnato il prestigioso Elliott Cresson, Medaglia d'oro per il suo successo scientifico nel 1897 e la medaglia Scott nel 1913 dal Franklin Institute Science Museum &amp;-Philadelphia.\n\u00c8 stato il fondatore e primo presidente della Society of Motion Picture and Television Engineers (SMPTE).\nHa ricevuto il Premio Emmy d'onore per i suoi contributi nel settore televisivo.\nJenkins \u00e8 stato inserito nella National Inventors Hall of Fame nel 2011."}
{"id": "6008509", "revid": "1305772", "url": "https://it.wikipedia.org/wiki?curid=6008509", "title": "Buncheong", "text": "Il buncheong, o punch'ong (), \u00e8 una forma di ceramica coreana tradizionale in gr\u00e8s. \nSobriet\u00e0 e spontaneit\u00e0.\nLa ceramica \"buncheong\" offre l'occasione di una certa spontaneit\u00e0 e manifesta l'originalit\u00e0 del creatore con mezzi di una grandissima sobriet\u00e0. Infatti il gr\u00e8s, di colore grigio carbone, \u00e8 rivestito semplicemente di un ingobbio bianco (sotto vetrina) apposto con il pennello o per bagnatura e che lascia il gr\u00e8s in parte scoperto. Su queste ceramiche, quando sono decorate, i motivi decorativi sono sia dipinti con l'aiuto di un pigmento bruno ferro, sia incisi ed eventualmente dipinti su fondo incavato (\"champlev\u00e9\") o scolpito. Il che permette effetti naturali nel movimento del pennello, nella colatura dell'ingobbio e nella velocit\u00e0 del tracciato. Le zone dell'ingobbio eventualmente tolte con cura (\"champlev\u00e9\", \u00abscolpite\u00bb o grattate) non snaturano mai questa espressione di naturale e di velocit\u00e0 / spontaneit\u00e0 che fanno ancora il loro successo. Lo stile appare all'inizio della dinastia Joseon nel XV secolo, sostituendo in gran parte il celadon nell'uso comune. Corrisponde bene a questa dinastia, fondata da un potente gruppo di letterati ed eruditi della sfera confuciana, guidati da princ\u00ecpi di austerit\u00e0 e di sobriet\u00e0. Questa pratica scompare pressoch\u00e9 interamente dopo il XVI secolo, dopo le invasioni del 1592-1597, nel corso delle quali molti forni furono distrutti e i vasai deportati in Giappone.\nI decori stampati.\nEcco la forma pi\u00f9 corrente per la ceramica \"puncheong\". La materia di base \u00e8 una terra di un grigio carbone, cotta d\u00e0 un gr\u00e8s molto resistente. I decori possono essere variati mediante la molteplicit\u00e0 dei tamponi che servono allo stampaggio incavografico, e alle loro combinazioni. Il motivo \u00abtenda di corda\u00bb con crisantemi (al centro della tazza) \u00e8 utilizzato spesso. La decorazione \u00e8 stampata fermamente in incavo sul corpo della ceramica. I tamponi utilizzati per produrre questo effetto di corda non lasciano, qui, che piccoli coni un rilievo. Sono utilizzati anche motivi floreali, come i crisantemi, o motivi geometrici. Poi gli incavi sono riempiti di barbottina. In seguito, quando la barbottina \u00e8 stata raschiata troppo, dopo una prima cottura, \u00e8 applicata una vetrina trasparente o poco colorata e la tazza ripassata nel forno. Questo tipo di ceramica \u00e8 chiamata in Giappone \"mishima\".\nI decori dipinti o bagnati.\nI decori dipinti sono fatti con l'ossido di ferro bruno su un fondo di barbottina bianca e, il tutto, con un gesto rapido del pennello. L'assenza di decorazione ha anche un valore estetico forte, quando l'ingobbio \u00e8 passato con un grande tratto di pennello o semplicemente per bagnatura nella barbottina bianca. Questi ultimi tipi di ceramica sono chiamati in Giappone \"hakeme\", per designare queste ceramiche coreane, divenute \"hagi-yaki\" nella loro interpretazione da parte dei ceramisti giapponesi.\nLa presenza forzata di questi vasai coreani in Giappone ha permesso lo sviluppo della ceramica associata alla cerimonia del t\u00e8 (in particolare lo stile \"hagi-yaki\") in Giappone. I primi gr\u00e8s \"ido\" sarebbero stati, secondo una tradizione giapponese, realizzati in Giappone dai vasai coreani all'inizio del XVII secolo, servendo da modello ai gr\u00e8s giapponesi di tipo \"hagi\".\nI decori cesellati, scolpiti o su fondo incavato.\nIl Museo di arte Samsung Leeum a Seul ospita una collezione permanente di ceramica \"buncheong\" cos\u00ec come il Museo nazionale della Corea. Il British Museum ne espone begli esemplari."}
{"id": "6008524", "revid": "327773", "url": "https://it.wikipedia.org/wiki?curid=6008524", "title": "Placca delle Kermadec", "text": "La placca delle Kermadec (o placca Kermadec) \u00e8 una placca tettonica della litosfera terrestre. Ha una superficie di steradianti ed \u00e8 associata alla placca australiana. \nCaratteristiche.\n\u00c8 situata nella parte occidentale dell'Oceano Pacifico e copre le Isole Kermadec e l'Isola Nord della Nuova Zelanda.\nLa placca delle Kermadec \u00e8 in contatto con la placca delle Tonga, la placca pacifica e la placca australiana. I suoi margini con le altre placche sono formati dalla fossa delle Kermadec, sulla costa orientale delle Kermadec, e dalla fossa di Hikurangi sulla costa orientale dell'Isola Nord. \nLa placca si sposta con una velocit\u00e0 di rotazione di 2,831\u00b0 per milione di anni secondo un polo euleriano situato a 47\u00b052' di latitudine nord e 3\u00b012' di longitudine ovest.\nIl 30 settembre 2013 \u00e8 stato registrato un terremoto di magnitudine 6,7 e con epicentro a 50 km a nord di Esperance Rock, senza tuttavia sviluppo di tsunami. Si ritiene che tale sisma sia in connessione con lo spostamento della placca."}
{"id": "6008526", "revid": "287204", "url": "https://it.wikipedia.org/wiki?curid=6008526", "title": "Parigi-Roubaix 1935", "text": "La Parigi-Roubaix 1935, trentaseiesima edizione della corsa, fu disputata il 21 aprile 1935, per un percorso totale di 262\u00a0km. Fu vinta dal belga Gaston Rebry giunto al traguardo con il tempo di 6h40'57\" alla media di 38,250\u00a0km/h davanti a Andr\u00e9 Leducq e Jean Aerts.\nPresero il via da Argenteuil 160 ciclisti, 66 di essi tagliarono il traguardo all'Hippodrome des Flandres."}
{"id": "6008529", "revid": "74173", "url": "https://it.wikipedia.org/wiki?curid=6008529", "title": "Antsokiyana Gemza", "text": "Antsokiyana Gemza \u00e8 uno dei 105 \"woreda\" della Regione degli Amara, in Etiopia.\nNel censimento nazionale del 2007, questo \"woreda\" risultava possedere una popolazione di 79\u00a0091 abitanti."}
{"id": "6008534", "revid": "287204", "url": "https://it.wikipedia.org/wiki?curid=6008534", "title": "Scherma ai Giochi della XXXI Olimpiade - Sciabola individuale femminile", "text": "La sciabola individuale femminile dei giochi olimpici di Rio 2016 si \u00e8 svolta l'8 agosto 2016 presso la Arena Carioca 3."}
{"id": "6008535", "revid": "131145", "url": "https://it.wikipedia.org/wiki?curid=6008535", "title": "Vivian Jemutai", "text": ""}
{"id": "6008539", "revid": "287204", "url": "https://it.wikipedia.org/wiki?curid=6008539", "title": "Masatoshi Kushibiki", "text": "Carriera.\nClub.\nShimizu S-Pulse e Kashima Antlers.\nEsordisce come professionista con lo Shimizu S-Pulse nella Coppa J. League il 20 marzo 2013 nel pareggio per 1-1 contro il Ventforet Kofu, in campionato dovr\u00e0 ha giocato per la maggio parte delle partite come portiere titolare. Continuer\u00e0 a indossare la maglia della squadra fino al 2015. Giocher\u00e0 per due stagioni con il Kashima Antlers prendendo parte a sole tre partite, nell'edizione 2016 della Coppa del Giappone, tutte e tre concluse con una sconfitta.\nFagiano Okayama e Montedio Yamagata.\nNel 2017 giocher\u00e0 nella seconda divisione, la J2 League con il Fagiano Okayama, la sua prima partita sar\u00e0 contro il Nagoya Grampus perdendo per 2-0. Nell'edizione 2017 della Coppa dell'Imperatore giocher\u00e0 una partita contro il Football Club Imabari, la partita finir\u00e0 a reti inviolate e il Fagiano Okayama vincer\u00e0 per 5-3 ai rigori, Kushibiki parer\u00e0 il tiro di So Kataoka. Il 3 maggio 2018 esordisce con il Montedio Yamagata nella sconfitta per 2-1 contro l'Avispa Fukuoka dividendo il suo ruolo di portiere difensore con Tsuyoshi Kodama.\nNazionale.\nNel 2012 giocher\u00e0 come portiere titolare nella Nazionale Under-19 alla Coppa d'Asia Under-19 giocando in tutte le partite, nella fase a girone perde 2-0 contro l'Iran e vince per 1-0 ai danni del Kuwait, per poi pareggiare per 0-0 contro gli Emirati Arabi Uniti, purtroppo il Giappone perde alla fase a eliminazione diretta per 2-1 contro l'Iraq.\nSar\u00e0 il portiere titolare con il Giappone Under-23 nella finale contro la Corea del Sud alla Coppa d'Asia Under-23 dove la squadra sar\u00e0 inizialmente sotto di due reti, ma con una rimonta vince per 3-2.\nViene convocato per le Olimpiadi 2016 in Brasile. Giocher\u00e0 solo la prima partita, persa per 5-4 contro la Nigeria, e nella restanti due partire contro la Colombia e la Svezia l'estremo difensore giapponese sar\u00e0 K\u014dsuke Nakamura."}
{"id": "6008541", "revid": "1305772", "url": "https://it.wikipedia.org/wiki?curid=6008541", "title": "Cratere Lambert", "text": ""}
{"id": "6008544", "revid": "1305772", "url": "https://it.wikipedia.org/wiki?curid=6008544", "title": "Cratere Lamont", "text": ""}
{"id": "6008553", "revid": "1305772", "url": "https://it.wikipedia.org/wiki?curid=6008553", "title": "Cratere Lohse", "text": ""}
{"id": "6008555", "revid": "327773", "url": "https://it.wikipedia.org/wiki?curid=6008555", "title": "Fossa delle Kermadec", "text": "La fossa delle Kermadec \u00e8 una delle pi\u00f9 profonde fosse oceaniche e raggiunge la profondit\u00e0 di .\n\u00c8 formata dalla subduzione della Placca pacifica al di sotto della Placca indo-australiana e si estende per oltre un migliaio di chilometri in senso parallelo alla parte orientale della dorsale delle Tonga-Kermadec e del relativo arco insulare, partendo dalla punta nordorientale dell'Isola Nord della Nuova Zelanda. \u00c8 caratterizzata da pendii molto ripidi.\nFauna.\nNel 2012 sono stati scoperti a grande profondit\u00e0 alcuni esemplari di Alicella gigantea, una specie di anfipodi di colore biancastro, che raggiungevano i 34\u00a0cm di lunghezza, contro i 2-3\u00a0cm della lunghezza abituale degli anfipodi. Non \u00e8 chiaro se si tratti di un fenomeno di gigantismo abissale o di una nuova specie."}
{"id": "6008556", "revid": "599013", "url": "https://it.wikipedia.org/wiki?curid=6008556", "title": "Y\u016bma Suzuki", "text": "Carriera.\nCresciuto nelle giovanili del , esord\u00ec in prima squadra il 12 settembre 2015. Il 15 luglio 2019, dopo 96 gol e 27 partite nella J-League, si \u00e8 trasferito al ."}
{"id": "6008558", "revid": "1305772", "url": "https://it.wikipedia.org/wiki?curid=6008558", "title": "Cratere Lowell", "text": ""}
{"id": "6008560", "revid": "767487", "url": "https://it.wikipedia.org/wiki?curid=6008560", "title": "Cultura Mante\u00f1a", "text": "La cultura Mante\u00f1a (in spagnolo: \"Los Mante\u00f1os\") \u00e8 l'ultima civilt\u00e0 precolombiana attestata in Ecuador, datata tra il 1150 e il 400 b.p.\nStanziamenti della cultura mante\u00f1a in Ecuador.\nIl termine \"cultura mante\u00f1a\" \u00e8 stato coniato dall'archeologo Jacinto Jij\u00f3n y Caama\u00f1o per designare gli insediamenti precolombiani ritrovati nei pressi della citt\u00e0 di Manta e parzialmente inglobati dal tessuto urbano moderno. Il termine \u00e8 stato poi utilizzato per riferirsi a diversi sottogruppi: cultura mante\u00f1a del Nord, cultura mante\u00f1a del sud, Pun\u00e1e. \nAlcuni archeologi hanno contestato questa divisione e preferiscono usare il termine di origine incaica \"Huancanvelica\" per riferirsi a tutti i gruppi sopraindicati. Il principale metodo usato per la classificazione si basa sull'analisi dei ritrovamenti tombali e delle decorazioni corporali, come per esempio tatuaggi.\nTrib\u00f9 attinenti alla cultura mante\u00f1a erano stanziate nella parte costiera della provincia di Manab\u00ed e di Guayas fino ad arrivare alla Baia di Car\u00e1quez e al fiume Chone a nord; stanziamenti mante\u00f1os si spingevano fino al bacino del fiume Guayas a sud.\nLa citt\u00e0 di Picoaz\u00e1 costituiva il centro di una trib\u00fa mante\u00f1a, come testimoniato da ritrovamenti recenti.\nAltri centri mante\u00f1os sono stati identificati nelle aree Cerro de Hojas and Cerro Jaboncillo, Cerro de Paco, Cerro las Negras, Cerro los Santo, Bellavista, Agua Blanca, Loma de los Cangrejitos, L\u00f3pez Viejo, Los Frailes, Montecristi, Ol\u00f3n, Salango e La Libertad.\nStanziamenti e sostentamento.\nIl sostentamento delle trib\u00f9 di mante\u00f1os si basava principalmente in frutta e vegetali quali mais, arachidi, pomodori e cucurbita. Le abitazioni erano costruite principalmente con paglia e foglie di palma; \u00e8 inoltre attestato l'uso di altri materiali come bamb\u00f9 e pietre fluviali per le fondamenta.\nMolto diffusa era la pratica della pesca subacquea, in particolare per procacciarsi molluschi quali gli Spondylus. Lo Spondylus era considerato infatti cibo proprio delle divinit\u00e0, e le sue conchiglie, dal colore purpureo e arancio, venivano anche utilizzate come valuta; tali conchiglie erano estremamente preziose e venivano esportate fino a raggiungere il territorio messicano."}
{"id": "6008564", "revid": "1305772", "url": "https://it.wikipedia.org/wiki?curid=6008564", "title": "Cratere M\u00e4dler", "text": ""}
{"id": "6008569", "revid": "1776051", "url": "https://it.wikipedia.org/wiki?curid=6008569", "title": "Joshua Taylor", "text": "Giocava nel ruolo di schiacciatore e opposto. \u00c8 assistente allenatore della University of Missouri.\nCarriera.\nGiocatore.\nLa carriera di Joshua Taylor, fratello maggiore della pallavolista Nikki Taylor e marito dell'ex pallavolista e allenatrice Molly Kreklow, inizia nel 2007, quando entra a far parte della squadra di pallavolo della Punahou School; in questo periodo fa inoltre parte della selezione statunitense Under-19 e di quella Under-21, con la quale si aggiudica la medaglia d'oro al campionato nordamericano 2010.\nTerminate le scuole superiori, gioca anche a livello universitario, quando entra a far parte della Pepperdine University, partecipando alla NCAA Division I dal 2012 al 2015 e ricevendo anche qualche riconoscimento individuale.\nNella stagione 2015-16 firma il suo primo contratto professionistico, andando a giocare in Finlandia col LEKA di Kuopio, club impegnato nella Lentopallon Mestaruusliiga. Nella stagione seguente approda invece nella Qatar Volleyball League, vestendo la medaglia dell'Al-Sadd: al termine dell'annata si ritira dalla pallavolo giocata.\nAllenatore.\nNel 2017 viene assunto come assistente allenatore dalla University of Missouri."}
{"id": "6008570", "revid": "287204", "url": "https://it.wikipedia.org/wiki?curid=6008570", "title": "Cratere Madler", "text": ""}
{"id": "6008571", "revid": "1305772", "url": "https://it.wikipedia.org/wiki?curid=6008571", "title": "Cratere Main", "text": ""}
{"id": "6008573", "revid": "1043175", "url": "https://it.wikipedia.org/wiki?curid=6008573", "title": "Sh\u016bhei Akasaki", "text": ""}
{"id": "6008575", "revid": "713714", "url": "https://it.wikipedia.org/wiki?curid=6008575", "title": "Collegiata di San Bartolomeo (Avezzano)", "text": "La collegiata di San Bartolomeo era il principale edificio religioso di Avezzano, in Abruzzo. La chiesa and\u00f2 completamente distrutta a seguito del terremoto della Marsica del 13 gennaio 1915.\nStoria e descrizione.\nLo storico Muzio Febonio nell'opera \"Historiae Marsorum\" riporta che la chiesa originaria di San Bartolomeo venne edificata in localit\u00e0 Pantano intorno al IX-X secolo forse sui resti di un preesistente tempio dedicato con ogni probabilit\u00e0 a Giove Statore che lo storico abate marsicano attribu\u00ec invece al dio Giano.\nLa chiesa di piccole dimensioni, probabilmente a unica navata, venne inizialmente dedicata a san Salvatore e poi a sant'Antonio abate o, secondo altre fonti, a san Pietro o a san Clemente. Ricostruita nel 1156 \u00e8 citata, insieme alla chiesa di Santa Maria in Vico, a quella di Sant'Andrea e alle chiese di Santa Maria, di San Giovanni e di San Pietro in Aquaria (monte Salviano), nella bolla di Papa Clemente III del 1188 in cui appare dedicata con chiarezza a san Bartolomeo apostolo. \nNel XII secolo ricevette dal re di Sicilia Guglielmo II il titolo di cappella reale.\nL'edificio religioso \u00e8 stato caratterizzato nel corso dei secoli da distruzioni e riedificazioni. Nel 1349 la chiesa croll\u00f2 a seguito di un grave terremoto che colp\u00ec l'area dell'Italia centrale.\nLa chiesa, chiusa al culto per circa due secoli, venne ricostruita ed elevata nel 1572 a collegiata. Ad essa, nella seconda met\u00e0 del XVI secolo, furono concesse dal vescovo dei Marsi Giambattista Milanese, con il placet di Marcantonio II Colonna, le rendite delle altre chiese del territorio: badia di Sant'Andrea, cappella di Sant'Andrea, San Basilio, San Calistro, San Francesco (San Giovanni), San Leonardo, San Paolo, San Nicola, Santa Maria delle Cese, Santa Maria in Vico, San Simone e chiesa della Trinit\u00e0.\nNel corso del Seicento gli storici Lucio Camarra il giovane e Muzio Febonio descrissero un'iscrizione latina collocata nella chiesa avezzanese dedicata a Traiano in cui gli abitanti di Alba Fucens resero omaggio all'imperatore romano che nel II secolo fece avviare i lavori di ripristino dell'emissario claudiano e dell'Incile del Fucino tanto da garantire il necessario prosciugamento delle acque lacustri favorendo le attivit\u00e0 agricole. L'autenticit\u00e0 dell'epigrafe \u00e8 stata messa in dubbio da altri studiosi in quanto, poco oltre un secolo dopo la prima citazione di Camarra, risult\u00f2 gi\u00e0 introvabile.\nL'ultima ricostruzione precedente al terremoto del 1915 \u00e8 databile tra il XVI e il XVIII secolo. La chiesa in fase di ricostruzione e completamento venne infatti danneggiata da altre due scosse sismiche quella del 1654 e quella del 1703. \nLa struttura a tre navate era situata nel centro della cittadina di Avezzano. La sua facciata, progettata dall'architetto Baldi con successive semplificazioni ad opera dell'ingegnere Massari, si presentava suddivisa in tre parti verticali da elementi di lesene ed era sormontata dalla statua raffigurante san Bartolomeo apostolo. I quadri di maggior pregio erano quelli che adornavano gli altari che furono attribuiti alla scuola di Carlo Maratta e a Guido Reni. Lateralmente il campanile a base quadrata venne innalzato nel 1781. Internamente le campate erano divise da alcuni pilastri e si trovavano ben undici altari alcuni dei quali finemente decorati e sormontati da dipinti. L'abside aveva una forma semicircolare.\nLa chiesa divenne per volont\u00e0 del cardinale Marcantonio Colonna un punto di riferimento delle suore trinitarie la cui scuola venne edificata accanto all'edificio religioso. Il cardinale, infatti, affid\u00f2 alla nascente comunit\u00e0 religiosa l'educazione delle ragazze meno abbienti del suo feudo di Avezzano. La fondatrice dell'istituto religioso fu madre Maria Teresa Cucchiari che in questa collegiata oper\u00f2 per circa 40 anni, dal 1762 fino alla sua morte. Venne sepolta il 10 giugno 1801 all'interno dell'edificio religioso nel sepolcro dei sacerdoti semplici.\nPrima della quasi completa distruzione in seguito al terremoto del 13 gennaio 1915 la chiesa venne chiusa per problemi statici, gli ultimi interventi di consolidamento vennero portati avanti dall'ingegnere Luigi Renzi. Della collegiata rimase in piedi soltanto la base del campanile mentre alcune parti pericolanti della facciata furono demolite dal Genio civile.\nDue capitelli, l'acquasantiera e la campana realizzata dalla \"Premiata fabbrica da orologi da torre Michelangelo Canonico\" sono esposti all'Aia dei Musei di Avezzano.\nLa nuova chiesa di San Bartolomeo elevata a cattedrale della diocesi dei Marsi venne ricostruita delocalizzando l'edificio nel contemporaneo centro urbano di Avezzano e fu consacrata nel 1942.\nNel 1965, cinquanta anni dopo il terremoto, il Genio civile realizz\u00f2 il monumento commemorativo situato nel largo di San Bartolomeo ricostruendo una piccola parte del campanile.\n\"\u00ab Questa \u00e8 la base di quello che fu / il campanile della chiesa collegiale / di S. Bartolomeo / Fece udire per l'ultima volta / la voce amica delle sue campane / a quelli / il cui destino stava per compiersi / nell'alba del 13 gennaio 1915 / Ora essa ricorda che fu qui / il primo nucleo della distrutta citt\u00e0 / La vita raccolta calda d'affetti / di un popolo laborioso / si svolse nel passato / qui intorno \u00bb\" (epigrafe commemorativa affissa il 13 gennaio 1965).\nCampagna di scavi.\nNel 2004 ebbero inizio gli scavi archeologici nell'area delle fondamenta dove nel corso degli anni sono emersi i sepolcri collettivi, il sepolcro dei sacerdoti, l'ossario e i resti dell'edificio relativi alle diverse fasi imperiale, medievale e rinascimentale dell'ex collegiata. \nNel corso dei lavori di scavo per la realizzazione del parco archeologico sono emerse nel 2017 sette tombe risalenti al periodo aragonese, nel tempo in cui probabilmente il Regno di Napoli fu guidato da Ferrante d'Aragona.\nNel 2018 sono state recuperate le ossa dal sacello numero 7 dei sacerdoti semplici che, dopo articolate analisi, sono state attribuite a Maria Teresa Cucchiari."}
{"id": "6008576", "revid": "1305772", "url": "https://it.wikipedia.org/wiki?curid=6008576", "title": "Cratere Maraldi", "text": ""}
{"id": "6008579", "revid": "1305772", "url": "https://it.wikipedia.org/wiki?curid=6008579", "title": "Cratere Marth", "text": ""}
{"id": "6008581", "revid": "1305772", "url": "https://it.wikipedia.org/wiki?curid=6008581", "title": "Cratere Maunder", "text": ""}
{"id": "6008587", "revid": "1305772", "url": "https://it.wikipedia.org/wiki?curid=6008587", "title": "Cratere Mendel", "text": ""}
{"id": "6008589", "revid": "62004", "url": "https://it.wikipedia.org/wiki?curid=6008589", "title": "Campionati canadesi di ciclismo su strada", "text": "I campionati canadesi di ciclismo su strada sono la manifestazione annuale di ciclismo su strada che assegna il titolo di Campione di Canada. I vincitori hanno il diritto di indossare per un anno la maglia di campione canadese, come accade per il campione mondiale.\nAlbo d'oro.\nTitoli maschili.\n\"Aggiornato all'edizione 2017.\"\nTitoli femminili.\n\"Aggiornato all'edizione 2017.\""}
{"id": "6008592", "revid": "1305772", "url": "https://it.wikipedia.org/wiki?curid=6008592", "title": "Cratere Nicholson", "text": ""}
{"id": "6008599", "revid": "1305772", "url": "https://it.wikipedia.org/wiki?curid=6008599", "title": "Cratere Phillips", "text": ""}
{"id": "6008602", "revid": "287204", "url": "https://it.wikipedia.org/wiki?curid=6008602", "title": "Cratere Pina", "text": ""}
{"id": "6008603", "revid": "1442080", "url": "https://it.wikipedia.org/wiki?curid=6008603", "title": "Scherma ai Giochi della XXXI Olimpiade - Spada individuale maschile", "text": "La spada individuale maschile dei giochi olimpici di Rio 2016 si \u00e8 svolta il 9 agosto 2016 presso la Arena Carioca 3."}
{"id": "6008604", "revid": "1305772", "url": "https://it.wikipedia.org/wiki?curid=6008604", "title": "Cratere Ross", "text": ""}
{"id": "6008608", "revid": "1305772", "url": "https://it.wikipedia.org/wiki?curid=6008608", "title": "Cratere Russell", "text": ""}
{"id": "6008610", "revid": "1305772", "url": "https://it.wikipedia.org/wiki?curid=6008610", "title": "Cratere Schaeberle", "text": ""}
{"id": "6008616", "revid": "1305772", "url": "https://it.wikipedia.org/wiki?curid=6008616", "title": "Cratere Wallace", "text": ""}
{"id": "6008618", "revid": "1573940", "url": "https://it.wikipedia.org/wiki?curid=6008618", "title": "Chiesa di San Domenico (Castelvetrano)", "text": "La chiesa di San Domenico e l'adiacente convento dei predicatori costituiscono un unico aggregato monumentale, luogo di culto ubicato nella piazza Regina Margherita a Castelvetrano. A volte viene anche definita la \"Cappella Sistina\" della Sicilia.\nStoria.\nL'aggregato monumentale \u00e8 edificato nel 1470, la data \u00e8 desunta da una primitiva iscrizione non pi\u00f9 esistente documentata sulla porta d'ingresso. Il 20 aprile del 1487 papa Innocenzo VIII concesse a Nino III Tagliavia il permesso di edificare un convento domenicano adiacente alla Cappella di Santa Maria di Ges\u00f9, primitivo insediamento francescano ancor prima dell'avvento dei domenicani.\nIl 22 luglio 1489 il convento ottenne il titolo e il diritto di convento formale della congregazione osservante facente capo al convento di Santa Cita di Palermo, nel 1550 rientr\u00f2 a far parte della giurisdizione della provincia domenicana.\nLa chiesa tardo-gotica sorge come mausoleo della famiglia Aragona - Tagliavia. La cappella, del quale il casato deteneva il patrocinio, era utilizzata per le cerimonie private. Nei decenni a venire, all'esterno dell'edificio, si stratificano altre cappelle, volute da Giovanni Vincenzo Tagliavia, da altri componenti della famiglia nonch\u00e9 da privati, accorpandosi attorno al nucleo iniziale, fiancheggiando la navata centrale.\nL'albero genealogico della famiglia Tagliavia - Aragona del ramo di Castelvetrano indica i promotori, fondatori, mecenati e patrocinatori del complesso: \nQuest'ultimo, mecenate e patrocinatore della cappella, del cappellone, contribu\u00ec allo sviluppo delle strutture conventuali, a lui si deve la decorazione del presbiterio, della \"Cappella del Coro\", del \"Mausoleo\" di famiglia e dell'innalzamento della navata centrale.\nEpoca barocca.\nLa navata unica priva di transetto, con copertura lignea, presbiterio con volta a crociera dal quale, attraverso l'arco gotico, permette l'accesso alla cappella quadrata con calotta insistente su nicchie angolari coniche. La graduale annessione di cappelle laterali ha modificato l'assetto planimetrico, i vani laterali tra loro comunicanti, conferiscono alla costruzione un impianto di tipo basilicale illuminato da alte finestre.\nDal 1574 al 1580 l'interno \u00e8 decorato da Antonino Ferraro da Giuliana, in collaborazione coi figli Tommaso, Orazio e l'intera bottega. L'artista \"firma\" i vari capolavori inserendo il proprio autoritratto tra gli affreschi del coro, il profilo raffigurato in elegante costume \"alla spagnola\", gi\u00e0 anziano con barba lunga, \u00e8 accompagnato da un'iscrizione sul cartiglio: \"\"TANTI OPERIS HVIVS C\u00c6LATOR EGREGIVS ANTONINVS FERRARVS SICANVS AC IVLIANENSIS HIC EST. 1577.\" Sull'arco d'ingresso \"PRIMVS ARAGONVM PRINCEPS HOC RITE SACELLVM CAROLVS \u00c6TERNO CONDIDIT IPSE DEO\". Altre due iscrizioni laterali recitano: \"ABSOLVTVM HOC FVIT OPVS 26 APRILIS V INDS ANNO D.NI 1577\", \"MAII ABSPOLVTVM HOC QVINTE SEXTOQVE KALENDAS IPSE FVISSE SCIAS INDITIONIS OPVS ANNO D.NI 1577\"\". Sono altres\u00ec documentate attivit\u00e0 di maestranze genovesi.\nNel 1652 Giovanni Lopez vescovo di Monopoli documenta nella sua opera l'istituzione di Castelvetrano come il ventitreesimo convento domenicano dell'isola, fondato dai marchesi Tagliavia, imparentati con l'illustrissima casa d'Aragona. La sua fondazione \u00e8 fissata nell'anno 1470.\nEpoca contemporanea.\nGli edifici dell'aggregato sono danneggiati dal terremoto del Belice del 1968 e sottoposti negli anni successivi a lunghi cantieri per il ripristino delle opere lesionate.\nNel 2009 i lavori di restauro sono curati dalla Soprintendenza dei Beni culturali ed ambientali di Trapani, con la collaborazione scientifica dell'Opificio delle pietre dure di Firenze e dell'Istituto superiore per la conservazione ed il restauro.\nIl 23 dicembre 2017 \u00e8 stato compiuto il rito di dedicazione del nuovo altare \"versus populum\" presieduto dal vescovo Domenico Mogavero.\nProspetto.\nIl prospetto \u00e8 realizzato con conci di arenaria a vista, il portale presenta un timpano triangolare retto da architrave poggiante su lesene con capitelli corinzi, al centro una finestra con balaustra attorno alla quale sono ancora visibili i segni di due precedenti archi non pi\u00f9 presenti. Il campanile poggia sul lato destro della navata.\nL'ingresso rivolto ad occidente, si apre sulla navata principale dotata di cappellone e di due navate secondarie laterali sulle quali insistono dieci cappelle, due delle quali absidiole minori, con accesso dalle cappelle prossime al presbiterio.\nInterno.\nLa navata centrale confluisce nel presbiterio arricchito con la dinamica composizione dell\"'Albero di Jesse\" e \"Arco gotico\", dietro si apre la \"Cappella del Coro\".\nNavata sinistra.\nSulla volta, l'affresco centrale raffigura \"San Domenico e il Beato Alano\" ritratti mentre annaffiano l'albero del Rosario. Nei medaglioni gli affreschi con le effigi di \"papa Pio V\", \"papa Sisto IV\", \"papa Gregorio XIII\", \"papa Leone X\". Sulla parete sinistra gli affreschi raffiguranti un \"Frate domenicano e anime purganti\", la \"Battaglia di Lepanto\" nella particolare illustrazione della disposizione delle due flotte navali che si fronteggiano prima dei combattimenti, la \"Chiesa orante e anime purganti\". Sulla parete destra gli affreschi raffiguranti la \"Predica del Rosario\", \"Madonna del Rosario e corteo processionale\", \"San Domenico converte cugino Pedro\".\nNell'edicola il quadro raffigurante \"San Raimondo di Pe\u00f1afort\" di Vito Carrera, opera sormontata da una targa celebrativa della Vergine, sotto il timpano \u00e8 collocato l'affresco dell\"'Incoronazione della Vergine\". \nNavata.\nLa navata principale \u00e8 caratterizzata da volte a crociera, l'illuminazione interna \u00e8 garantita da finestre decorate con ornamenti in stucco. I restauri restituiscono vari ordini di cornicioni con decorazioni, riquadri e timpani con stemmi.\nL'altare maggiore posto sotto l'arco gotico, austero e solenne, \u00e8 un'aggiunta postuma. Il presbiterio, di forma quadrata e rialzato di due gradini, si erge sotto l'arco gotico con tabernacolo, l'ambiente si conclude con una volta suddivisa in spazi ricchi di affreschi e stucchi.\nGli ambienti e gli elementi adiacenti al presbiterio sono sfarzosamente arricchiti con i temi scultorei e pittorici delle \"Promesse\", delle \"Profezie\", delle \"Prefigurazioni di Cristo\", dei Misteri gaudiosi, dei Misteri gloriosi, dei Misteri dolorosi. Sono presenti frammenti di pavimento maiolicato cinquecentesco e quello marmoreo del piano dell'altare.\nAlbero di Jesse.\nIl grandioso manufatto in stucco raffigura l\"'Albero di Jesse\" ovvero l'albero genealogico che partendo da Jesse, padre di re Davide, schematizza la discendenza che porta alla Beata Vergine Maria, rappresentata al sommo dell'albero, coronata da angeli, con il bambino sul ginocchio sinistro.\nNell'ordine: Jesse, Re Davide, Salomone, Roboamo, Ab\u00eca, As\u00e0f, Giosafat, Joram, Ozia, Ioatam, Acaz, Ezechia, Manasse, Amon, Giosia, Ieconia, Sealti\u00e8l, Zorobabele, Abi\u00f9d, Eliaci, Azor, Sadoc, Achim, Eli\u00f9d, Ele\u00e0zar, Mattan, Giacobbe, Giuseppe sposo di Maria genitori di Ges\u00f9.\nNel mistero dell'Incarnazione Jesse \u00e8 rappresentato sdraiato con il braccio sinistro che sorregge il tronco di un albero sui cui rami sono rappresentati i dodici re della trib\u00f9 di Giuda.\nSotto la figura di Jesse \u00e8 presente l'iscrizione: \"\"VIRGA IESSE FLORVIT \u2013 VIRGO DEVM ET HOMINEN GENVIT \u2013 PACEM DEVS REDDIDIT\". Un'altra iscrizione recita: \"ET EGREDIETVR VIRGA DE RADICE IESSE ET FLOS E RADICE EIVS ASCENDETE ET REQVIESCET SVPER EVM SPIRITVS DOMINI ET PERCVTIET TERRAM VIRGA ORIS\"\", entrambi tratte dall'Antico Testamento, Isaia, Capitolo XI.\nCappella del Coro.\nDal presbiterio si accede alla \"Cappella del Coro\", la cappella principale. La sontuosit\u00e0 e la magnificenza sono dovute al pittore Antonino Ferraro da Giuliana. Lavori eseguiti dal 1574 al 1577.\nAnch'essa \u00e8 coperta da cupola ed \u00e8 ricca di affreschi e stucchi di carattere religioso risalenti al sedicesimo secolo. Qui la volta riporta quattro grandi ovali rappresentanti la \"Resurrezione\", l\"'Assunzione\", la \"Pentecoste\" e la \"Morte della Vergine\", alternati alle immagini di \"Giona\", \"Davide\", \"Salomone\" e \"Daniele\", al centro, con gesto benedicente l'immagine di \"Dio Padre\" Pantocratore.\nAl decoro delle pareti del coro ritroviamo otto busti di \"Apostoli\", quattro nicchie con \"Evangelisti\" e \"Padri della Chiesa\", sei statue di rappresentanti dell'ordine dei predicatori, in senso orario: \"San Luca Evangelista\" e \"Sant'Agostino d'Ippona\", \"Santa Caterina da Siena\" e \"San Pietro Martire\", \"San Giovanni Evangelista\" e \"San Gregorio\", \"San Domenico Guzm\u00e1n\" e \"San Tommaso d'Aquino\", \"San Matteo Evangelista\" e \"San Girolamo\", \"Sant'Antonino Pierozzi\" e \"San Vincenzo Ferreri\", \"San Marco Evangelista\" e \"Sant'Ambrogio\". Nei tondi \"San Giovanni Battista\", \"Sant'Andrea Apostolo\", \"San Tommaso Apostolo\", \"San Pietro Apostolo\", \"San Paolo Apostolo\" e \"San Filippo Apostolo\", \"San Giacomo Apostolo\", \"San Bartolomeo Apostolo\". Gli stemmi dell'Ordine domenicano a nord, della famiglia Tagliavia, di don Carlo d'Aragona Tagliavia. Una piccola loggia permetteva al nobile di partecipare alle celebrazioni.\nIl sepolcro marmoreo dei principi Carlo d'Aragona Tagliavia e della moglie contessa Beatrice d'Aragona Tagliavia \u00e8 collocato entro la tribuna maggiore sotto il titolo di \u00abSanta Maria dello Spasimo\u00bb. Il primitivo impianto privo dell'altare sotto l'arco gotico permetteva l'immediata visione dell'arca policroma posta fra i due reliquiari e sormontata dal dipinto raffigurante la \"Caduta sulla via del Calvario\", riproduzione dello \"Spasimo di Sicilia\" di Raffaello Sanzio, dal quale deriva il titolo della tribuna. L'opera di Giovanni Paolo Fondulli reca il cartiglio che recita: \"\"RAPHAEL URBINAS INVENTOR, IOANNES PAULUS FUNDULLI PICTOR CREMONENSIS MDLXXIIII\". Anche questa opera \u00e8 stata fortemente voluta da Carlo Aragona Tagliavia nel 1574, realizzazione disposta per volont\u00e0 testamentaria.\nCompleta l'ambiente il sarcofago di Ferdinando d'Aragona Tagliavia \u2020 1549, detto del \"Guerriero giacente\".\nConvento di San Domenico.\nLa presenza dei frati domenicani a Castelvetrano risale al 1470 per volere di Antonio Tagliavia presso la chiesa francescana di Santa Maria di Ges\u00f9.\nIl 2 novembre 1553 il maestro genovese Nicolosio Pisano si obblig\u00f2 a don Carlo Aragona Tagliavia, signore di Castelvetrano, e al priore del convento di Santa Maria di Ges\u00f9 per costruire il refettorio, il capitolo, il chiostro, il dormitorio e quant'altro necessario.\nIl convento accolse negli anni 18 religiosi e lettori tra i quali illustrissimi dotti come fra' Gian Battista Maiore al quale papa Paolo III affid\u00f2 la gestione di numerose chiese, fra' Antonio Maria Cingales che fond\u00f2 la Congregazione segreta. L'istituzione ospit\u00f2 tre capitoli generali dell'ordine, ovvero assemblee di religiosi incaricati d'assicurare il corretto svolgimento del culto, verificare la vita religiosa e la corretta osservanza della regola dell'ordine. I capitoli documentati sono quelli del 1592, del 1714 e del 1805.\nIl convento, adiacente alla chiesa, consta di un chiostro ricco di piante e colonne, a fianco al chiostro si collocano una serie di locali ognuno con una diversa funzione: il parlatorio con accesso verso settentrione alla sagrestia, verso levante al refettorio e la cucina, verso meridione era ubicata la sede della congregazione segreta di nobili e sacerdoti. Due ballatoi accanto alle celle dei frati, conducevano al primo piano destinato ad uffici, al secondo piano adibito a dormitorio.\nOggi il complesso \u00e8 interamente restaurato e adibito a sede del liceo classico Giovanni Pantaleo."}
{"id": "6008619", "revid": "73843", "url": "https://it.wikipedia.org/wiki?curid=6008619", "title": "Cratere Wegener", "text": ""}
{"id": "6008635", "revid": "1305772", "url": "https://it.wikipedia.org/wiki?curid=6008635", "title": "Cratere Williams", "text": ""}
{"id": "6008637", "revid": "1305772", "url": "https://it.wikipedia.org/wiki?curid=6008637", "title": "Cratere Wright", "text": ""}
{"id": "6008639", "revid": "1186766", "url": "https://it.wikipedia.org/wiki?curid=6008639", "title": "Fiat Welleyes", "text": ""}
{"id": "6008641", "revid": "122246", "url": "https://it.wikipedia.org/wiki?curid=6008641", "title": "Megan Courtney", "text": "Carriera.\nClub.\nLa carriera di Megan Courtney inizia nel 2008, giocando per quattro annate con la . Terminate le scuole superiori, entra a far parte della squadra di pallavolo femminile della , prendendo parte alla NCAA Division I dal 2012 al 2015, vincendo il titolo prima nel 2013 e poi 2014, venendo in questo caso eletta MVP delle finali, raccogliendo comunque diversi riconoscimenti individuali nel corso della sua carriera universitaria.\nFirma il suo primo contratto professionistico per la Liga de Voleibol Superior Femenino 2016, andando a giocare in Porto Rico con le . Nella stagione 2016-17 approda in Polonia, dove disputa la Liga Siatk\u00f3wki Kobiet con l' di Breslavia.\nNella stagione 2017-18 firma per il , club della Sultanlar Ligi turca, senza tuttavia poter mai scendere in campo a causa di un infortunio, mentre in quella 2018-19 si accasa al club italiano del , in Serie A1. Rimane nella massima divisione italiana anche nell'annata 2019-20, che disputa con la maglia dell' di Novara, in quella 2020-21 con la di Scandicci e ancora in quella 2021-22 con l', con cui vince la Supercoppa italiana, venendo premiata come MVP, e la Coppa Italia.\nNazionale.\nNell'estate del 2016 fa il suo debutto nella nazionale statunitense, vincendo la medaglia di bronzo alla Coppa panamericana, torneo nel quale vince la medaglia d'oro nell'edizione seguente, seguita da quella di bronzo alla Grand Champions Cup 2017, torneo nel quale viene impiegata nel ruolo di libero. Vince poi la medaglia d'oro alla Volleyball Nations League 2019, dove viene premiata come miglior libero, seguita dall'argento alla Coppa del Mondo 2019 e al campionato nordamericano 2019.\nNel 2021 conquista la medaglia d'oro alla Volleyball Nations League."}
{"id": "6008645", "revid": "1869172", "url": "https://it.wikipedia.org/wiki?curid=6008645", "title": "Il giardino proibito (album)", "text": "Il giardino proibito \u00e8 il secondo album del cantante italiano Sandro Giacobbe, pubblicato dalla casa discografica CBS nel 1975.\nDall'album, prodotto da Bob Lumbroso, viene tratto il singolo \"Il giardino proibito/Circostanze\"."}
{"id": "6008652", "revid": "466539", "url": "https://it.wikipedia.org/wiki?curid=6008652", "title": "Scherma ai Giochi della XXXI Olimpiade - Sciabola individuale maschile", "text": "La sciabola individuale maschile dei giochi olimpici di Rio 2016 si \u00e8 svolta il 10 agosto 2016 presso la Arena Carioca 3."}
{"id": "6008662", "revid": "767487", "url": "https://it.wikipedia.org/wiki?curid=6008662", "title": "Rosso Mille Miglia", "text": "Rosso Mille Miglia \u00e8 un film del 2014 diretto da Claudio Uberti e uscito in Italia il 15 ottobre 2015.\nTrama.\nMaria Esse \u00e8 una giornalista dalla spiccata curiosit\u00e0 e ambizione che vive da tempo a Berlino. Dopo ben 15 anni d'assenza dalla sua terra natale, l'Italia, il destino le offrir\u00e0 un'occasione: le viene commissionato un articolo per conto di un giornale tedesco sulla prossima edizione della storica corsa Mille Miglia. Il ritorno di Maria in Italia \u00e8 velato da un senso di smarrimento, di estraniazione, al punto da trovarsi costretta a ricorrere all'utilizzo del navigatore per trovare la sua vecchia casa. \nIn seguito ad un incidente alquanto banale, Maria conosce Marco ovvero il meccanico del paese; sar\u00e0 l'occasione per i due protagonisti di rispolverare vecchi ricordi. Nella cantina di casa rinvengono parti di una OM 665 \"Superba\", in effetti, il nonno di Maria, Aurelio Moraschi, era appassionato d'auto e un assiduo estimatore della Mille Miglia, alla quale partecip\u00f2 per diverse edizioni. I due giovani, entusiasti per la scoperta, decidono di rimettere assieme i pezzi e far tornare in strada la vecchia auto. In tal modo Marco ha occasione di dar sfogo alla propria passione automobilistica e Maria di poter redigere il suo articolo vivendo l'esperienza in prima persona. La sola ad aver delle remore in proposito \u00e8 Adelaide, la madre di Maria, alla quale la storica corsa rievoca \u2014 e si scoprir\u00e0, non a torto \u2014 tristi e penosi ricordi."}
{"id": "6008667", "revid": "755885", "url": "https://it.wikipedia.org/wiki?curid=6008667", "title": "Baciami (Briga)", "text": "Baciami \u00e8 un singolo del cantautore italiano Briga, pubblicato il 27 maggio 2016 come primo estratto dal quarto album in studio \"Talento\".\nDescrizione.\nScritto e prodotto dallo stesso Briga, con Mario Romano, Matteo Costanzo e il duo Takagi &amp; Ketra, \"Baciami\" \u00e8 un brano che si discosta dalle precedenti produzioni dell'artista e presenta sonorit\u00e0 pi\u00f9 \u00abfresche e caraibiche\u00bb. In merito al brano il cantautore dichiara: \nPromozione.\nIl 6 giugno 2016 Briga ha presentato il brano durante i Wind Music Awards ricevendo una particolare attenzione sulla rete sociale in quanto durante l'esibizione, il cantante, sale sul palco insieme ad un ragazzo che ha indossato una maschera con il volto della cantante italiana Loredana Bert\u00e8, con cui ha avuto dei dissapori durante la sua partecipazione al talent show \"Amici di Maria De Filippi\" lanciandole inoltre, attraverso alcune frasi del brano, delle frecciatine ironiche.\nIl 25 giugno 2016 il cantante partecipa alla terza puntata del Summer Festival 2016 in cui presenta il singolo; la puntata in questione \u00e8 stata successivamente trasmessa il 18 luglio dello stesso anno.\nVideo musicale.\nIl videoclip, girato tra Formentera e Ibiza sotto la regia di Emanuele Pisano, \u00e8 stato pubblicato il 3 giugno 2016 attraverso il canale Vevo della Honiro Label.\nIl video \u00e8 sponsorizzato dalla Perfetti Van Melle attraverso le chewing gum \"Air Action Vigorsol\"."}
{"id": "6008673", "revid": "104458", "url": "https://it.wikipedia.org/wiki?curid=6008673", "title": "Pinkovac", "text": ""}
{"id": "6008674", "revid": "104458", "url": "https://it.wikipedia.org/wiki?curid=6008674", "title": "Guettenbach", "text": ""}
{"id": "6008675", "revid": "110157", "url": "https://it.wikipedia.org/wiki?curid=6008675", "title": "Partito Democratico Europeo Catalano", "text": "Il Partito Democratico Europeo Catalano (in catalano: \"Partit Dem\u00f2crata Europeu Catal\u00e0 - PDeCAT\"; IPA: ) \u00e8 un partito politico liberale catalano che sostiene l'indipendenza della Catalogna dalla Spagna.\n\u00c8 stato fondato a Barcellona il 10 luglio 2016, come successore di Convergenza Democratica di Catalogna, e fa parte dell'alleanza indipendentista JxCat, fondata nel 2017 dall'ex presidente catalano Carles Puigdemont.\nA partire dall'elezione di David Bonveh\u00ed alla presidenza, il partito ha iniziato una transizione verso la piena integrazione in JxCat, apportando quindi l'eredit\u00e0 post-convergente al progetto politico trasversale di Puigdemont. \nQuesta decisione strategica trova opposizione nel settore moderato del partito, guidato dall'ex-coordinatrice Marta Pascal e dall'ex-deputato Carles Campuzano, fautori di un indipendentismo dialogante con lo Stato e gradualista."}
{"id": "6008676", "revid": "86599", "url": "https://it.wikipedia.org/wiki?curid=6008676", "title": "Simud Vallis", "text": ""}
{"id": "6008680", "revid": "188116", "url": "https://it.wikipedia.org/wiki?curid=6008680", "title": "Gruppo universitario fascista", "text": ""}
{"id": "6008683", "revid": "287204", "url": "https://it.wikipedia.org/wiki?curid=6008683", "title": "Ollersdorf", "text": ""}
{"id": "6008684", "revid": "287204", "url": "https://it.wikipedia.org/wiki?curid=6008684", "title": "Paolo Fabrizio Iacuzzi", "text": "Biografia.\nIl suo esordio come poeta coincide con la pubblicazione di alcuni suoi versi sulla rivista \"L'altro versante\" nel 1980 e per lungo tempo continuer\u00e0 a essere presente su riviste e antologie in Italia e all'estero, tra cui \"Poeti a Pistoia negli anni Ottanta\" (Vallecchi, 1989); \"Di amante buio\" (NCE, 1993); \"Nostos\" (Polistampa, 1997); \"Poeti nel tempo del Giubileo\" (Paideia, 2000); \"Parole di passo\" (Aragno, 2003).\nNegli stessi anni frequenta l'universit\u00e0 a Firenze dove diventa allievo di Piero Bigongiari sulla cui produzione giovanile scriver\u00e0 la tesi di laurea mentre dal 1994 diventer\u00e0 curatore dell'intera sua opera e dal 2006 referente scientifico del Fondo Bigongiari della Biblioteca San Giorgio di Pistoia. Tra le pubblicazioni sull'opera di Bigongiari che hanno la sua curatela ci sono \"Tutte le poesie 1933 - 1964\" (Le Lettere, 1994); \"Il sole della sera\" (Passigli Editori, 1994); \"La poesia pensa\" (Leo S. Olschki, 1999); \"Voci in un labirinto\" (Mauro Pagliai Editore, 2000); \"Il silenzio del poema\" (Marietti, 2003); \"Agosto al forte. Poesie inedite e disperse 1978 - 1991\" (Gli Ori Edizioni, 2014).\nContemporaneamente si occupa di critica letteraria avvicinandosi alla rivista Semicerchio, collaborando con la casa editrice Via del Vento sin dalla sua fondazione nel 1991 e con la rivista I Quaderni del Battello Ebbro di Porretta Terme.\nNel 1992 si trasferisce a Firenze dove comincia a svolgere l'attivit\u00e0 di redattore per vari editori tra cui Ponte alle Grazie (\"La Grande Storia di Firenze\"), Le Monnier (Il Grande Dizionario Devoto Oli, 1995) per poi approdare alla casa editrice Giunti dove, oltre a essersi occupato per anni di cultura scolastica per la sezione Giunti Scuola, lavora come editor nella redazione letteraria, varia e saggistica e cura le collane dei classici della letteratura.\nNel 1996 pubblica la sua prima raccolta poetica intitolata \"Magnificat\" (I Quaderni Del Battello Ebbro, Porretta Terme), cui seguiranno per i tipi della Nino Aragno Editore di Torino: \"Jacquerie\" (2000), \"Patricidio\" (2005) e \"Rosso degli affetti\" (2009) e nel 2016 \"Pietra della pazzia\" (Giorgio Tesi Editrice).\nAlla produzione poetica affianca la scrittura di saggi e la curatela di raccolte antologiche tra cui \"Il tempo del Ceppo\" (Giunti, 1997, ISBN 88-7767-214-5); con Alba Donati, il \"Dizionario della libert\u00e0\" (Passigli, 2002, ISBN 88-368-0772-0); \"La rosa dei Barb\u00e8ra\" (Giunti, 2012). Ha inoltre tradotto LeRoi Jones nell'antologia Kerouak and Co. (Millelire - Stampa Alternativa, 1995) e \"Lunch Poems\" di Frank O'Hara (Mondadori, 1998, ISBN 978-88-04-45360-4).\nNel 2006 \u00e8 nominato direttore artistico del Premio Ceppo Pistoia e ne definisce la struttura attuale istituendo nuove classi di concorso e aprendo il premio alla poesia internazionale. Nello stesso periodo istituisce le \"Piero Bigongiari Lectures\", conferenze internazionali per valorizzare la figura del poeta in Italia e all'estero.\nAntologia della critica.\n\u00ab[...] una voce poetica tra le pi\u00f9 significative nella generazione dei trentenni. Allievo di Bigongiari, di cui ha curato per le edizioni Le Lettere l'opera poetica, Iacuzzi ne ha ereditato la lingua del moto, quella parola agonica che tocca l'estremo limite della nominazione, che tenta il confine dell'indicibile e del silenzio. La conflittualit\u00e0 interna al linguaggio si esprime soprattutto nella tensione che mette in giuoco un nucleo tragico, un fuoco che brucia la parola e di nuovo la fa vivere sotto la cenere, lungo un sentiero di metamorfosi dove si incontrano il vissuto e il mito, l'eternit\u00e0 e la memoria\u00bb\n\u00ab[...] l'apparente impenetrabilit\u00e0, inafferrabilit\u00e0, labilit\u00e0 di parole (perci\u00f2 appunto lingua poetica) che, moltiplicando lo spessore dei possibili significati e dall'uno all'altro slittando, regredivano a una loro cosalit\u00e0 primigenia, a una carnalit\u00e0 creaturale. Ben che si possano rintracciare problematiche parentele nell'immediata contemporaneit\u00e0 (dalla Rosselli a Viviani a De Angelis) il libro di Iacuzzi \u00e8 probabile indizio che una stagione nuova \u00e8 iniziata o \u00e8 per iniziare nella nostra poesia\u00bb\n\u00abIl poeta, Paolo Fabrizio Iacuzzi, giovane ma gi\u00e0 salutato da consensi importanti, ha scritto con \"Jacquerie\" un libro davvero importante, impensabile, difficile, che richiede attenzione come se fosse un romanzo di Zola\u00bb\n\u00ab[...] \u00e8 proprio la ricerca del senso di un destino di sofferenza personale e universale a dare la tonalit\u00e0 pi\u00f9 forte a questa voce poetica\u00bb\n\u00abEsiste ormai, all'interno di una generazione di quarantenni in poesia, una precisa linea o attitudine, in via di ampliamento sintomatico, a costituirsi all'interno di un'intenzione epocale a costruire narrazioni centrate sull'identit\u00e0 familiare; Iacuzzi affronta questa condizione con un'energia simbolica appunto particolarmente cruda, violenta, espressionistica. [...] questa poesia risponde seriamente al compito di restituire il volto scomodo, rimosso e violato della temporalit\u00e0 affettiva. [...] l'autore d\u00e0 voce a qualcuno che non \u00e8 l'io e riesce a dare vita a una sorta di epica umanitaria densa di contraddizioni, di paradossi di crudelt\u00e0; al fondo di questo percorso l'io, mai chiamato in causa direttamente, pu\u00f2 tornare a riproporsi come in un percorso analitico, in un affresco lacaniano il cui centro d'indagine porti al famoso \"nome del padre\"\u00bb\n\u00ab[...] questo poeta che era giunto a maturit\u00e0 gi\u00e0 con \"Jacquerie\" (2000) e con \"Patricidio\" (2006), ma che ora supera s\u00e9 stesso consegnandoci una raccolta destinata a fare epoca fra gli esploratori delle grotte e dei fondali della poesia contemporanea.\u00bb\n\u00ab[...] \u00e8 appagante l'emotivit\u00e0 autobiografica degli \"agguati poetici\" di Iacuzzi, la polifonia ironica e dolorosa.\u00bb\n\u00ab[...] Paolo Fabrizio Iacuzzi si conferma ad alto livello con Rosso degli affetti, un libro davvero originale, nella stratificazione delle sue parti, anche per la sua capacit\u00e0 di mettere in emblema poetico (al livello macrotestuale) l'originario Big Bang della sensibilit\u00e0 umana, quando tutto partecipa dello stesso moto d'espansione e di concentrazione, scindendosi poi tra i due estremi della cultura alta e del televisivo.\u00bb\n\u00abCi\u00f2 che Iacuzzi scrive \u00e8 dramma, male percepito, storia individuale e familiare che trascende la dimensione personale e si reifica nel doppio, con una straordinaria capacit\u00e0 transitiva, una forma di contagio che snida forme corrosive di pietas verso il vivente, in un'intensit\u00e0 a tratti violenta, espressionisticamente franta, incommensurabilmente umana. [...] \u00e8 un cantico di epoche trasversali, memoria dell'irrecuperabile, dove gli individui recidono il loro filo di alterit\u00e0 per fondersi in un io-comune, il poeta, che li abbraccia tutti, quasi in funzione figurale.\u00bb"}
{"id": "6008685", "revid": "104458", "url": "https://it.wikipedia.org/wiki?curid=6008685", "title": "St. Michael im Burgenland", "text": ""}
{"id": "6008694", "revid": "1543377", "url": "https://it.wikipedia.org/wiki?curid=6008694", "title": "PoPoLoCrois", "text": " \u00e8 un videogioco di ruolo alla giapponese, sviluppato dalla G-Artists e distribuito dalla SCEI in Giappone, dalla Agatec nel Nord America e dalla Ignition in Europa. Il titolo \u00e8 stato pubblicato per PSP in Giappone a febbraio del 2005, in America dal dicembre dello stesso anno ed \u00e8 stato reso disponibile in Italia e nel resto dell'Europa, nel luglio del 2006 in formato UMD.\nIl 12 dicembre del 2005 \u00e8 stato nominato \"miglior RPG dell'anno\" da 1UP.com\nTrama.\nAmbientazione.\nIl gioco \u00e8 ambientato nel regno di fantasia di PoPoLoCrois, dove mostri, draghi, fate e streghe convivono a fianco dei normali esseri umani.\nStoria.\nLa storia \u00e8 divisa in tre differenti capitoli, che propongono l'intero filone narrativo dei tre diversi titoli ( \"PoPoLoCrois Monogatari, PoPoLoCrois Rougue e PoPoLoCrois Monogatari II\" ) che sono stati pubblicati solo in Giappone per Playstation e dei quali questo \u00e8 in realt\u00e0 un remake.\nLibro I.\nPoPoLoCrois vive un periodo di pace ed armonia, fino a che il giovane principe Pietro, al suo decimo compleanno, viene a sapere dal padre, Re Paulo, la verit\u00e0 che si cela dietro la storica battaglia del drago bianco e il Demone del Ghiaccio.\nDieci anni prima il Demone del Ghiaccio, insieme ad altri quattro maghi, trasform\u00f2 il regno di PoPoLoCrois in una enorme distesa di ghiaccio facendo cadere nella disperazione gli abitanti del regno. Ogni speranza era andata perduta quando, finalmente, un giorno un misterioso drago bianco fece la sua comparsa.\nL'enorme creatura intraprese una lunga battaglia contro gli aggressori del regno, fino a che il Demone del Ghiaccio non venne sconfitto e relegato nel mondo delle tenebre portando per\u00f2 con s\u00e9 anche il drago bianco.\nIn realt\u00e0 il drago altri non era che sua madre ed era sprofondata in un sonno profondo a causa di un incantesimo lanciato dal suo avversario poco prima che cadesse nel mondo delle tenebre.\nUna volta scoperta questa terribile verit\u00e0, Pietro decide di intraprendere un viaggio per risvegliare la madre e scoprire quale sia il mistero che vi si cela dietro.\nLibro II e III.\nLa pace regna sugli abitanti di PoPoLoCrois, Pietro \u00e8 oramai cresciuto ed \u00e8 diventato un giovane cavaliere dedito alla difesa del suo regno, ma una nuova minaccia \u00e8 in agguato.\nQuesta volta \u00e8 suo padre, Re Paulo, a cadere in un sonno profondo e Pietro, insieme a un piccolo gruppo di amici, dovr\u00e0 intraprendere un nuovo viaggio verso il mondo dei sogni dove scopriranno che il demone di ghiaccio sta per tornare, determinato a sottomettere gli abitanti del regno e dominare l'intero pianeta.\nDifferenze titoli Playstation e PSP.\nI titoli per Playstation affrontano, in tre differenti titoli, tre trame collegate tra loro:\nIn \"PoPoLoCrois\" per PSP, invece, le storie di \"Popolocrois Rougue\" e \"Popolocrois Monogatari II\" sono state riunite in un'unica fase temporale, che coincide con la terza della serie originale, per consentire una narrazione pi\u00f9 lineare e compattare tutti e tre i titoli in un solo videogioco.\nNonostante questo, la storia rimane abbastanza fedele ai titoli precedenti e alla serie animata.\nPersonaggi principali.\nPietro PakaPuka.\nIl Principe e difensore del regno di PoPoLoCrois nonch\u00e9 protagonista della serie. Figlio di Re Paulo e la Regina Sania, a soli 10 anni \u00e8 costretto a intraprendere un viaggio per difendere il suo regno da nemici sempre pi\u00f9 forti. Non possiede doti particolari, ma rimane comunque un combattente molto forte e coraggioso.\nNarcia.\nApprendista strega, \u00e8 la prima alleata che Pietro trova lungo il suo cammino nel bosco di Flonel. Ha un carattere abbastanza timido, ma sa essere molto audace. Subito si \u00e8 dimostrata molto leale e soprattutto rimane un personaggio costante nell'intera storia del videogioco. Pu\u00f2 controllare la magia, volare senza una scopa e cambiare aspetto, e personalit\u00e0, grazie a una chiave magica.\nIl cavaliere bianco.\nShirokishi (tradotto in \"cavaliere bianco\") \u00e8 un cavaliere errante dedito alla ricerca della leggendaria spada del re cavaliere. Nutre un profondo rispetto per il principe e la giovane streghetta e il suo modo di parlare ricorda molto quello che userebbe un samurai dell'epoca degli shogun. A dispetto del suo fare modesto e dell'aspetto a tratti buffo, \u00e8 un forte combattente e soprattutto molto abile con la spada.\nGabo.\nNato da un uovo di drago, e convinto che Shirokishi sia la sua mamma, Gabo \u00e8 un draghetto che segue il cavaliere bianco ovunque egli vada. Resistenza e attacchi fisici non sono il suo forte, ma questo piccolo drago \u00e8 in realt\u00e0 capace di sferrare attacchi molto forti grazie al suo potere di evocazione che gli permette di richiamare in battaglia gli attacchi di alcuni dei nemici affrontati in precedenza.\nGami Gami Devil.\nAntieroe e alleato al tempo stesso, Gami Gami si riferisce a se stesso come un demone (devil) ma in realt\u00e0 \u00e8 un semplice umano con una grande inventiva. Gami Gami viene incontrato durante la prima parte della storia come nemico, ma successivamente entrer\u00e0 a far parte del team di alleati di Pietro accompagnandolo nel suo viaggio verso il mondo dei sogni. Gami Gami \u00e8 molto abile nel creare congegni meccanici alimentati a vapore e sar\u00e0 proprio lui a fornire una nave volante durante il secondo capitolo del gioco.\nJilva.\nPrincipessa di Roma, regno della musica, \u00e8 un'abile ballerina dal carattere infantile ed espansivo. \u00c8 l'unico personaggio che riesce a combattere danzando.\nLeona.\nMisteriosa arciera che riesce a comprendere il linguaggio degli animali. Oltre al carattere forte, \u00e8 molto abile con arco e frecce.\nKimendoji.\nSamurai molto forte e dall'aspetto alquanto spaventoso nonostante, in realt\u00e0, sia terrorizzato dai cani. Indossa sempre una maschera e i suoi attacchi con la spada sono molto efficaci.\nPersonaggi secondari.\nGon e Don.\nGuardie del regno di PoPoLoCrois alle quali spesso, essendo i pi\u00f9 giovani della loro squadra, viene affidato il compito di seguire Pietro nei suoi viaggi. Sono molto simili, l'unica cosa che effettivamente li differenzia \u00e8 il colore delle loro armature: azzurro per Gon e verde per Don.\nGuilda.\nSorella maggiore di Narcia, \u00e8 una strega del bosco di Flonel. Nonostante il suo aspetto burbero, \u00e8 una strega buona e gentile.\nLa Regina Sania.\nMadre di Pietro e sposa di Re Paulo, \u00e8 l'ultima appartenente al clan Ryu, antica famiglia di draghi. Quando il malvagio Demone dei Ghiacci attacc\u00f2 il regno, fu lei a trasformarsi nel grande drago bianco che riport\u00f2 la pace nel regno di PoPoLoCrois.\nRe Paulo.\nSovrano del regno di PoPoLoCrois e padre del giovane principe Pietro, Re Paulo \u00e8 un uomo dal carattere abbastanza mite ma ha sempre avuto a cuore il bene del suo regno. Si dimostra molto apprensivo nei confronti della sua famiglia, soprattutto nei confronti della principessina Elena, l'ultima arrivata in casa PakaPuka, e, inizialmente, di Pietro.\nPrincipessa Elena.\nElena \u00e8 la principessina nata quando Pietro aveva appena 12 anni, figlia di Re Paulo e Regina Sania. Dal carattere vivace e molto affettuoso, adora il fratello e non \u00e8 disposta a dividerlo con nessuno.\nDesign.\nIl disegno di oggetti, personaggi e ambiente circostante \u00e8 completamente stato creato in due dimensioni con una prospettiva 3/4 cos\u00ec da rendere un'illusione tridimensionale mantenendo un livello di dettaglio abbastanza alto rispetto alla potenza grafica che le piattaforme, Playstation e Playstation Portable, potevano erogare all'epoca.\nQuesto tipo di design grafico \u00e8 molto ricorrente e spesso utilizzato in diversi videogiochi come ', ' (e relativi sequel), la serie e vari altri titoli disponibili anche su altre piattaforme ben pi\u00f9 recenti e con schede grafiche di ben altro livello.\nNello specifico, lo stile adottato per la rappresentazione grafica dei personaggi di \"PoPoLoCrois\" \u00e8 lo stesso usato in Manga e Anime giapponesi rivolti a un pubblico pi\u00f9 giovane, un tratto morbido, quasi una caricatura super deformed, ma che non lascia perplesso lo spettatore e restando in armonia con l'ambiente circostante. Questo stile \u00e8 ovviamente adottato sia nel design del gioco che nei brevi intermezzi animati che spiegano la trama principale del gioco.\nMeccaniche di gioco.\nEsplorazione.\nLe aree di gioco sono divise in tre differenti aree:\nIl sistema di movimento durante le fasi di esplorazione dell'ambiente \u00e8 molto semplice e soprattutto si differenzia da quello disponibile durante il combattimento per due motivi fondamentali: passi illimitati e la possibilit\u00e0 di muoversi in diagonale oltre che in verticale e orizzontale.\nIl giocatore, durante la fase esplorativa, pu\u00f2 viaggiare liberamente all'interno dell'ambiente, interagire con alcuni oggetti e personaggi, comprare o vendere equipaggiamenti presso specifici personaggi e, soprattutto, entrare in zone sicure dove \u00e8 permesso il salvataggio del gioco.\nMercanti.\nI mercanti sono PnG il cui compito \u00e8 quello di vendere determinati oggetti al giocatore. Si pu\u00f2 trovare un negozio in ogni citt\u00e0 e progredendo nell'avventura si potranno trovare armi sempre pi\u00f9 forti, medicine pi\u00f9 efficaci e accessori dal potere difensivo maggiore.\nOltre a vendere oggetti, i mercanti possono anche acquistare alcuni degli oggetti di cui il giocatore vorrebbe disfarsi in cambio di monete.\nAlbergo.\nNelle varie citt\u00e0 \u00e8 possibile trovare degli alberghi dove si pu\u00f2 restare per la notte e curare completamente HP (Health Points), MP (Mana Points) e stati alterati, oppure effettuare un salvataggio e continuare l'avventura senza perdere i progressi raggiunti fino a quel punto.\nNonostante siano i posti pi\u00f9 sicuri per riposare e salvare i propri progressi, gli alberghi non sono l'unico punto che consente di salvare la partita. Prima di affrontare sfide troppo impegnative, delle colonne luminose permettono al giocatore di salvare e ripristinare i propri punti vita e mana.\nSistema di combattimento.\nIl combattimento \u00e8 strutturato in base al sistema a turni in tempo reale, una tipologia ibrida che combina il sistema di turni classico con un sistema di azione in tempo reale tramite l'uso di una barra di caricamento, chiamata barra attiva, che si caricher\u00e0 con una velocit\u00e0 correlata al punteggio di Agilit\u00e0 del personaggio. Determinati oggetti, incantesimi o accessori permettono di influenzare questa caratteristica per fare agire prima un personaggio rispetto a tutti gli altri, mostri compresi.\nDurante i combattimenti, il giocatore avr\u00e0 un proprio party (gruppo), che inizialmente sar\u00e0 composto dal protagonista, ma che potr\u00e0 arrivare fino ad un massimo di 4 personaggi attivi, che potranno essere cambiati in base alle proprie esigenze e stile di combattimento.\nQuando si entra nella modalit\u00e0 di combattimento, ogni personaggio ha un suo raggio d'azione entro il quale pu\u00f2 muoversi ed eventualmente attaccare i nemici. Esso \u00e8 definito da piccoli quadrati azzurri e ogni singolo personaggio ne occupa almeno 4 (solitamente il rapporto \u00e8 di 1:1 e, difatti, risulta alquanto bizzarra la scelta adottata dagli sviluppatori).\nPer attaccare, \u00e8 sufficiente spostarsi fino ad essere adiacenti ad un nemico o, nel caso di un attacco a distanza nel caso l'attaccante sia equipaggiato con armi da lancio o stia utilizzando abilit\u00e0 speciali, far rientrare il bersaglio nel raggio d'azione del proprio attacco.\nUn'importante meccanica di questo sistema di combattimento \u00e8 costituita dalla posizione dell'attaccante rispetto a quella del difensore: un attacco alle spalle, o a lato, risulta sempre pi\u00f9 efficace di un attacco frontale in quanto i due sopracitati eludono in maniera pi\u00f9 efficiente la guardia del difensore.\nParty System.\nSolitamente il Party System \u00e8 una meccanica presente in quasi tutti i giochi di ruolo che permette di creare il proprio esercito di combattenti che si caratterizzano per le loro abilit\u00e0 e la propria classe di appartenenza (guerriero, strega, cacciatore ecc).\nOgni singolo componente del party ha le seguenti statistiche: \nCome si evince dalle ultime due statistiche, ogni personaggio ha un proprio livello che aumenta progressivamente grazie all'esperienza acquisita in battaglia o completando determinate missioni.\nA tale aumento di livello corrisponde un effettivo aumento delle statistiche base, che possono aumentare anche grazie agli oggetti che il personaggio indossa (vedi sezione oggetti), la scoperta di nuove abilit\u00e0 speciali e la possibilit\u00e0 di equipaggiare armi e oggetti di livello pi\u00f9 alto.\nAttacchi concatenati.\nUna caratteristica peculiare, ripresa da altri titoli come ad esempio \"\", \u00e8 la possibilit\u00e0 di effettuare degli attacchi concatenati.\nDurante il proprio turno, un personaggio pu\u00f2 attaccare, muoversi oppure concentrarsi ed effettuare un attacco caricato nel turno successivo (la barra attiva si carica di colore rosso). Nel caso si usi la concentrazione, nel turno successivo se si posiziona al fianco di un altro personaggio specifico (per esempio Pietro con Narcia), i due eseguiranno un attacco concatenato, ovvero un attacco molto pi\u00f9 efficace del normale e con un raggio d'azione molto pi\u00f9 ampio.\nAbilit\u00e0 speciali.\nOgni singolo personaggio ha la possibilit\u00e0 di usare abilit\u00e0 speciali che permettono di attaccare un nemico, difendersi o curare un altro membro del proprio party.\nTali abilit\u00e0 hanno a loro volta un livello di esperienza che sale a ogni singolo uso fino a che non si raggiunge, come per i personaggi, quello successivo e quindi l'abilit\u00e0 aumenta di livello ed efficacia.\nL'utilizzo di una abilit\u00e0 speciale comporta il consumo dei propri MP e pi\u00f9 sar\u00e0 alto il livello dell'abilit\u00e0 usata, maggiore sar\u00e0 il numero di MP richiesto.\nOgni abilit\u00e0 oltre al livello e al numero di MP necessari \u00e8 caratterizzata anche dal raggio d'azione che pu\u00f2 essere:\nEvocazioni Esper.\nTramite determinati oggetti, chiamati oggetti Esper, \u00e8 possibile evocare degli alleati che siano disposti a combattere al fianco dei membri del party.\nGli oggetti Esper possono essere Gioielli Esper, che evocano un mostro e si autodistruggono una volta usati, oppure sfere Esper, che possono essere riutilizzate quante volte si vuole a patto di utilizzare i propri MP per evocarne la creatura.\nL'altra grande differenza tra i gioielli e le sfere Esper \u00e8 il fatto che i primi evocano mostri, mentre le seconde evocano dei guerrieri da dimensioni parallere.\nIn entrambi i casi, se l'essere evocato raggiunge 0 HP oppure il combattimento finisce, l'evocazione ha termine e il mostro, o il guerriero che sia, sparisce abbandonando il party.\nAlterazioni di stato.\nCome nella maggior parte dei GDR giapponesi, durante il combattimento \u00e8 possibile subire un'alterazione di stato che pu\u00f2 essere curata con determinati incantesimi o con l'utilizzo di oggetti monouso specifici per quel tipo di alterazione o generici, che sono in grado quindi di curare qualsiasi alterazione di stato\nOggetti.\nGli oggetti utilizzabili dai vari personaggi si dividono in due categorie principali:\nI primi sono oggetti che attivamente modificano le statistiche dei personaggi assegnando bonus (o malus a seconda del livello dell'oggetto o del tipo di oggetto stesso) ai personaggi, quelli monouso invece sono oggetti che, come suggerisce il nome, possono essere utilizzati una volta e successivamente non sono pi\u00f9 utilizzabili.\nGli equipaggiabili, a loro volta si dividono in armi e accessori. Le armi sono ovviamente strumenti che aumenteranno il potere distruttivo, o curativo, di un determinato personaggio, mentre gli accessori sono tutti gli oggetti che forniscono bonus alle altre caratteristiche. Ogni personaggio pu\u00f2 equipaggiare una sola arma e 3 accessori.\nGli oggetti monouso comprendono tutti quegli oggetti che possono essere usati per ripristinare un determinato numero di HP/MP, curare stati alterati (avvelenato, cieco, sonno ecc) o persino evocare degli alleati con gli oggetti Esper (per maggiori informazioni, guarda la sezione Evocazioni Esper)\nLa critica e l'accoglienza in Italia.\nNon in molti si sono espressi su questo titolo che di per s\u00e9 ha avuto molto successo in altri paesi europei, come ad esempio l'Inghilterra, proprio per la sua ambientazione fiabesca e il design morbido che tuttavia si intona perfettamente con il quadro generale del titolo.\nSpaziogames, Fabrizio Ridella il 29/07/2006, recensendo il gioco, scrive:\" \u00c8 un periodo di insospettabile abbondanza per il genere dei giochi di ruolo su Psp: stanno uscendo un sacco di giochi di ruolo giapponesi, quasi tutti grandi classici del passato. \u00c8 il caso anche di questo \"Popolocrois\", un nome praticamente sconosciuto in Italia ma che pu\u00f2 vantare un decennale successo in Giappone.L'unica pecca di questa ondata di gdr \u00e8 che nessun distributore sembra credere fino in fondo alle potenzialit\u00e0 del genere, cosicch\u00e9 nessuno di quelli arrivati finora \u00e8 stato localizzato in italiano [...][...] L'ennesimo gioco di ruolo vecchio stile ad approdare sul portatile Sony, che sembra incapace di generare brand autonomi. Se non altro il risultato finale \u00e8 pi\u00f9 positivo di altri prodotti, anche se la generale facilit\u00e0 del tutto lo rende adatto soprattutto ai neofiti o ai collezionisti incalliti. Anche questa volta il gioco non \u00e8 stato localizzato nella nostra madrelingua, ma almeno Sony lo vende ad un prezzo ridotto...\"Come accennato da Ridella, quella di \"PoPoLoCrois\" \u00e8 una saga molto seguita in Giappone ed \u00e8 considerato una pietra miliare nel panorama dei giochi di ruolo giapponesi, ma resta comunque un titolo di difficile diffusione per il mercato italiano.\nNonostante la critica abbia apprezzato il videogioco, recensendolo in maniera positiva, il riscontro reale con il pubblico non \u00e8 stato di grande successo come quello che si \u00e8 verificato per l'uscita di altri titoli per la stessa consolle (ad esempio la serie di \"Monster Hunter\" ) considerando la trama, le meccaniche di gioco e il design poco affini ai gusti degli utenti italiani oltre alla mancata localizzazione della lingua e portando cos\u00ec questo titolo sugli scaffali delle offerte in breve tempo.\nIn Inghilterra, invece, i dati sulle vendite hanno riportato un discreto successo. \"PoPoLoCrois\" era proprio il tipo di prodotto che gli inglesi stavano aspettando e che ha dato il via a una diffusione sempre maggiore di quel tipo specifico di videogiochi di ruolo negli anni successivi.\nLa serie animata.\nDal 1998 fino al 1999 in Giappone venne trasmessa anche una serie animata, basata sulla serie videoludica, chiamata \"PoPoLoCrois Story\" (titolo in Kanji: \u30dd\u30dd\u30ed\u30af\u30ed\u30a4\u30b9\u7269\u8a9e) che si collocava esattamente tra il primo episodio per Sony PlayStation (\"PoPoLoCrois Monogatari\") e il secondo (PoPoRougue) vedendo l'ancora giovane principe Pietro alle prese con il difficile rapporto che da sempre intercorre tra gli esseri umani e il popolo dei draghi, al quale sua madre appartiene.\nLa prima serie conta ben 25 episodi della durata di 25 minuti, circa, ciascuno per un totale di 625 minuti d'animazione. Prodotta dalla Bee Train (che produsse anche altre serie di successo come \"Medabots\"\", .hack//GiftTesubasa Reservoir Chronicle\") e dalla Production I.G. (famosa per \"Ghost in the shell\" e ), venne distribuita dalla Aniplex e dalla TV Tokyo (broadcast).\nVenne trasmessa anche in Italia su Rai 2 dal 30 agosto 2004 con doppiaggio a cura della La BiBi.it.\nIl doppiaggio italiano (prima stagione).\nIl 5 ottobre 2003 usc\u00ec, sempre in Giappone, anche una seconda stagione della serie animata di 26 episodi chiamata semplicemente \"PoPoLoCrois\" (\u30dd\u30dd\u30ed\u30af\u30ed\u30a4\u30b9) che si concluse il 28 marzo 2004.\nPietro PakaPuka, re di PoPoLoCrois, e Narcia, sua regina, ormai adulti hanno dato alla luce Pinon, il figlio di tre popoli: gli umani, i draghi e le fate. Pinon \u00e8 il protagonista di questa nuova serie, e proprio lui dovr\u00e0 intraprendere un lungo viaggio e affrontare diverse sfide che determineranno il fato del suo regno."}
{"id": "6008696", "revid": "585241", "url": "https://it.wikipedia.org/wiki?curid=6008696", "title": "Achille Armando Brioschi", "text": ""}
{"id": "6008697", "revid": "104458", "url": "https://it.wikipedia.org/wiki?curid=6008697", "title": "Stinjaki", "text": ""}
{"id": "6008698", "revid": "339392", "url": "https://it.wikipedia.org/wiki?curid=6008698", "title": "Partit Dem\u00f2crata Catal\u00e0", "text": ""}
{"id": "6008699", "revid": "797136", "url": "https://it.wikipedia.org/wiki?curid=6008699", "title": "Jes\u00fas Rubio", "text": "Carriera.\nClub.\nHa esordito nella stagione 2014-2015 con il Santa Coloma.\nNazionale.\nHa esordito in nazionale il 12 novembre 2015 nell'amichevole persa per 1-0 contro ."}
{"id": "6008704", "revid": "1305772", "url": "https://it.wikipedia.org/wiki?curid=6008704", "title": "This One's for You (David Guetta)", "text": "This One's for You \u00e8 un singolo del DJ francese David Guetta, pubblicato il 13 maggio 2016 sulle etichette What a Music, Parlophone e Warner Music France.\nDescrizione.\nIl brano, che \u00e8 stato scelto come inno ufficiale degli Europei di calcio 2016, vede la partecipazione della cantante svedese Zara Larsson ed \u00e8 stato incluso nella versione giapponese del secondo album in studio di quest'ultima \"So Good\".\nPromozione.\nGuetta e Larsson hanno presentato \"This One's for You\" dal vivo sia all'apertura che alla chiusura del campionato europeo di calcio 2016, che si \u00e8 tenuto nel paese d'origine del DJ. Un'ulteriore esibizione si \u00e8 tenuta nel Campo di Marte, al di sotto della Torre Eiffel, il 9 giugno 2016.\nVideo musicale.\nIl video musicale, presentato dalla Turkish Airlines, \u00e8 stato reso disponibile il 10 giugno 2016.\nTracce.\nTesti e musiche di David Guetta, Giorgio Tuinfort, Nick van de Wall, Ester Dean e Thomas Troelsen."}
{"id": "6008705", "revid": "125679950", "url": "https://it.wikipedia.org/wiki?curid=6008705", "title": "Regina del Sud (serie televisiva)", "text": "Regina del Sud (\"Queen of the South\") \u00e8 una serie televisiva thriller drammatica statunitense. \u00c8 andata in onda per la prima volta il 23 giugno 2016 su USA Network ed \u00e8 un adattamento della telenovela di successo \"La reina del sur\", andata in onda su Telemundo, che a sua volta \u00e8 un adattamento del romanzo omonimo dell'autore spagnolo Arturo P\u00e9rez-Reverte. Il 6 settembre 2016 USA Network ha rinnovato la serie per una seconda stagione andata in onda l'8 giugno 2017. Il 10 agosto 2017,la serie \u00e8 stata rinnovata per una terza stagione, trasmessa a partire dal 21 giugno 2018. Ogni stagione \u00e8 composta da 13 episodi. \nIn Italia, la serie \u00e8 stata interamente pubblicata il 9 maggio 2017 su Netflix.\nIl 2 ottobre 2018 la serie \u00e8 stata confermata per una quarta stagione andata in onda nel 2019 negli Stati Uniti e disponibile dal 29 Maggio 2020 su Netflix in Italia.\nIl 29 Agosto 2019 USA Network ha confermato la produzione per una quinta stagione, tuttavia le riprese sono state interrotte il 14 Marzo 2020 a causa dello stato di emergenza causato dalla pandemia di COVID-19.\nLa quinta ed ultima stagione sar\u00e0 disponibile dal 9 marzo 2022 su Netflix.\nTrama.\nUna giovane donna di nome Teresa Mendoza, vede la sua vita cambiata il giorno in cui il suo fidanzato, un narcotrafficante, viene ucciso in Messico da Don Epifanio Vargas, suo padrino e capo del cartello. Per questo motivo, \u00e8 costretta a fuggire in Texas con solo un quaderno che dovrebbe essere in grado di salvarle la vita. Nel tentativo di raggiungere il paese, viene catturata e costretta a lavorare per cartello di Camila Vargas per sopravvivere, qui incontra James Valdez, braccio destro di Camila e che dopo diventer\u00e0 un ottimo alleato di Teresa. In seguito scopre che Camila \u00e8 la moglie di Don Epifanio, ma che \u00e8 disposta a proteggerla finch\u00e9 non scoprir\u00e0 perch\u00e9 lei \u00e8 cos\u00ec importante per il marito. Teresa inizia lavorando come \"porta droga\"; infatti il suo primo compito \u00e8 quello di ingoiare la cocaina per poi vomitarla una volta arrivata in aeroporto per consegnarla all'acquirente, tutto ci\u00f2 insieme a James. Poi grazie al suo occhio riesce a comprendere l'imbroglio di un uomo che ha scambiato dei soldi veri con altri soldi falsi e ci\u00f2 la fa vedere di buon occhio alla Vargas, che le affida il compito di spacciatrice indipendente. Durante le sue consegne Teresa va spesso dalla sua migliore amica Brenda che la sta aiutando a capire cosa contiene il quaderno che il suo ex ragazzo le aveva affidato, e che Don Epifanio \u00e8 cos\u00ec impaziente di riavere. Insieme decidono poi di scappare vendendo il quaderno al Cartello J\u00ecmenez, rivale del Cartello Vargas; ma l'acquisto va male cos\u00ec le donne sono obbligate a tornare in Messico per poter vedere le informazioni a \"El Limpiador\"; purtroppo anche questa volta la situazione sfugge di mano e le donne diventano prima ostaggi e poi, durante una fuga, Teresa riesce a scappare ma Brenda viene presa, torturata e uccisa. Ci\u00f2 cambia le carte in tavola per Teresa che decide di non scappare pi\u00f9 ma di iniziare una collaborazione con Camila, dandole il quaderno e pretendendo in cambio di diventare sua socia d'affari. I suoi primi compiti sono quelli di interrompere la distribuzione di Epifanio insieme a James, ma per farlo i due spesso si mettono in situazioni complicate in cui rischiano la vita: Teresa per\u00f2 non abbandona mai James e spesso lo salva e viceversa. Poi devono trovare nuovi distributori e nuovi fornitori, in ci\u00f2 li aiuta Guero che si scopre non essere morto ma diventato informatore della DEA e per questo motivo Camila e James sono d'accordo di ucciderlo. Don Epifanio per\u00f2 fa di tutto per rovinare gli affari della donna, stringendo alleanze improbabili, perch\u00e9 desidera che lei torni a casa ad occuparsi della famiglia lasciando per sempre la vita nel Cartello. Quando infine Teresa scopre l'inganno di Camila, cerca di fuggire insieme alla nuova alleata Kelly Anne, a Pote e a Tony, il figlio di Brenda, ma viene rintracciata grazie ad un localizzatore che James aveva fatto mettere nel videogioco di Tony. Grazie all'aiuto dell'agente Loya, Teresa riesce ad uscirne viva e a scappare ma decide di tornare indietro a riprendersi la sua parte di cocaina e di soldi, poich\u00e9 Dona Camila li aveva guadagnati solo grazie a lei, che era il contatto con El Santo, loro nuovo fornitore. Nella tentata rapina per riprendersi ci\u00f2 che le spetta Teresa ha uno scontro con James e a causa della sparatoria tra i due, lei perde tutta la fiducia in lui. La donna consegna la merce al suo contatto, Davon Finch, che per\u00f2 scopre presto non essere cocaina bens\u00ec polvere di lattosio; infatti James aveva sostituito la merce poich\u00e9 si aspettava una mossa simile dall'ex collega. Senza soldi e merce Teresa deve improvvisare e decide quindi di affrontare Camila ed Epifanio; per farlo si fa aiutare da Guero e da Pote ma durante quella che sarebbe dovuta essere solo una conversazione, Epifanio cerca di sparare alla donna, obbligandola a difenderla sparando a sua volta e uccidendo cos\u00ec l'uomo che fin dall'inizio le aveva creato tutti quei problemi. Ci\u00f2 per\u00f2 causa una reazione improvvisa della ormai ex moglie che, una volta diventata governatrice al posto del defunto marito, chiede giustizia per il marito, indicando come assassina Teresa Mendoza e costringendola cos\u00ec a scappare dall'America. Nei 6 mesi successivi all'uccisione di Don Epifanio, Teresa si \u00e8 trasferita in Europa, facendo girare l\u00ec il suo prodotto boliviano; ma una volta a Malta viene intercettata dagli uomini di Camila che tentano di ucciderla, questa volta viene per\u00f2 salvata da un uomo che non si aspetterebbe mai: James. James infatti ha cercato la donna nell'ultimo mese poich\u00e9 desidera iniziare una collaborazione con lei, in seguito ad un avvenimento che l'ha piuttosto scosso. Teresa inizialmente \u00e8 molto diffidente, ma dopo che l'uomo le salva ripetutamente la vita e l'aiuta a stabilirsi a Phoenix, dove possiede una casa, ricomincia a fidarsi e i sentimenti a lungo soppressi riemergono. Insieme la nuova coppia conquista la citt\u00e0 di Phoenix, inoltre dopo una serie di avvenimenti riesce anche ad ottenere il controllo dell'intero tragitto Sinaloa-Phoenix; iniziando cos\u00ec la creazione dell'impero della droga di Teresa.\nAccoglienza.\nLa serie \u00e8 stata accolta positivamente dalla critica. Sull'aggregatore di recensioni Rotten Tomatoes ha un indice di gradimento del 69% con un voto medio di 6.18 su 10, basato su 16 recensioni. Il commento del sito recita: \"Queen of the South ravviva una premessa eccessiva con azione e forza narrativa e mostra accenni di potenziale intrigante\". Su Metacritic, invece, ha un punteggio di 59 su 100, basato su 15 recensioni.\nRiconoscimenti.\n\"Regina del Sud\" ha vinto in totale tre premi ed \u00e8 stata nominata ben 16 volte: quattordici agli Imagine Awards e due volte ai WIN Awards, entrambi sono dei premi statunitensi. \nUn premio \u00e8 stato vinto da Peter Gadiot agli Imagine Awards del 2017 come miglior attore secondario in una serie televisiva, mentre il secondo \u00e8 stato vinto lo stesso anno nella stessa cerimonia dall'intero cast e dalla produzione per la miglior serie televisiva drammatica. Il terzo premio \u00e8 stato consegnato nel 2018 a Natalie Chaidez per il miglior film o show scritto da una donna.\nL'attrice protagonista, Alice Braga, \u00e8 stata nominata per tre anni di fila agli Imagine Awards come miglior attrice di una serie televisiva, ma non ha mai vinto."}
{"id": "6008707", "revid": "104458", "url": "https://it.wikipedia.org/wiki?curid=6008707", "title": "Grossmuerbisch", "text": ""}
{"id": "6008708", "revid": "2214856", "url": "https://it.wikipedia.org/wiki?curid=6008708", "title": "Jonas Blue", "text": "Ha raggiunto la notoriet\u00e0 internazionale nei primi mesi del 2016 con il singolo \"Fast Car\", cover in chiave tropical house dell'omonimo successo di Tracy Chapman.\nBiografia.\nHa fatto il suo esordio nel mondo delle musica nel dicembre 2015, pubblicando con l'etichetta discografica Virgin Music il suo singolo d'esordio, \"Fast Car\", cover dell'omonima canzone incisa e portata al successo da Tracy Chapman nel 1988. Il singolo, nei primi mesi del 2016, ha scalato le classifiche internazionali, raggiungendo la prima posizione in Australia e Scozia, il secondo posto in Regno Unito, Germania, Nuova Zelanda e Svezia e risultati lusinghieri in tutti i paesi in cui \u00e8 stato pubblicato. Il singolo \u00e8 stato inciso in collaborazione con la cantante britannica Dakota.\nNel giugno 2016 \u00e8 stato pubblicato il suo secondo singolo, \"Perfect Strangers\", in collaborazione con JP Cooper."}
{"id": "6008710", "revid": "104458", "url": "https://it.wikipedia.org/wiki?curid=6008710", "title": "Hagensdorf", "text": ""}
{"id": "6008718", "revid": "104458", "url": "https://it.wikipedia.org/wiki?curid=6008718", "title": "Kleinmuerbisch", "text": ""}
{"id": "6008719", "revid": "287204", "url": "https://it.wikipedia.org/wiki?curid=6008719", "title": "M\u00fcrbisch", "text": ""}
{"id": "6008720", "revid": "287204", "url": "https://it.wikipedia.org/wiki?curid=6008720", "title": "Murbisch", "text": ""}
{"id": "6008721", "revid": "104458", "url": "https://it.wikipedia.org/wiki?curid=6008721", "title": "Muerbisch", "text": ""}
{"id": "6008727", "revid": "1543377", "url": "https://it.wikipedia.org/wiki?curid=6008727", "title": "Governatore dei Nuovi Paesi Bassi", "text": "Questo \u00e8 un elenco di amministratori, nominati dalla Compagnia olandese delle Indie occidentali, per la seicentesca provincia olandese dei Nuovi Paesi Bassi (\"Nieuw-Nederland\" in olandese), in Nord America. Solo l'ultimo, Peter Stuyvesant, ebbe il titolo di direttore generale. Appena la colonia crebbe, i comitati consultivi dei cittadini - conosciuti come i Dodici Uomini, gli Otto Uomini e i Nove Uomini - esercitarono molta influenza sul governatore e cos\u00ec sugli affari della provincia.\nC'erano degli insediamenti dei Nuovi Paesi Bassi in quello che pi\u00f9 tardi divenne gli Stati Americani di New York, New Jersey e Delaware; avamposti che ebbero vita breve si trovano nelle aree dell'odierno Connecticut, Rhode Island e Pennsylvania. La capitale, New Amsterdam, divenne l'odierna New York, quando gli olandesi cederono il controllo della colonia agli inglesi, che ribattezzarono la citt\u00e0 e il resto della provincia nel giugno 1665.\nDurante la restituzione alla dominazione olandese da agosto 1673 a novembre 1674, quando la nuova Olanda fu sotto la giurisdizione della citt\u00e0 di Amsterdam, fu nominato il primo governatore olandese, Anthony Colve.\nLista dei Governatori.\n1673-1674.\nNel 1673, durante la terza guerra Anglo-olandese, gli olandesi furono in grado di riconquistare New Amsterdam (rinominata \"New York\" dagli inglesi) grazie all' Ammiraglio Cornelis Evertsen e il giovane capitano Anthony Colve. Eversten rinomin\u00f2 la citt\u00e0 \"New Orange\" Evertsen ritorn\u00f2 in Olanda nel luglio 1674 e fu accusato di aver disobbedito agli ordini, era stato infatti incaricato di non riprendere New Amsterdam ma di conquistare le colonie britanniche di Sant'Elena e Cayenne (ora Guiana francese). Nel 1674, gli olandesi furono costretti ad cedere New Amsterdam agli inglesi secondo i termini del secondo trattato di Westminster."}
{"id": "6008737", "revid": "3115", "url": "https://it.wikipedia.org/wiki?curid=6008737", "title": "Luciano Cirri", "text": "Biografia.\nIdeatore e fondatore del \"Bagaglino\" con Pier Francesco Pingitore, Mario Castellacci e Piero Palombo; nel 1957 realizz\u00f2 il radiodramma \"La lunga storia della paura\", raccolto insieme a due testi teatrali nel volume \"I rompiscatole\" (1965).\nDopo aver lasciato \"Il Bagaglino\", nel 1967 fond\u00f2 il cabaret \"Il Giardino dei supplizi\", con Oreste Lionello, in un locale di piazza Rondanini a Roma.\nCollabor\u00f2 a \"Il Borghese\" (del quale fu anche vicedirettore), \"Il Tempo\", \"Il Roma\", \"Il Giornale d'Italia\".\nAlla sua memoria \u00e8 stato intitolato un premio che viene assegnato annualmente."}
{"id": "6008753", "revid": "120631275", "url": "https://it.wikipedia.org/wiki?curid=6008753", "title": "Edizioni dell'Albero", "text": "Edizioni dell'Albero \u00e8 stata una casa editrice italiana con sede a Torino.\nStoria.\nFondata nel 1962 da Alfredo Cattabiani, coadiuvato da Piero Femore, apprezzato libraio dalle ampie vedute intellettuali, Piero Capello, Giovanni Cantoni e altri amici che gravitavano intorno ad Augusto Del Noce, annoverava tra gli autori pubblicati Antoine Blondin, Bonaventura Tecchi, Gianni Baget Bozzo, Luciano Cirri, Pierre Drieu La Rochelle, Fausto Gianfranceschi, Massimo Grillandi, Roger Nimier, Thomas Molnar, Attilio Mordini, Primo Siena, Franco Simongini.\nCasa editrice tradizionalista demestriana, propose una cultura alternativa, cattolica e conservatrice, che dovesse opporsi a quello che il fondatore Cattabiani riteneva essere il monopolio della cultura progressista.\nLa collana di maggior rilievo fu \"Saggi e ricerche\", affidata a noti studiosi dell'epoca: Mario Baratto per la Storia del Teatro, Vittorio Bodini per la Letteratura spagnola e iberoamericana, Giovanni Battista Bronzini per la Letteratura popolare, Paolo Casini per la Storia delle idee, Paolo Chiarini per la Letteratura tedesca, Arcangelo Leone de Castris per la Letteratura italiana e Gianni Nicoletti per la Letteratura francese."}
{"id": "6008754", "revid": "1543377", "url": "https://it.wikipedia.org/wiki?curid=6008754", "title": "Analogo terrestre", "text": "Un analogo terrestre, chiamato anche gemello della Terra o pianeta di tipo terrestre, \u00e8 un esopianeta con condizioni simili a quelle che si trovano sulla Terra. Per essere considerato un analogo terrestre, un corpo planetario deve orbitare attorno alla sua stella nella cosiddetta zona abitabile, possedere una massa ed un raggio simili a quelli della Terra, avere un'adeguata composizione atmosferica, appartenere ad un sistema nel quale la stella madre sia simile al Sole, ed altre caratteristiche basiche del nostro pianeta che permettono, in combinazione con gli altri fattori sopra elencati, la presenza della vita come noi la conosciamo.\nDa quando gli astronomi Michel Mayor e Didier Queloz scoprirono nel 1995 51 Pegasi b, il primo pianeta extrasolare che orbita attorno ad una stella simile al Sole, l'obiettivo principale degli esobiologi \u00e8 stato quello di trovare una seconda Terra, o gemella della Terra. Negli anni successivi e fino al lancio del telescopio spaziale Kepler, a causa delle limitazioni degli strumenti di quel tempo, le scoperte riguardavano per lo pi\u00f9 giganti gassosi che orbitano attorno alle loro stelle a breve distanza. Questo tipo di pianeti, chiamati gioviani caldi, influiscono notevolmente sulle loro stelle e transitano di frequente davanti ad esse, facilitando la loro individuazione, e questo pareva indicare una chiara supremazia quantitativa di tali pianeti rispetto agli altri, a causa dell'effetto di selezione. Nel corso del tempo, gli strumenti di ricerca migliorarono, invertendo la tendenza; divenne quindi evidente che la prevalenza di corpi tellurici simili alla Terra era superiore a quella dei pianeti giganti.\nPer classificare i pianeti extrasolari in base al loro grado di parentela con la Terra, la NASA e il SETI hanno sviluppato un indicatore, l'indice di similarit\u00e0 terrestre (o ESI, dall'inglese \u00abEarth Similarity Index\u00bb) con la Terra, che stima la somiglianza con il nostro pianeta in termini di massa, raggio e temperatura. Al 2019, il pianeta con ESI pi\u00f9 alto tra gli esopianeti conosciuti, e quindi pi\u00f9 simili alla Terra, \u00e8 Teegarden b (93%).\nLa possibilit\u00e0 di trovare un analogo terrestre riveste un particolare interesse per l'umanit\u00e0, poich\u00e9 si pu\u00f2 dedurre che maggiore \u00e8 la somiglianza tra un esopianeta e la Terra, e maggiore \u00e8 la probabilit\u00e0 che il pianeta possa ospitare vita extraterrestre e, forse, anche una possibile civilt\u00e0 aliena. Per questa ragione, il tema \u00e8 stato spesso discusso in ambito scientifico, cinematografico, letterario e filosof\u00edco. Inoltre, la scoperta e la colonizzazione di tali pianeti garantirebbe la sopravvivenza del genere umano in caso di catastrofi planetarie, come la stessa morte del Sole.\nStoria.\nTra il 1858 e il 1920, in molti, tra cui alcuni scienziati, pensarono che Marte fosse molto simile alla Terra, solo pi\u00f9 arido ma con una spessa atmosfera ed altri aspetti simili, come l'inclinazione assiale, l'orbita e le stagioni, e si pens\u00f2 che una civilt\u00e0 marziana avesse costruito grandi canali. Queste teorie furono avanzate da Giovanni Schiaparelli, Percival Lowell ed altri, e per questo motivo Marte fu oggetto di opere di fantascienza, dove veniva spesso citato come il pianeta rosso, simile alla Terra, ma con un paesaggio desertico. Le immagini e i dati provenienti dalle missioni Mariner (1965) e Viking (1975-1980), rivelarono invece come Marte fosse un mondo craterizzato sterile. Con la possibilit\u00e0 che l'acqua esistesse in passato, Marte rimase comunque il pianeta pi\u00f9 simile alla Terra nel sistema solare.\nFino agli anni sessanta anche Venere venne creduto essere solo una versione pi\u00f9 calda della Terra, con una spessa atmosfera formata da nuvole d'acqua che nascondevano oceani sottostanti e nella letteratura veniva spesso presentato con alcune somiglianze con la Terra e diversi autori speculavano sull'esistenza di una civilt\u00e0 venusiana. Queste credenze ebbero termine quando le prime sonde spaziali raccolsero dati scientifici accurati, grazie ai quali si scopr\u00ec che Venere \u00e8 un mondo \"infernale\" con la temperatura superficiale superiore ai 400\u00a0\u00b0C e un'atmosfera acida 90 volte pi\u00f9 densa dell'atmosfera terrestre.\nDal 2004, la sonda Cassini-Huygens rivel\u00f2 che la luna di Saturno, Titano, era uno dei pi\u00f9 mondi pi\u00f9 simili alla Terra al di fuori della zona abitabile. Pur avendo una composizione chimica estremamente diversa, nel 2007 venne confermata la presenza di laghi, fiumi e processi fluviali di metano avanzati come sulla Terra. Ulteriori osservazioni dei fenomeni meteorologici su Titano aiutarono la comprensione dei processi geologici che possono aver luogo su pianeti simili alla Terra.\nIl telescopio spaziale Kepler, a partire dal 2011, inizi\u00f2 ad osservare i transiti di potenziali pianeti terrestri nella zona abitabile, individuando diversi oggetti con raggio inferiore a , e nel 2015 venne scoperto Kepler-452 b, un pianeta di dimensioni terrestri in orbita ad una stella simile al Sole.\nCriteri.\nLa probabilit\u00e0 di trovare un analogo terrestre dipende in gran parte da varie caratteristiche che si prevede siano simili alle caratteristiche della Terra. I criteri principali, che non sono comunque gli unici, sono: dimensioni del pianeta, gravit\u00e0 superficiale, tipo di stella madre, distanza orbitale, stabilit\u00e0 dell'inclinazione assiale e della rotazione, geografia simile, oceani, condizioni atmosferiche e meteorologiche, forte magnetosfera e la presenza di forme di vita complesse come sulla Terra. Se c'\u00e8 vita complessa, potrebbero esistere alcune foreste che coprono gran parte della Terra, e se ci fosse anche vita intelligente, alcune parti del territorio potrebbero essere coperte da citt\u00e0. Alcuni fattori possono essere improbabili da trovare su un esopianeta, a causa proprio della storia della Terra. Ad esempio l'atmosfera terrestre non \u00e8 sempre stato ricca di ossigeno, che \u00e8 un chiaro segnale della comparsa della vita fotosintetica. La formazione, la presenza e l'influenza della Luna (come ad esempio le forze di marea) possono costituire un problema a trovare un analogo terrestre.\nDimensioni.\nLa gravit\u00e0 di un pianeta \u00e8 direttamente proporzionale alla sua massa, di conseguenza un pianeta poco massiccio perder\u00e0 velocemente la sua atmosfera primordiale, divenendo un pianeta deserto come Marte. Al contrario, un pianeta troppo massiccio potrebbe trattenere un'atmosfera troppo densa, che non lascia passare la luce della stella e dar luogo ad un effetto serra incontrollato, come nel caso di Venere. Per questa ragione, gli esperti pensano che un analogo terrestre debba avere una massa compresa tra 0,8 e 1,9\u00a0M\u2295 e un raggio tra 0,5 e 2,0\u00a0R\u2295, anche se studi dell'Harvard-Smithsonian Center for Astrophysics restringono il limite in 1,6 raggi terrestri, al di sotto del quale quasi certamente un pianeta avrebbe una composizione di roccia-ferro simile a quella della Terra e di Venere. Lo stesso studio afferma che un pianeta con massa inferiore a 6 masse terrestri ha grossa probabilit\u00e0 di avere una composizione simile a quella terrestre.\nQuando vennero scoperti Kepler-62 e e Kepler-62 f, venne avanzata l'ipotesi che questi esopianeti fossero pianeti oceano, che rappresenterebbero una via intermedia tra i pianeti tellurici come la Terra e i mininettuno. Questi casi potrebbero essere frequenti attorno alle nane rosse, poich\u00e9 con orbite pi\u00f9 piccole \u00e8 pi\u00f9 probabile che i corpi planetari in formazione abbiano catturato elementi pesanti presenti all'interno del disco protoplanetario. Non ci sono comunque ragioni che compromettano il formarsi della vita su questo tipo di pianeti.\nLe dimensioni di un pianeta influiscono anche sul suo campo magnetico e sulla tettonica delle placche. Le super Terre potrebbero avere condizioni interne ben diverse dalla Terra, e mentre alcuni modelli indicano che la tettonica delle placche sia poco frequente nelle super Terre, altri suggeriscono che sarebbe un fenomeno comune, anche in caso di carenza d'acqua.\nUno studio statistico pubblicato ad ottobre 2018 da un gruppo di ricerca dell'universit\u00e0 di Zurigo, basato sui dati disponibili di 83 esopianeti con massa e dimensioni note, ha concluso che un pianeta con caratteristiche simili alla terra non dovrebbe avere un raggio superiore a tre volte quello terrestre, calcolando ad 1,4 il raggio limite entro il quale si potrebbe avere una composizione simile e a 4 volte oltre il quale un pianeta sarebbe molto gassoso\nTemperatura.\nEsistono diversi fattori che possono determinare la temperatura superficiale di un pianeta, come la distanza dalla sua stella e la luminosit\u00e0 di quest'ultima, l'albedo, la densit\u00e0 e composizione dell'atmosfera, in particolare la percentuale dei gas serra, e i blocchi mareali.\nCome probabilmente accadde alla Terra nel cryogeniano, una temperatura media leggermente inferiore pu\u00f2 portare all'aumento delle calotte polari, e di conseguenza aumentare l'albedo del pianeta, che riflettendo nello spazio gran parte dei raggi della stella causer\u00e0 una diminuzione di temperatura, con conseguente aumento dell'estensione dei ghiacci, iniziando un processo che porter\u00e0 ad una glaciazione globale.\nAllo stesso modo, un'atmosfera con quantit\u00e0 maggiori di gas serra rispetto a quella terrestre potrebbe innescare un effetto serra galoppante, simile a Venere. A differenza di un ciclo di glaciazione globale, che un'attivit\u00e0 vulcanica del pianeta potrebbe concludere, \u00e8 difficile che i cambiamenti su un pianeta lo possano modificare abbastanza per sfuggire ad un effetto serra incontrollato. Molti dei pianeti pi\u00f9 massicci della Terra in orbita vicino al bordo interno della zona abitabile della stella, sono probabilmente dei \"super Venere\", piuttosto che delle super Terre.\nIl blocco mareale \u00e8 un altro fattore che pu\u00f2 influenzare notevolmente la temperatura di un pianeta. Si verifica in genere nelle stelle di tipo M e di tardo tipo K, dove la zona abitabile non oltrepassa il limite entro il quale la forza gravitazionale della stella costringe il pianeta ad una rotazione sincrona, e di conseguenza qualsiasi esopianeta orbitante una stella di questo tipo nella sua zona abitabile avr\u00e0 un emisfero costantemente esposto alla luce e l'altro nell'oscurit\u00e0 perpetua.\nOltre ad una maggior esposizione all'attivit\u00e0 stellare a causa della vicinanza, il blocco mareale pu\u00f2 influenzare le dinamiche interne del pianeta e distruggere la sua magnetosfera, esponendolo ai venti stellari. Si pensa che questi corpi registrino grandi differenze di temperatura tra l'emisfero diurno e quello notturno, dove l'acqua potrebbe congelarsi in assenza di una densa atmosfera che possa distribuire efficacemente il calore dall'emisfero illuminato a quello oscuro. Tuttavia, potrebbero esserci temperature moderate nella zona del terminatore del pianeta che potrebbero permettere l'abitabilit\u00e0.\n\u00c8 probabile che le temperature pi\u00f9 stabili si abbiano su pianeti orbitanti analoghe solari nella zona abitabile, dal momento che essi sono abbastanza lontani dalla loro stella da non essere in rotazione sincrona. La dimensione della zona abitabile \u00e8 direttamente proporzionale alla luminosit\u00e0 della stella, essendo pi\u00f9 ampia quanto pi\u00f9 luminosa sia la stella stessa. Nel novembre 2013, in base ai dati della missione Kepler, gli astronomi hanno stimato in 11 miliardi il numero di esopianeti di tipo terrestre nella zona abitabile di stelle simili al Sole, solo nella nostra galassia.\nLa vita stessa \u00e8 di per s\u00e9 un fattore di abitabilit\u00e0, moderando e stabilizzando la temperatura del pianeta attraverso meccanismi quali l'attivit\u00e0 fotosintetica, che ha permesso la nascita di organismi aerobici sulla Terra. Esiste un ampio consenso tra la comunit\u00e0 scientifica circa l'evoluzione delle specie come una legge universale, quindi bisogna aspettarsi che, come \u00e8 avvenuto sulla Terra, gli organismi semplici possono modificare le condizioni di abitabilit\u00e0 planetaria, in particolare la temperatura e la composizione atmosferica, permettendo lo sviluppo di altre forme di vita.\nProprio a seguito delle numerose scoperte del telescopio Kepler, parte della comunit\u00e0 astronomica ha sollevato perplessit\u00e0 dovute ad un eccessivo entusiasmo con cui i pianeti vengono dichiarati \"abitabili\" o \"Earth-Like\". Nonostante la possibilit\u00e0 di incrociare dati di osservazioni effettuate con strumenti avanzati a diverse frequenze, l'analisi diretta \u00e8 ancora lontana dal consentire di qualificare un esopianeta come candidato a supportare la vita o a rilevarne elementi chimici fondamentali.\nStella.\nLe caratteristiche di una stella determinano le condizioni presenti in un sistema planetario. Le stelle pi\u00f9 massicce e luminose come quelle di classe O e B, producono un processo di fotoevaporazione che impedisce la formazione di pianeti, ed \u00e8 quindi praticamente impossibile trovare analoghi terrestri in orbita attorno a questo tipo di stelle. Inoltre, la vita di una stella \u00e8 inversamente proporzionale alla sua massa, e perfino in stelle di tipo A e F la vita non ha probabilmente il tempo per svilupparsi.\nAll'altro estremo, le piccole nane rosse hanno zone abitabili molto vicine a esse, e per questo motivo \u00e8 molto probabile che qualsiasi pianeta situato alla giusta distanza sia in rotazione sincrona, con un emisfero sempre rivolto alla stella e l'altro sempre al buio. Inoltre, le dinamiche delle nane rosse sono molto diverse da quelle del Sole, mostrando forti cali e aumenti di luminosit\u00e0 che influenzano negativamente qualsiasi forma di vita presente nel sistema. Gli effetti possono essere ancora pi\u00f9 dannosi se si tratta di una stella a flare, uno stato che sembra essere comune nei primi miliardi di anni di vita delle stelle di questo tipo. La possibile esistenza di vita su pianeti appartenenti a nane rosse \u00e8 oggetto di dibattito e di grande interesse per l'astrobiologia, visto che queste stelle sono le pi\u00f9 comuni e longeve, costituendo oltre il 70% di tutte le stelle dell'universo, inoltre la loro stabilit\u00e0 aumenta man mano che invecchiano. Le nane arancioni di tipo K potrebbero essere ideale per lo sviluppo della vita, presentando gli stessi vantaggi di quelle di classe M senza i loro inconvenienti.\nUn altro fattore da considerare \u00e8 la metallicit\u00e0 della stella. Quelle con valori molto bassi sono povere di elementi pesanti, e questo influisce sulla composizione dei pianeti che si possono formare, che saranno anch'essi carenti di metalli pesanti. La metallicit\u00e0 di una stella varia a seconda della regione della galassia, e per questo \u00e8 stato coniato il termine \"zona galattica abitabile\", che nella Via Lattea forma un anello tra i 4 e i 10 kpc dal centro galattico. Pi\u00f9 vicino al nucleo della galassia, l'esposizione alle supernove e ad altri eventi cosmici altamente energetici impedirebbe la presenza di forme di vita complesse, mentre pi\u00f9 lontano la metallicit\u00e0 sarebbe troppo bassa per consentire la formazione planetaria.\nDi conseguenza, si prevede che gli analoghi terrestri appartengano ad analoghe solari, cio\u00e8 a stelle aventi massa, dimensioni e metallicit\u00e0 simili al Sole o a una stella di tipo K.\nComposizione atmosferica.\nI componenti principali dell'atmosfera terrestre sono molto comuni nell'universo, ed \u00e8 probabile che tutti i pianeti abbiano o abbiano avuto, in qualche momento della loro storia, un'atmosfera pi\u00f9 o meno densa composta in parte o interamente da idrogeno, ossigeno, azoto e/o composti chimici che ne derivano, quali anidride carbonica, metano, vapore acqueo e altri. L'atmosfera terrestre \u00e8 composta principalmente da azoto (78%) e ossigeno (21%), prodotto dall'attivit\u00e0 fotosintetica, ma \u00e8 cambiata notevolmente nel corso del tempo, come dopo la catastrofe dell'ossigeno, alterando in modo significativo le condizioni della superficie terrestre. \u00c8 possibile che, come \u00e8 successo sulla Terra, nascano microrganismi negli oceani di esopianeti in grado di formarne altri capaci di generare la fotosintesi, in un processo di convergenza evolutiva, con il passare del tempo essi potrebbero modificare la composizione dell'atmosfera tanto da renderla compatibile per forme di vita complesse.\nSolitamente si considerano l'ossigeno molecolare (O2) e il suo sottoprodotto fotochimico, l'ozono (O3), come i migliori indicatori atmosferici della presenza di attivit\u00e0 organica nell'ambiente. Tuttavia, la fotolisi dell'acqua causata dalla radiazione ultravioletta, seguita dalla fuga idrodinamica dell'idrogeno, pu\u00f2 innescare un accumulo di ossigeno nell'atmosfera dei pianeti vicini alla loro stella tanto da dar inizio a un effetto serra incontrollato. Si pensa che nei pianeti situati nella zona abitabile, la fotolisi dell'acqua sarebbe fortemente limitata da strati atmosferici freddi di vapor acqueo presenti nella bassa atmosfera. L'estensione di questi strati freddi dipende in larga misura dalla quantit\u00e0 di gas non condensabili presenti nell'atmosfera, come l'argon e l'azoto. In assenza di questi gas le probabilit\u00e0 di un accumulo di ossigeno dipendono anche dalla storia dell'accrescimento del pianeta, dalla chimica interna, dalle dinamiche atmosferiche e dalle caratteristiche della sua orbita. Per questo motivo l'ossigeno, di per s\u00e9, non rappresenta una forte biofirma. La percentuale di azoto e argon rispetto all'ossigeno potrebbe essere rilevata studiando le variazioni di radiazione infrarossa in base alla fase orbitale, oppure con metodi spettroscopici con l'analisi dello scattering di Rayleigh durante un transito.\nGli attuali strumenti non hanno la precisione necessaria per eseguire questi studi spettroscopici su pianeti extrasolari di massa terrestre orbitanti alle loro stelle nella zona abitabile. Alcuni telescopi terrestri e spaziali in programma nel futuro prossimo potrebbero risolvere alcune delle incognite della comunit\u00e0 scientifica, studiando la composizione atmosferica di potenziali analoghi terrestri, confermando o no la presenza di vita.\nAltri fattori.\nAl di l\u00e0 delle caratteristiche basiche per considerare un pianeta analogo alla Terra, ci sono molti altri fattori che potrebbero alterare significativamente le condizioni di vita di un esopianeta, come la presenza di un campo magnetico protettivo contro i venti stellari. La magnetosfera terrestre nasce dalla separazione del nucleo in diversi strati: il nucleo esterno \u00e8 composto principalmente da ferro fuso ad alta conduttivit\u00e0, che genera magnetismo mediante la legge di Amp\u00e8re. I pianeti extrasolari con massa, densit\u00e0, composizione e rotazione simile alla Terra, dovrebbero presentare un campo magnetico simile. Tuttavia, la maggior massa delle super Terre pu\u00f2 generare alte pressioni con grandi viscosit\u00e0 e alte temperature di fusione che impediscono la separazione delle parti interne, rimanendo con un mantello indefinito senza un nucleo ben delimitato. In questi casi, l'ossido di magnesio, che \u00e8 roccioso sulla Terra, potrebbe trovarsi liquefatto all'interno delle super-Terre, generando un campo magnetico. Nei pianeti in blocco mareale, l'assenza di rotazione potrebbe impedire la formazione di una magnetosfera, e la conseguente esposizione ai venti stellari potrebbe causare l'espulsione di tutto l'idrogeno nello spazio, trasformandoli in pianeti desertici.\nLe catastrofi accadute nel corso della storia di un pianeta potrebbero cambiare la sua abitabilit\u00e0, e se anche un potenziale gemello terrestre dovesse soddisfare i criteri chiave, una collisione con un protopianeta durante la formazione del sistema potrebbe alterare in modo significativo l'inclinazione assiale e la velocit\u00e0 di rotazione, facendogli perdere la magnetosfera, come si pensa che sia accaduto a Venere e Urano. Analogamente, l'orbita del sistema attorno alla galassia potrebbe avvicinarlo a stelle massicce, dalla breve esistenza e che dopo pochi milioni di anni esplodono in supernovae, spazzando via l'ozonosfera e, in casi estremi, gran parte della sua atmosfera. Ci sono diverse eventualit\u00e0 che possono rendere inabitabile un pianeta, anche se questo, per massa e temperatura, fosse completamente simile alla Terra. Anche in questo caso, l'analisi della sua atmosfera potrebbe chiarire i dubbi al riguardo.\nRicerche di analoghi terrestri.\nI primi pianeti extrasolari potenzialmente abitabili erano soprattutto delle super Terre, come Gliese 581 d, Gliese 581 g e Gliese 667 Cc, tutti in orbita attorno a nane rosse in orbite strette, che consentivano un facile rilevamento delle variazioni della velocit\u00e0 radiale della stella. Indipendentemente dai problemi derivanti dalla loro massa elevata, questi pianeti sono quasi certamente in rotazione sincrona e la loro potenziale abitabilit\u00e0 \u00e8 ancora in fase di studio.\nIl miglioramento dei metodi di individuazione degli esopianeti negli ultimi anni, grazie anche a strumenti come il telescopio spaziale Kepler, ha rivoluzionato l'astronomia, e in meno di un decennio, le attenzioni degli scienziati sono passate dai gioviani caldi alle super Terre e, negli ultimi tempi, a oggetti di massa terrestre. Tali progressi hanno svegliato un grande interesse nella ricerca di un gemello della Terra, e le principali agenzie aerospaziali hanno sviluppato progetti per missioni sempre pi\u00f9 ambiziose, alla ricerca di un'altra Terra. Con la crisi economica del 2008 e i conseguenti tagli governativi hanno frenato alcuni di questi progetti, rinviati a tempo indeterminato o sostituiti da alternative pi\u00f9 economiche.\nTra i progetti annullati o rinviati a tempo indeterminato figuravano la missione Darwin dell'ESA e il Terrestrial Planet Finder della NASA. Questi telescopi spaziali sarebbero stati in grado di rilevare esopianeti di massa terrestre e di studiare le loro atmosfere, in cerca di indicatori della presenza di forme di vita.\nAl 2016, alcuni dei progetti in corso di osservatori terrestri e spaziali per ottenere nuove informazioni sui pianeti extrasolari sono:\nScoperte.\nIl lancio del telescopio Kepler ha aumentato in modo esponenziale il ritmo delle scoperte di esopianeti. L'aggiornamento del database della NASA del 10 maggio 2016 ha portato il numero di pianeti extrasolari confermati a 3302, mentre 4169 \u00e8 il numero dei candidati in attesa di conferma. Le osservazioni di Kepler hanno cambiato il trend prodotto dai metodi di rilevamento precedenti, indicando una netta predominanza dei pianeti terrestri rispetto ai giganti gassosi.\nQueste scoperte hanno avuto grande influenza nell'astrobiologia, nei modelli di abitabilit\u00e0 planetaria e nella ricerca di vita extraterrestre. La NASA e il SETI hanno proposto la classificazione degli analoghi terrestri basandosi su una scala, l'indice di similarit\u00e0 terrestre (ESI), che tiene conto della massa, del raggio e della temperatura di un pianeta per stimare il grado di parentela con la Terra. Un ESI alto indica un elevato grado di somiglianza con il nostro pianeta e condizioni potenzialmente idonee per lo sviluppo della vita cos\u00ec come noi la conosciamo. Teegarden b (93%), K2-72 e (90%) e Gliese 3323 b (90%) sono, al 2020, i pianeti con ESI pi\u00f9 alto.\nIl 23 luglio 2015 la NASA ha confermato la scoperta di Kepler-452 b, il primo esopianeta scoperto con un ESI maggiore di 0,80 che orbita attorno ad una stella simile al Sole. Non essendo considerate le caratteristiche della stella nel calcolo dell'ESI, ed essendo pi\u00f9 grande della Terra (1,63 R\u2295), \u00e8 solo all'undicesimo posto tra i pianeti a pi\u00f9 alto ESI, tuttavia, esperti della NASA e scopritori considerano Kepler-452 b uno dei pianeti pi\u00f9 somiglianti con Terra, considerando la stella madre cos\u00ec simile al Sole. Non viene comunque scartata l'ipotesi che Kepler-452 b possa essere un pianeta oceano o un nano gassoso e che potrebbe essere pi\u00f9 caldo della Terra.\nIl telescopio Kepler, autore della scoperta, deve il suo successo per la sua precisione e sul rilevamento dei transiti planetari come metodo primario per l'individuazione di pianeti terrestri. L'uso di questo metodo comporta che siano pi\u00f9 facilmente individuabili analoghi terrestri situati nelle zone abitabili che transitano davanti a nane rosse o nane arancioni, stelle pi\u00f9 piccole del Sole, mentre al contrario, \u00e8 pi\u00f9 difficoltoso confermare pianeti attorno ad analoghe solari, poich\u00e9 le probabilit\u00e0 che i segnali rilevati siano errati \u00e8 pi\u00f9 alta. Kepler-452 b \u00e8 una delle poche eccezioni in cui un pianeta extrasolare che appartiene ad una stella di questo tipo non venga poi catalogato come falso positivo, come \u00e8 successo con KOI-5123.01 e KOI-5927.01. Per questo motivo anche l'esistenza di KOI-4878.01, potrebbe, alla fine, essere smentita.\nSotto, i dieci pianeti confermati con l'ESI pi\u00f9 alto ad aprile 2019:\nAltri criteri di classificazione.\nAbel Mendez, direttore del Planetary Habitability Laboratory, ha elaborato una lista che tiene conto di altri criteri oltre all'ESI per classificare gli esopianeti. L'ESI infatti considera solo raggio, densit\u00e0, velocit\u00e0 di fuga e temperatura d'equilibrio del pianeta, che non sono gli unici fattori da tenere in considerazione per la ricerca di eventuali gemelli della Terra. Sotto, un elenco degli altri criteri considerati dal PHL:\nTeorie.\nNel corso degli anni, gli scienziati hanno discusso quanto frequentemente appaiono analoghi terrestri nell'universo, sostanzialmente su due distinte teorie: l'ipotesi della rarit\u00e0 della Terra e il principio di mediocrit\u00e0 copernicano. I sostenitori della prima teoria sostengono che la presenza di vita complessa su un corpo planetario \u00e8 il frutto di grandi coincidenze statisticamente improbabili, tra cui la presenza di un \"Giove\" che cattura la maggior parte delle comete e degli asteroidi diretti verso i pianeti interni del sistema, un satellite di notevoli proporzioni, la posizione nella \"zona abitabile galattica\" e una tettonica delle zolle, indipendentemente dagli altri fattori menzionati in precedenza. Questa teoria \u00e8 stata oggetto di importanti critiche, che la considerano eccessivamente restrittiva e influenzata da presupposti creazionisti. Negli ultimi anni, molti esperti hanno dimostrato tramite calcoli e simulazioni che parte dei principi fondamentali dell'ipotesi della rarit\u00e0 della Terra potrebbero essere erronei.\nAl contrario, i seguaci del principio di mediocrit\u00e0 sostengono che la vita complessa sia comune nell'universo. Tra i maggiori difensori di questa teoria c'\u00e8 l'astronomo Frank Drake, che nel 1961 svilupp\u00f2 un'equazione in grado di stimare il numero di pianeti abitati da esseri intelligenti nella nostra galassia. Secondo una sua stima, potrebbero esistere tra mille e cento milioni di civilt\u00e0 solo nella Via Lattea. Successivamente le sue stime furono considerate errate, poich\u00e9 a quel tempo molti dei valori delle incognite dell'equazione erano totalmente sconosciuti. Tuttavia, il principio di mediocrit\u00e0 si dimostr\u00f2 essere la norma in cosmologia, dal risultato dell'elevato numero di stelle nella galassia e di galassie nell'universo.\nSulla base dei dati della missione Kepler, gli astronomi hanno stimato, nel novembre 2013, che esisterebbero 40 miliardi di analoghi terrestri solo nella Via Lattea, di cui 11 miliardi in orbita attorno a stelle simili al Sole. Statisticamente queste cifre fanno supporre che l'esopianeta abitabile pi\u00f9 vicino potrebbe trovarsi a soli 12 anni luce di distanza. Questi dati non chiariscono definitivamente quale delle due teorie sia pi\u00f9 vicina alla realt\u00e0, ma dimostrano che i pianeti che soddisfano le condizioni di vita di tipo terrestre sono comuni nella galassia.\nLe posizioni degli astronomi si situano ai due estremi, e si ritiene comunque che il numero effettivo di civilt\u00e0 presenti nella Via Lattea sia molto minore dei milioni stimati da Frank Drake, suggerendo che queste civilt\u00e0 siano forse pi\u00f9 distanti da ci\u00f2 che si pensa e sia difficile la comunicazione tra loro. Si ritiene comunque che la vita microbiotica e anche complessa sia comune nell'universo. In futuro, nuove strumentazioni per la ricerca esoplanetaria potrebbero \"aggiustare\" le stime a valori pi\u00f9 vicini alla realt\u00e0.\nPianeti superabitabili.\nI risultati degli ultimi anni ottenuti con le osservazioni del telescopio Kepler hanno sorpreso gli esperti. I pianeti extrasolari estremi sembrano situarsi molto al di sopra dei primati degli oggetti del sistema solare, sotto tutti gli aspetti, e i ricercatori sviluppano costantemente nuovi modelli per predire nuove classi di pianeti che potrebbero essere scoperti in futuro, come per esempio i pianeti oceano, di carbonio, e altri. Nel gennaio del 2014, gli astrof\u00edsici Ren\u00e9 Heller e John Armstrong pubblicarono i risultati di una estesa ricerca in \"Astrobiology\", dove suggerivano la possibile esistenza di pianeti \u00absuperabitabili\u00bb, oggetti di dimensioni planetarie simili alla Terra che sarebbero perfino pi\u00f9 adatti alla vita degli analoghi terrestri.\nIl Planetary Habitability Laboratory (PHL), dell'Universit\u00e0 di Porto Rico ad Arecibo, ha creato una serie di criteri supplementari all'ESI che stimano le condizioni che possono presentarsi su un esopianeta a partire dalle informazioni disponibili, assegnando a sua volta il corrispondente valore per la Terra. L'ESI pu\u00f2 al massimo raggiungere il valore 1 del nostro pianeta, e qualsiasi corpo planetario con un ESI simile sarebbe considerato come un gemello della Terra. Ci\u00f2 nonostante, la stessa Terra non raggiunge il massimo nel resto dei parametri. Per esempio, arriva solo ad un valore di 0,72 nella scala dell\"\"abitabilit\u00e0 primaria comune\", definita come la \u00abcapacit\u00e0 di sostenere la vita vegetale, per via dell'atmosfera relativamente scarsa, e non raggiunge il massimo nemmeno riguardo alla \"distanza dal centro della zona abitabile\" (-0,5), visto che si trova verso i confini interni di questa regione.\nAnche alcuni dei pianeti confermati superano la Terra in certi criteri, lo stesso Kepler-442 b \u00e8 situato pi\u00f9 al centro della zona abitabile rispetto alla Terra, e forse anche la sua atmosfera \u00e8 pi\u00f9 adatta per ospitare la vita, e anche se apparentemente troppo freddo, potrebbe comunque avere l'atmosfera pi\u00f9 densa e un effetto serra maggiore di quello terrestre, in grado di aumentare la temperatura.\nAltri fattori che possono far superare l'abitabilit\u00e0 della Terra sono il tipo stellare, il campo magnetico, la profondit\u00e0 media degli oceani e la tettonica delle placche. Le stelle di tipo K, note anche come nane arancioni, sono meno luminose rispetto alle stelle di classe G come il Sole, ma il loro ciclo vitale \u00e8 notoriamente superiore, inoltre questa classe di stelle ha una massa sufficiente per superare i problemi che affliggono l'abitabilit\u00e0 attorno alle nane rosse, per cui i loro sistemi potrebbero essere pi\u00f9 adatti alla vita delle analoghe solari. Riguardo alla tettonica delle placche, i modelli di Heller e Armstrong prevedono che pianeti con massa di 2 M\u2295 possono avere una migliore attivit\u00e0 geologica, inoltre essendo pi\u00f9 massicci, \u00e8 probabile che abbiano un maggiore campo magnetico in grado di offrire una migliore protezione contro il vento stellare, e che l'atmosfera sia pi\u00f9 densa di quella terrestre senza raggiungere le estremit\u00e0 dell'atmosfera venusiana. Infine, la profondit\u00e0 media degli oceani terrestri non favorisce particolarmente la vita marina, pi\u00f9 abbondante e diversificata nelle regioni poco profonde, quindi pianeti con oceani poco profondi potrebbero essere pi\u00f9 adatti alla vita.\nAlla luce di queste ipotesi, Heller e Armstrong propongono l'uso del termine \"mondi superabitabili\" per definire quei pianeti che hanno migliori condizioni per la vita rispetto alla Terra. Si stima che il loro aspetto e le loro caratteristiche sarebbero simili ad un analogo terrestre, e il loro ESI raggiungerebbe valori vicini a 1, anche se non esattamente a tale valore a causa delle loro sottili differenze. Al 2016, non \u00e8 stato scoperto nessun esopianeta in grado di raccogliere tutte insieme le caratteristiche di un mondo superabitabile.\nTerraformazione.\nLa terraformazione di un pianeta, satellite o altro corpo celeste, \u00e8 un processo ipotetico di modificazione deliberata di atmosfera, temperatura e topografia superficiale; per adattarlo alle esigenze delle forme di vita terrestre.\nLa terraformazione permetterebbe all'umanit\u00e0 di colonizzare su grande scala un pianeta evitando di percorrere le grandi distanze dello spazio interstellare. Esperti di tutto il mondo hanno sviluppato tecniche teoriche per intraprendere questo processo nei candidati pi\u00f9 vicini, Marte e Venere. Con le modifiche necessarie, Venere potrebbe arrivare a convertirsi in un analogo terrestre dopo un processo considerevolmente pi\u00f9 lungo e costoso di quello che sarebbe necessario per terraformare Marte, che tuttavia, essendo un corpo molto meno massiccio della Terra, non potrebbe raggiungere lo stato di analogo della Terra poich\u00e9 qualsiasi processo di questo tipo sarebbe temporaneo, in quanto perderebbe la sua atmosfera come conseguenza della sua minore gravit\u00e0 e dell'assenza di magnetosfera.\n\u00c8 possibile che in sistemi stellari vicini esistano pianeti non adatti alla vita che richiederebbero pochi cambiamenti per essere abitabili, e i cui processi risulterebbero pi\u00f9 economici e accessibili per l'umanit\u00e0. In ogni caso, la tecnologia attuale non permette di realizzare queste modifiche a larga scala su un pianeta, e probabilmente processi di questo tipo sono fuori della portata per l'essere umano per vari decenni o secoli.\nUna nuova casa.\nIl passo successivo dopo aver scoperto, confermato e analizzato debitamente le condizioni di un analogo terrestre, sarebbe quello di inviare sonde spaziali per studiarlo in profondit\u00e0 e ottenere immagini superficiali e, successivamente, progettare missioni con equipaggio. Anche se un gemello terrestre si trovasse a poche decine di anni luce, il viaggio sarebbe impossibile da intraprendere con i mezzi disponibili nell'era attuale. La navicella spaziale pi\u00f9 veloce inviata dall'essere umano nello spazio, la Voyager 1, viaggia a 1/ della velocit\u00e0 della luce. A questa velocit\u00e0, tarderebbe anni ad arrivare a Proxima Centauri, la stella pi\u00f9 vicina (4,23 anni luce). Con la tecnologia attuale, sarebbe possibile sviluppare in pochi anni una nave a propulsione nucleare ad impulso per ridurre il tempo di percorrenza a meno di un secolo, ma per arrivare agli esopianeti abitabili pi\u00f9 prossimi potrebbero essere necessari centinaia o migliaia di anni.\nUn viaggio di questa durata causerebbe diversi e gravi problemi all'equipaggio come l'esposizione prolungata all'assenza di gravit\u00e0, inoltre supererebbe il tempo di vita dello stesso equipaggio. Sarebbe necessario ricorrere a navi generazionali, animazione sospesa, o a embrioni congelati incubati nella stessa nave. Questi mezzi richiederebbero importanti progressi scientifici.\nUn'altra alternativa sarebbe sviluppare nuovi motori che riducano considerevolmente il tempo di viaggio. I razzi a fusione nucleare potrebbero raggiungere fino a un 10 % della velocit\u00e0 della luce, rispetto al 3 % della propulsione nucleare ad impulso. Gli statoreattori interstellari e, soprattutto, i razzi ad antimateria, raggiungerebbero velocit\u00e0 vicine a quelle della luce, con la dilatazione temporale che ridurrebbe considerevolmente il tempo di viaggio. Le navi a propulsione a curvatura potrebbero raggiungere velocit\u00e0 superluminali deformando lo spaziotempo per \u00abavvicinare\u00bb il punto di destinazione. Gli scienziati stanno lavorando, nei primi decenni del XXI secolo, con tecnologia a fusione nucleare sul progetto ITER, ma il suo uso quotidiano \u00e8 ancora lontano dal poter essere realizzato, e pi\u00f9 ancora lontano \u00e8 il suo utilizzo in motori spaziali. Le restanti alternative potrebbero essere realizzabili solo fra diversi secoli o millenni, sempre che possano un giorno diventare possibili.\nIl documentario \"Evacuare la Terra\", trasmesso dal National Geographic nel dicembre 2012, propone l'uso di una nave generazionale gigante costruita nello spazio e spinta da propulsione nucleare ad impulso. La nave ruoterebbe su se stessa creando una sensazione di gravit\u00e0 che potrebbe ridurre l'impatto in lunghi periodi nello spazio. \u00c8 possibile che la combinazione di vari elementi descritti anteriormente sia la soluzione per questo tipo di viaggi.\nEventuali colonie umane sparse per la Via Lattea si troverebbero praticamente senza comunicazione con la Terra, giacch\u00e9 qualsiasi messaggio inviato o ricevuto tarderebbe anni, decenni e anche secoli per arrivare a enormi distanze. Dovrebbero essere totalmente autonome ed essere preparate per risolvere qualsiasi problema senza ricevere aiuto esterno.\nIl fisico Stephen Hawking ha espresso l'opinione che le colonie su analoghi terrestri garantirebbero la sopravvivenza dell'essere umano oltre il prossimo millennio."}
{"id": "6008759", "revid": "729019", "url": "https://it.wikipedia.org/wiki?curid=6008759", "title": "Savoia-Marchetti S.72", "text": "Il Savoia-Marchetti S.72 fu un aereo militare trimotore, monoplano ad ala alta, sviluppato dall'azienda aeronautica italiana Savoia-Marchetti nei primi anni trenta.\nDerivato dal precedente Savoia-Marchetti S.71, del quale era una variante irrobustita, originariamente progettato come bombardiere pesante non riusc\u00ec ad ottenere commissioni per ricoprire quel ruolo, trov\u00f2 invece impiego come aereo da trasporto militare VIP nell'unico esemplare utilizzato dal governo italiano. Venne inoltre acquistato dalla Repubblica di Cina che lo utilizz\u00f2 durante la Seconda guerra sino-giapponese."}
{"id": "6008766", "revid": "124981383", "url": "https://it.wikipedia.org/wiki?curid=6008766", "title": "Ramune", "text": "Il \u00e8 una bibita gassata analcolica originaria del Giappone prodotta dal 1876 a K\u014dbe dall'imprenditore-farmacista scozzese Alexander Cameron Sim (1840-1900), il quale la pubblicizz\u00f2 inizialmente come preparato per prevenire il colera.\nIl nome deriva dalla parola inglese \"lemonade \"(limonata) traslitterata in lingua giapponese.\nComposizione.\nLa bevanda originale \u00e8 composta da una miscela di zucchero o sciroppo di glucosio-fruttosio, acidificanti ed aromi al gusto di limone e lime. Il sapore \u00e8 simile alla Sprite, ma meno dolce.\nBottiglia.\nIl Ramune \u00e8 molto conosciuto per il design distintivo della sua bottiglia, chiamata bottiglia Codd (brevettata dal britannico Hiram Codd nel 1872). La bottiglia \u00e8 realizzata in vetro e sigillata con una biglia tenuta in posizione grazie alla pressione del gas introdotto per la carbonatazione nella bevanda. Per aprire la bottiglia viene fornito un dispositivo apribottiglia che serve a spingere la pallina di vetro verso l'interno e a far uscire il gas. Dopo l'apertura, la biglia rimane nel collo della bottiglia dove pu\u00f2 essere scossa a mo' di sonaglio. \nGrazie a questa particolarit\u00e0, la bevanda \u00e8 conosciuta anche come \"mabu soda\" o \"marble soda\" (bevanda a pallina) al di fuori del Giappone.\nSebbene la bottiglia Codd sia stata brevettata appositamente per le bevande gassate, oggi il Ramune \u00e8 una delle poche bevande al mondo ad essere venduta in essa.\nLe persone che provano il Ramune per la prima volta possono avere difficolt\u00e0 a bere, poich\u00e9 serve un po' di pratica per imparare a fermare la pallina prima che la stessa blocchi nuovamente l'imboccatura inclinando la bottiglia; tuttavia nel 2006 sono state introdotte delle modifiche in modo che la pallina non ostruisca il passaggio del liquido.\nIl Ramune \u00e8 disponibile anche in bottiglie di plastica (PET) e lattine.\nIl Ramune \u00e8 uno dei moderni simboli dell'estate in Giappone ed \u00e8 molto consumato durante i caldi giorni e notti dei festival estivi. Le bottiglie vuote sono di solito raccolte per il riciclaggio nei luoghi in cui \u00e8 venduto.\nGusti.\nOltre all'originale, esistono altri 35 gusti differenti: "}
{"id": "6008767", "revid": "1126756", "url": "https://it.wikipedia.org/wiki?curid=6008767", "title": "Piero Capello", "text": "Biografia.\nNato in alta Val Susa, dopo essersi arruolato giovanissimo volontario nella RSI a fine guerra si trasfer\u00ec a Torino per fare l'operaio metalmeccanico e frequentarne l'universit\u00e0 diventando poi giornalista. Nel 1962 fond\u00f2 con Alfredo Cattabiani, Piero Femore e Giovanni Cantoni la casa editrice Edizioni dell'Albero. Fu anche autore di numerosi saggi.\nCollabor\u00f2 e scrisse su vari quotidiani e periodici (anche con gli pseudonimi Amedeo Principi e Cristiano Montaldi), esordendo nel 1951 sulla \"Voce della giustizia\"; poi collabor\u00f2 con il \"Meridiano d'Italia\", \"Il Nazionale\", la \"Gazzetta del Popolo\", \"Gente\", \"Il Borghese\", \"La Notte\", \"Candido\", \"Il Roma\" e \"Il Giornale d'Italia\". Diresse il mensile politico-letterario \"Il Conciliatore\".\nNegli anni 70 fu inoltre consigliere comunale a Torino per il Movimento Sociale Italiano-Destra Nazionale."}
{"id": "6008769", "revid": "74801", "url": "https://it.wikipedia.org/wiki?curid=6008769", "title": "Anoteropsis alpina", "text": "Anoteropsis alpina \u00e8 un ragno appartenente alla famiglia Lycosidae.\nEtimologia.\nIl nome proprio della specie deriva dall'aggettivo latino alpinus, -a, -um, che significa \"alpino\", in riferimento all'habitat di questa specie.\nCaratteristiche.\nSi distingue dalle altre specie del genere per le grandi dimensioni, per la punta dell'apofisi mediana del bulbo maschile a forma di freccia e per la forma degli scleriti esterni dell'epigino, in particolare quelli laterali, lunghi e orientati posteriormente.\nL'olotipo maschile rinvenuto ha lunghezza totale \u00e8 di ; la lunghezza del cefalotorace \u00e8 di ; e la larghezza \u00e8 di .\nDistribuzione.\nLa specie \u00e8 stata reperita nella Nuova Zelanda meridionale: l'olotipo maschile \u00e8 stato rinvenuto sulle pendici del Monte Saint Bathans, nella regione di Otago.\nTassonomia.\nAl 2016 non sono note sottospecie e dal 2002 non sono stati esaminati nuovi esemplari."}
{"id": "6008780", "revid": "31886", "url": "https://it.wikipedia.org/wiki?curid=6008780", "title": "Anoteropsis blesti", "text": "Anoteropsis blesti \u00e8 un ragno appartenente alla famiglia Lycosidae.\nEtimologia.\nIl nome proprio della specie \u00e8 in onore dell'aracnologo David Blest che raccolse gli esemplari insieme al descrittore il 26 gennaio 2000.\nCaratteristiche.\nSi distingue dalle altre specie del genere per la curva accentuata dell'apofisi mediana del bulbo maschile e per gli scleriti laterali dell'epigino e le relative coperture, molto tenaci.\nL'olotipo maschile rinvenuto ha lunghezza totale \u00e8 di 6,50mm; la lunghezza del cefalotorace \u00e8 di 3,60mm; e la larghezza \u00e8 di 1,40mm.\nDistribuzione.\nLa specie \u00e8 stata reperita nella Nuova Zelanda settentrionale: l'olotipo maschile \u00e8 stato rinvenuto nei pressi del fiume Waitekuri, nella regione di Waikato.\nTassonomia.\nAl 2016 non sono note sottospecie e dal 2002 non sono stati esaminati nuovi esemplari."}
{"id": "6008781", "revid": "1305772", "url": "https://it.wikipedia.org/wiki?curid=6008781", "title": "Bjerrum", "text": ""}
{"id": "6008782", "revid": "228587", "url": "https://it.wikipedia.org/wiki?curid=6008782", "title": "Quatermass II (miniserie televisiva)", "text": "Quatermass II \u00e8 una miniserie televisiva britannica di fantascienza in sei episodi diretta da Rudolph Cartier e trasmessa dalla BBC Television nell'autunno del 1955. \u00c8 il seguito di \"The Quatermass Experiment\" con protagonista lo scienziato Bernard Quatermass, ideato dallo sceneggiatore Nigel Kneale e qui interpretato da John Robinson. Della serie \u00e8 stato prodotto un remake cinematografico nel 1957 intitolato \"I vampiri dello spazio\" (\"Quatermass 2\").\nTrasmissione e distribuzione.\n\"Quatermass II\" \u00e8 stata trasmessa su BBC One per sei sabati successivi a partire dal 22 ottobre e fino al 26 novembre 1955.\nLa miniserie televisiva \u00e8 stata conservata interamente ed \u00e8 stata pubblicata integralmente nel cofanetto in DVD \"The Quatermass Collection. A seminal BBC sci.fi trilogy\" nel 2005 dalla 2 Entertain Video. La serie \u00e8 inedita in italiano."}
{"id": "6008784", "revid": "400694", "url": "https://it.wikipedia.org/wiki?curid=6008784", "title": "Quatermass II (serie televisiva)", "text": ""}
{"id": "6008792", "revid": "697352", "url": "https://it.wikipedia.org/wiki?curid=6008792", "title": "Ispettore Lomax", "text": ""}
{"id": "6008793", "revid": "697352", "url": "https://it.wikipedia.org/wiki?curid=6008793", "title": "Paula Quatermass", "text": ""}
{"id": "6008795", "revid": "18323", "url": "https://it.wikipedia.org/wiki?curid=6008795", "title": "Balletti di Frederick Ashton", "text": "Questa \u00e8 una lista per decennio, al momento ancora incompleta, dei balletti creati dal coreografo inglese Frederick Ashton."}
{"id": "6008811", "revid": "74173", "url": "https://it.wikipedia.org/wiki?curid=6008811", "title": "Duepi\u00f9", "text": "Duepi\u00f9 \u00e8 stato un mensile edito dalla Arnoldo Mondadori Editore tra il 1968 e il 1983.\nRivolta ad un pubblico giovane, \u00e8 stata la prima rivista a diffusione nazionale in Italia ad affrontare i temi della vita di coppia, della sessualit\u00e0 e della contraccezione con un approccio laico e non moralistico."}
{"id": "6008817", "revid": "729019", "url": "https://it.wikipedia.org/wiki?curid=6008817", "title": "Sonjay Dutt", "text": ""}
{"id": "6008818", "revid": "1186766", "url": "https://it.wikipedia.org/wiki?curid=6008818", "title": "Berkowo (Kiszkowo)", "text": ""}
{"id": "6008824", "revid": "2038157", "url": "https://it.wikipedia.org/wiki?curid=6008824", "title": "Bcrypt", "text": "bcrypt \u00e8 una funzione di hashing di password progettata da Niels Provos e David Mazi\u00e8res, basata sulla cifratura Blowfish e presentata a USENIX nel 1999. Oltre a incorporare un salt per proteggere la password contro attacchi tabella arcobaleno, bcrypt \u00e8 una funzione adattiva: col tempo, il conteggio dell'iterazione pu\u00f2 essere aumentato per renderla pi\u00f9 lenta, in modo da essere resistente ad attacchi di forza bruta anche con capacit\u00e0 computazionale crescente.\nLa funzione bcrypt \u00e8 l'algoritmo di hashing di password di default per BSD e altri sistemi, incluse alcune distribuzioni Linux come SUSE Linux. Il prefisso \"$2a$\" o \"$2b$\" (o \"$2y$\") in una stringa di hash in un file shadow password indica che quella stringa hash \u00e8 un formato modulare di hash bcrypt. Il resto della stringa hash include il parametro costo, un sale 128-bit (codificato base64 con 22 caratteri), e 184 bit del valore hash risultante (codificato base64 con 31 caratteri). Il parametro costo specifica un conteggio iterativo di espansione della chiave in una potenza di due, che \u00e8 un input dell'algoritmo di cifratura.\nPer esempio, il record shadow password codice_1 specifica un parametro costo di 10, indicando 210 come turni di espansione della chiave. Il sale \u00e8 codice_2 e l'hash risultante \u00e8 codice_3. Per pratica standard, la password stessa dell'utente non \u00e8 memorizzata.\nSono presenti implementazioni di bcrypt per C, C#, Java, JavaScript, Perl, PHP, Python, Ruby e altri linguaggi.\nBackground.\nBlowfish \u00e8 importante tra i cifrari a blocchi per la sua dispendiosa fase di setup della chiave. Inizia con sottochiavi in uno stato standard, poi utilizza questo stato per eseguire una cifratura a blocchi usando parte della chiave, e usa il risultate di quella cifratura (che \u00e8 pi\u00f9 precisamente un hashing) per sostituire alcune delle sottochiavi. Successivamente esso utilizza questo stato modificato per criptare altre parti della chiave, e si serve del risultato per sostituire altre sottochiavi. Procede in questo modo, usando uno stato modificato progressivo per eseguire l'hash della chiave e sostituire pezzi dello stato, finch\u00e9 tutte le sottochiavi sono state stabilite.\nProvos e Mazi\u00e8res sfruttarono questo, e lo portarono avanti. Essi svilupparono un nuovo algoritmo di setup delle chiavi per Blowfish, nominando la cifratura risultante \"Eksblowfish\" (\"expensive key schedule Blowfish\"). Il setup della chiave comincia con una forma modificata dello standard di setup della chiave Blowfish, nel quale sia il sale che la password sono usate come sottochiavi. Sono presenti quindi un numero di turni in cui l'algoritmo Blowfish standard \u00e8 applicato, usando alternativamente il sale e la password come chiave, in cui ogni turno parte con lo stato sottochiave del turno precedente. In teoria, non esiste nulla di pi\u00f9 forte dello standard Blowfish, ma il numero di turni di ricodifica \u00e8 configurabile; questo processo pu\u00f2 quindi essere eseguito arbitrariamente lentamente, contribuendo a dissuadere attacchi di forza bruta sull'hash o sale.\nAlgoritmo.\nL'algoritmo bcrypt dipende pesantemente dal suo algoritmo di setup delle chiavi \"Eksblowfish\", che viene eseguito come di seguito:\n EksBlowfishSetup(\"cost\", \"salt\", \"key\")\n \"state\" formula_1 InitState()\n \"state\" formula_1 ExpandKey(\"state\", \"salt\", \"key\")\n repeat (2\"cost\")\n \"state\" formula_1 ExpandKey(state, 0, key)\n \"state\" formula_1 ExpandKey(state, 0, salt)\n return \"state\"\nInitState funziona come nell'algoritmo Blowfish originale, popolando il P-array e gli ingressi S-box con una parte frazionale di \\pi in esadecimale.\nLa funzione ExpandKey \u00e8 la seguente:\n ExpandKey(\"state\", \"salt\", \"key\")\n for(\"n\" = 1..18)\n Pn formula_1 \"key\"[32(n-1)..32n-1] formula_6 Pn //treat the key as cyclic\n \"ctext\" formula_1 Encrypt(\"salt\"[0..63])\n P1 formula_1 \"ctext\"[0..31]\n P2 formula_1 \"ctext\"[32..63]\n for(\"n\" = 2..9)\n \"ctext\" formula_1 Encrypt(\"ctext\" formula_6 \"salt\"[64(n-1)..64n-1]) //encrypt using the current key schedule and treat the salt as cyclic\n P2n-1) formula_1 \"ctext\"[0..31]\n P2n formula_1 \"ctext\"[32..63]\n for(\"i\" = 1..4)\n for(\"n\" = 0..127)\n \"ctext\" formula_1 Encrypt(\"ctext\" formula_6 \"salt\"[64(n-1)..64n-1]) //as above\n Si[2n] formula_1 \"ctext\"[0..31]\n Si[2n+1] formula_1 \"ctext\"[32..63]\n return \"state\"\nDi conseguenza, codice_4 \u00e8 lo stesso del key schedule regolare di Blowfish siccome tutti gli XOR con il valore sale completamente a 0 sono inconcludenti. codice_5 \u00e8 simile, ma utilizza il sale come una chiave 128-bit.\nL'algoritmo completo bcrypt utilizza queste funzioni per computare un hash da un input dato derivato dalla password, come segue:\n bcrypt(\"cost\", \"salt\", \"input\")\n \"state\" formula_1 EksBlowfishSetup(\"cost\", \"salt\", \"input\")\n \"ctext\" formula_1 \"OrpheanBeholderScryDoubt\" //three 64-bit blocks\n repeat (64)\n \"ctext\" formula_1 EncryptECB(\"state\", \"ctext\") //encrypt using standard Blowfish in ECB mode\n return Concatenate(\"cost\", \"salt\", \"ctext\")\nInput utente.\nMolte implementazioni di bcrypt troncano la password ai primi 72 byte.\nL'algoritmo matematico stesso richiede un'inizializzazione con 18 sottochiavi a 32-bit (equivalenti a 72 ottetti/byte). La specifica originale di bcrypt non impone nessun metodo particolare per mappare password text-based dallo spazio utente in valori numerici per l'algoritmo. Un breve commento nel testo accenna, ma non ordina, la possibilit\u00e0 di usare semplicemente il valore codificato ASCII di una stringa carattere, \"Infine, l'argomento chiave \u00e8 una chiave segreta di cifratura, che pu\u00f2 essere una password scelta dall'utente fino a 56 byte (incluso un byte 0 terminante quando la chiave \u00e8 una stringa ASCII).\"\nDa notare che la citazione sopra menziona password \"fino a 56 byte\" anche se l'algoritmo stesso utilizza un valore iniziale di 72 byte. Nonostante Provos e Mazi\u00e8res non dichiarano il motivo della breve restrizione, essi potrebbero essere stati motivati dalla seguente dichiarazione dalla specifica originale di Blowfish di Bruce Schneier, \"Il limite di 448 [bit] sulla grandezza della chiave assicura che ogni bit di ogni sottochiave dipende da ogni bit della chiave.\"\nLe implementazioni sono variate nel loro approccio di convertire password in valori numerici iniziali, includendo a volte la riduzione della forza di password contenenti caratteri speciali."}
{"id": "6008833", "revid": "287204", "url": "https://it.wikipedia.org/wiki?curid=6008833", "title": "Paulin\u00f3w", "text": "Paulin\u00f3w \u00e8 un villaggio di 61 abitanti (2011) nel distretto amministrativo di Sterdy\u0144, all'interno del Distretto di Soko\u0142\u00f3w nel Voivodato della Masovia, nella Polonia centro-orientale.\nDurante l'occupazione tedesca nella seconda guerra mondiale, gli abitanti di Paulin\u00f3w e i lavoratori della fattoria locale concessero aiuto a dei profughi ebrei fuggiti dal ghetto di Sterdy\u0144. A causa di ci\u00f2, nella notte tra il 23 e il 24 febbraio 1943, il villaggio fu teatro di una spedizione punitiva tedesca, nella quale furono uccisi 11 polacchi e 3 rifugiati. Alla spedizione, organizzata grazie alle informazioni giunte da spie infiltratesi tra gli ebrei stessi, presero parte circa duemila soldati tedeschi, provenienti da Ostr\u00f3w Mazowiecka."}
{"id": "6008835", "revid": "481666", "url": "https://it.wikipedia.org/wiki?curid=6008835", "title": "Fred Newmeyer", "text": ""}
{"id": "6008844", "revid": "736476", "url": "https://it.wikipedia.org/wiki?curid=6008844", "title": "Great Serpent Mound", "text": "Il Great Serpent Mound, talvolta chiamato anche semplicemente Serpent Mound, \u00e8 un celebre sito archeologico della citt\u00e0 statunitense di Peebles, nell'Ohio, consistente in un tumulo a forma di serpente realizzato forse dalla trib\u00f9 di nativi americani degli Adena in un'epoca compresa tra il 1800 a.C. e il 400 d.C. o forse tra il 1000 e il 1200 d.C.. Si tratta del pi\u00f9 grande tumulo di questo genere rinvenuto negli Stati Uniti.\nDescrizione.\nIl sito \u00e8 situato nella valle del fiume Ohio e domina il Brush Creek.\nIl tumulo misura 411 m in lunghezza (1.300 piedi), 6 metri in larghezza (20-25 piedi), 6 metri in larghezza (20-25 piedi) e 1,5 in altezza (3 piedi).\nIl tumulo raffigura un serpente mentre si sta srotolando. A una delle due estremit\u00e0 \u00e8 raffigurata la bocca nell'atto di ingoiare un uovo.\nStoria.\nStudi.\nI primi studi sul sito furono effettuati a partire dagli anni quaranta del XIX secolo.\nNel 1883, il sito venne visitato da Frederick Ward Putnam dell'Universit\u00e0 di Harvard, che in seguito inizi\u00f2 un'opera di restauro. In seguito, nel 1900, l'Universit\u00e0 di Harvard cedette il sito allo Stato dell'Ohio.\nNel 1933, usc\u00ec un saggio redatto da W.H. Buchet, in cui il sito fu definito come \"criptovulcanico\".\nNel 1947, R.D. Dietz parl\u00f2 invece di \"criptoesplosione\".\nTeorie sull'utilizzo.\nSecondo una teoria, il sito sarebbe servito per interpretare le fasi lunari.\nSecondo altri studiosi rappresenterebbe il serpente che in una leggenda indiana ingoia il sole.\nSecondo un'altra teoria, proposta nel 1909 dal reverendo battista Landon West, si tratterebbe invece di una raffigurazione del serpente legato al peccato originale."}
{"id": "6008849", "revid": "6923", "url": "https://it.wikipedia.org/wiki?curid=6008849", "title": "Benignowo", "text": ""}
{"id": "6008852", "revid": "1446238", "url": "https://it.wikipedia.org/wiki?curid=6008852", "title": "Frazioni di Madera", "text": "La regione autonoma di Madera \u00e8 costituita da 11 e 54 freguesias, con 10 comuni e 53 freguesias sull'isola di Madera e il resto dell'isola Porto Santo. Porto Santo \u00e8 uno dei sei comuni del Portogallo che hanno un unico freguesia, che ha lo stesso nome.\nElenco.\nQui di seguito segue un elenco di freguesias che compongono la regione autonoma di Madera, il comune di appartenenza, la loro popolazione, territorio e densit\u00e0 di popolazione, sulla base del censimento 2011."}
{"id": "6008860", "revid": "6923", "url": "https://it.wikipedia.org/wiki?curid=6008860", "title": "P\u0119pocin", "text": ""}
{"id": "6008863", "revid": "600229", "url": "https://it.wikipedia.org/wiki?curid=6008863", "title": "Etichette musicali", "text": ""}
{"id": "6008865", "revid": "110157", "url": "https://it.wikipedia.org/wiki?curid=6008865", "title": "Stretching", "text": "Stretching (in inglese \"allungamento\", \"stiramento\", \"allargare\") pu\u00f2 significare:"}
{"id": "6008868", "revid": "729019", "url": "https://it.wikipedia.org/wiki?curid=6008868", "title": "Distretto di M'Sila", "text": "Il distretto di M'Sila \u00e8 un distretto della Provincia di M'Sila, in Algeria.\nComuni.\nIl distretto di M'Sila comprende 1 comune:"}
{"id": "6008874", "revid": "6923", "url": "https://it.wikipedia.org/wiki?curid=6008874", "title": "Tarszewo", "text": ""}
{"id": "6008876", "revid": "600229", "url": "https://it.wikipedia.org/wiki?curid=6008876", "title": "Hoquet", "text": ""}
{"id": "6008877", "revid": "729019", "url": "https://it.wikipedia.org/wiki?curid=6008877", "title": "Distretto di Hammam Dhalaa", "text": "Il distretto di Hammam Dhalaa \u00e8 un distretto della Provincia di M'Sila, in Algeria.\nComuni.\nIl distretto di Hammam Dalaa comprende 4 comuni:"}
{"id": "6008891", "revid": "729019", "url": "https://it.wikipedia.org/wiki?curid=6008891", "title": "Distretto di Ouled Derradj", "text": "Il distretto di Ouled Derradj \u00e8 un distretto della Provincia di M'Sila, in Algeria.\nComuni.\nIl distretto di Ouled Derradj comprende 5 comuni:"}
{"id": "6008895", "revid": "46291", "url": "https://it.wikipedia.org/wiki?curid=6008895", "title": "Anisotome", "text": "Anisotome \u00e8 un genere di piante della famiglia delle Apiacee (o Umbelliferae).\nTassonomia.\nIl genere comprende le seguenti specie:"}
{"id": "6008899", "revid": "729019", "url": "https://it.wikipedia.org/wiki?curid=6008899", "title": "Distretto di Sidi A\u00efssa", "text": "Il distretto di Sidi A\u00efssa \u00e8 un distretto della Provincia di M'Sila, in Algeria.\nComuni.\nIl distretto di Sidi Aissa comprende 3 comuni:"}
{"id": "6008903", "revid": "729019", "url": "https://it.wikipedia.org/wiki?curid=6008903", "title": "Distretto di A\u00efn El Melhe", "text": "Il distretto di A\u00efn El Melhe \u00e8 un distretto della Provincia di M'Sila, in Algeria.\nComuni.\nIl distretto di A\u00efn El Melhe comprende 5 comuni:"}
{"id": "6008905", "revid": "6923", "url": "https://it.wikipedia.org/wiki?curid=6008905", "title": "Tr\u0105bczyn Dworski", "text": ""}
{"id": "6008906", "revid": "729019", "url": "https://it.wikipedia.org/wiki?curid=6008906", "title": "Distretto di Ben Srour", "text": "Il distretto di Ben Srour \u00e8 un distretto della Provincia di M'Sila, in Algeria.\nComuni.\nIl distretto di Ben Srour comprende 4 comuni:"}
{"id": "6008907", "revid": "62748", "url": "https://it.wikipedia.org/wiki?curid=6008907", "title": "Ullswater", "text": "L'Ullswater \u00e8 un lago di 8,9\u00a0km\u00b2 dell'Inghilterra nord-occidentale, situato nel Lake District National Park, nella contea di Cumbria. \u00c8 il secondo lago per superficie del Lake District dopo il lago Windermere.\nLocalit\u00e0 che si affacciano sul lago sono Pooley Bridge, Glenridding e Patterdale.\nEtimologia.\nIl toponimo \"Ullswater\" potrebbe significare \"lago di Ulfr\", dove Ulfr indicherebbe una persona di origine nordica.\nGeografia.\nL'Ullswater si trova nell'estremit\u00e0 nord-orientale del Lake District e si estende a sud di Pooley Bridge e a nord di Glenridding e Patterdale.\nTrasporti.\nIl lago \u00e8 fornito di un servizio di vaporetti, chiamato \"Ullswater Steamers\""}
{"id": "6008908", "revid": "729019", "url": "https://it.wikipedia.org/wiki?curid=6008908", "title": "Distretto di Bou Saada", "text": "Il distretto di Bou Saada \u00e8 un distretto della Provincia di M'Sila, in Algeria.\nComuni.\nIl distretto di Bou Saada comprende 3 comuni:"}
{"id": "6008909", "revid": "1186766", "url": "https://it.wikipedia.org/wiki?curid=6008909", "title": "Cienin Zaborny (S\u0142upca)", "text": ""}
{"id": "6008912", "revid": "729019", "url": "https://it.wikipedia.org/wiki?curid=6008912", "title": "Distretto di Ouled Sidi Brahim", "text": "Il distretto di Ouled Sidi Brahim \u00e8 un distretto della Provincia di M'Sila, in Algeria.\nComuni.\nIl distretto di Ouled Sidi Brahim comprende 2 comuni:"}
{"id": "6008913", "revid": "729019", "url": "https://it.wikipedia.org/wiki?curid=6008913", "title": "Distretto di Sidi Ameur", "text": "Il distretto di Sidi Ameur \u00e8 un distretto della Provincia di M'Sila, in Algeria.\nComuni.\nIl distretto di Sidi Ameur comprende 2 comuni:"}
{"id": "6008916", "revid": "729019", "url": "https://it.wikipedia.org/wiki?curid=6008916", "title": "Distretto di Magra", "text": "Il distretto di Magra \u00e8 un distretto della Provincia di M'Sila, in Algeria.\nComuni.\nIl distretto di Magra comprende 5 comuni:"}
{"id": "6008917", "revid": "729019", "url": "https://it.wikipedia.org/wiki?curid=6008917", "title": "Distretto di Chellal", "text": "Il distretto di Chellal \u00e8 un distretto della Provincia di M'Sila, in Algeria.\nComuni.\nIl distretto di Chellal comprende 4 comuni:"}
{"id": "6008935", "revid": "767487", "url": "https://it.wikipedia.org/wiki?curid=6008935", "title": "Bob Wallace", "text": "Biografia.\nPrime esperienze.\nNella prima fase della sua formazione si appassion\u00f2 alle vetture da corsa e in particolar modo approfond\u00ec i processi per migliorarne le prestazioni. Nel 1960 lasci\u00f2 la Nuova Zelanda insieme a John Ohlson, anch'egli coinvolto nella scena delle hot rod.\nInizialmente Wallace si trasfer\u00ec in Inghilterra per lavorare alla Lotus.\nPochi mesi dopo, su invito di Guerino Bertocchi, cominci\u00f2 a lavorare per il team Camoradi USA su una versione ultraleggera della Chevrolet Corvette e su alcune Maserati Birdcage.\nSuccessivamente con la scuderia Serenissima lavor\u00f2 sulla Ferrari 250 GTO e la Ferrari 250 TR 61 Spyder Fantuzzi. Questa attivit\u00e0 gli consent\u00ec di avere dei contatti con la Scuderia Ferrari: alla fine del 1960 inizi\u00f2 la sua collaborazione con la Ferrari nel campionato di Formula 1 come capo meccanico per Phil Hill, che vinse il campionato.\nLe edizioni del 1960 e 1961 della 1000\u00a0km di N\u00fcrburgring furono dominate dalla Maserati Birdcage. Wallace ricopr\u00ec il ruolo di capo meccanico assicurando cos\u00ec che la Maserati avesse il predominio sulla concorrenza.\nNel 1963 la Ferrari avrebbe voluto che l'esperto meccanico tornasse a far parte del team di Formula 1. Wallace sent\u00ec parlare di una nuova casa automobilistica con sede a Sant'Agata Bolognese che voleva rivoluzionare le Gran Turismo e cos\u00ec entr\u00f2 a far parte della Automobili Lamborghini SpA.\nLamborghini.\nNel 1963 termin\u00f2 la costruzione della fabbrica di Sant'Agata Bolognese. All'interno vi erano le pi\u00f9 innovative macchine per la costruzione di vetture ad alte prestazioni e Gran Turismo. Wallace fu uno dei primi dipendenti dell'azienda di Ferruccio Lamborghini: inizi\u00f2 infatti la sua carriera con il ruolo di meccanico o, come preferiva definirsi, \"trouble-shooter\". Ferruccio Lamborghini aveva appena presentato il prototipo della 350 GTV e gli serviva la catena di montaggio pronta per cominciare le vendite della prima vettura Lamborghini. Wallace partecip\u00f2 alla messa a punto dei primi esemplari, seguendo la produzione minuziosamente.\nContemporaneamente Wallace aiut\u00f2 la Bizzarrini a sviluppare un V12 adatto a una Gran Turismo. La prima vettura che segu\u00ec dalla progettazione alla messa in strada fu la 350 GT dei primi anni 60; si dedic\u00f2 poi interamente alle vetture con un nuovo ruolo all'interno dell'azienda. Alla Lamborghini serviva infatti un esperto in meccanica che riuscisse a individuare e risolvere gli eventuali problemi delle vetture, ruolo perfetto per Wallace, che divenne capo collaudatore.\nI modi di fare.\nWallace collaudava i prototipi con grande scrupolo e passione: prima di dare l'autorizzazione ai test di pre-produzione percorreva di notte molti chilometri a grande velocit\u00e0, assicurandosi che la vettura non fosse una \"deathtrap\" e fosse affidabile su un chilometraggio minimo di 100.000 chilometri.\nFiniti i collaudi iniziali, Wallace testava le vetture di pre-produzione. La giornata iniziava alle 5.30 e finiva alle 15: in queste ore la vettura veniva spinta al massimo delle potenzialit\u00e0 sull'autostrada seguendo il percorso della Mille Miglia, oppure sui circuiti di Misano e Varano. Successivamente Wallace tornava in fabbrica per tenere un \"debrief\" con l'ufficio progettazione sui problemi che aveva riscontrato durante i suoi test.\nLa Miura.\nTra gli anni sessanta e settanta Wallace vantava una posizione di assoluto spicco all'interno dell'azienda. Cos\u00ec Ferruccio Lamborghini diede la massima disponibilit\u00e0 economica per la realizzazione della Lamborghini Miura con i pi\u00f9 sofisticati strumenti di sviluppo allora disponibili. Insieme ai due ingegneri Gian Paolo Dallara e Paolo Stanzani inizi\u00f2 il progetto.\nLa Miura P400 fu disegnata in pochissimo tempo da Marcello Gandini, giovanissimo capo designer della carrozzeria Bertone. Il prototipo fu esposto al salone dell'automobile di Ginevra del 1966 suscitando in tutto il pubblico un grandissimo apprezzamento, anticipando il cambiamento radicale delle forme e delle tecniche automobilistiche delle vetture sportive.\nWallace ebbe un ruolo fondamentale nella riuscita del progetto. Ebbe l'accortezza e l'intuito di rendere la Miura una vettura all'avanguardia sulla ripartizione dei pesi e sul posizionamento del motore e della trasmissione, entrambi trasversali.\nLa Miura Jota.\nPer gli appassionati della Lamborghini Miura era lecito aspettarsi una versione da corsa della sportiva che aveva reso celebre la casa automobilistica di Sant'Agata Bolognese.\nIl grande impedimento non era di carattere economico ma di filosofia imprenditoriale. Infatti, come ha sempre sostenuto Ferruccio Lamborghini, le sue vetture non avrebbero dovuto per nessun motivo competere in alcun campionato automobilistico.\nWallace non si adegu\u00f2 per\u00f2 a questa filosofia imprenditoriale: nel 1970, all'insaputa dei vertici dell'azienda, cominci\u00f2 a sperimentare su una Lamborghini Miura numero di telaio n.5084 delle soluzioni tecniche che gli permettessero di realizzare una vettura estrema pronta per le corse.\nLa vettura divenne presto il suo laboratorio che gli permise di ottenere grandi prestazioni. Il motore V12 da 3929\u00a0cm\u00b3 venne potenziato aumentando il rapporto di compressione da 10,4:1 a 11,5:1 e introducendo quattro carburatori pi\u00f9 prestazionali e 4 tubi di scarico senza filtro, a \"megafono\". Inoltre, il telaio fu irrigidito tramite la conversione ad elementi tubolari e lamierati piegati, saldati e incollati. Inoltre la carrozzeria sub\u00ec uno stravolgimento estetico e funzionale molto sostanzioso: i vetri furono sostituiti da pannelli di plexiglas.\nPer tutti i lamierati della carrozzeria Wallace adott\u00f2 una lega di alluminio leggera e resistente, chiamata Avional, utilizzata nei dirigibili e negli aerei; utilizz\u00f2 inoltre dei cerchi ultraleggeri per portare il peso complessivo della vettura al di sotto dei 900\u00a0kg, arrivando a 890\u00a0kg. I passa ruota furono allargati per permettere una maggiore deportanza alla vettura.\nAl banco prova fece registrare una potenza di 440\u00a0CV a 8500 giri/min che permise alla vettura di passare da 0 a 100\u00a0km/h in appena 3,6 secondi.\nPurtroppo l'unico esemplare costruito venne venduto a un collezionista italiano che lo distrusse in un terribile incidente. Un estimatore della Jota, aiutato dallo stesso Bob Wallace, cre\u00f2 comunque una replica fedele all'originale.\nMiura SVJ.\nGrazie all'eccellente sperimentazione di Wallace sulla Jota, molte delle innovative soluzioni adottate furono trasferite sul modello chiamato Lamborghini Miura SV che per\u00f2, nel 1971, non ebbe il successo sperato. I possessori di questa vettura fecero pressione sulla casa automobilistica affinch\u00e9 le auto venissero modificate per diventare il pi\u00f9 possibile simili alla Lamborghini Jota: in risposta, fu prodotta la Lamborghini Miura SVJ. I telai che furono modificati dalla casa e in primo luogo da Wallace erano i 4860, 4934, 4990, 5090 e 5100. Di questi 6 esemplari 4 sono Miura SV convertite e 2 sono Miura SVJ dalla fabbricazione. Questi modelli vengono venduti a un prezzo maggiorato del 60% rispetto alle Lamborghini Miura SV.\nJarama 'Bob'.\nNel 1972, Bob Wallace modific\u00f2 una Jarama S, utilizzando il telaio numero 10350 e il motore numero 40537, che vi era originalmente montato. Wallace esegu\u00ec una diversa saldatura della carrozzeria al telaio cos\u00ec da ottenere una rigidit\u00e0 maggiore della vettura, inoltre spost\u00f2 di alcuni centimetri il motore verso la parte posteriore per raggiungere una distribuzione dei pesi che fosse all'incirca 50% all'anteriore e 50% al posteriore, assicurando alla vettura una manovrabilit\u00e0 maggiore. Lo spostamento del motore costrinse Wallace alla progettazione di un nuovo tunnel centrale che potesse ospitare la trasmissione anch'essa spostata. Per il raggiungimento del perfetto equilibrio elimin\u00f2 i sedili posteriori e vi posizion\u00f2 il serbatoio e la batteria per l'avviamento. La carrozzeria sub\u00ec un drastico alleggerimento tramite l'utilizzo dell'alluminio per i pannelli laterali, le portiere e il tetto. Per l'anteriore della vettura Wallace utilizz\u00f2 la plastica, spostando nella parte inferiore i fari, originariamente a scomparsa. Il cofano originale venne sostituito con uno in alluminio, dal quale furono ricavati due estrattori d'aria per i radiatori. Le ruote furono cambiate in stile Miura con ampi cerchi posteriori della Campagnolo. Nella parte anteriore erano da 8 pollici di larghezza, mentre in quella posteriore erano da 10 pollici di larghezza montati con pneumatici 215/70 e 225/70 VR. Vennero utilizzati quattro freni a disco ventilati e furono installate delle sospensioni da corsa della Koni regolabili. Infine, la parte inferiore della vettura fu appiattita con pannelli di alluminio, per consentire un flusso d'aria diretto sul fondo piatto fino all'estrattore posteriore.\nIl motore, equipaggiato da carburatori Weber 42 DCOE, fu messo a punto per fornire circa 380\u00a0CV a 8000 giri/min e i filtri dell'aria furono rimossi. Il volano, i pistoni e le bielle furono sostituiti con unit\u00e0 leggere e pi\u00f9 performanti.\nQuesta speciale Jarama \u00e8 finita nel deserto dell'Arabia Saudita dove \u00e8 stata riscoperta nel 1999.\nLe prestazioni precise non sono disponibili, ma grazie alla carrozzeria in alluminio e alla rimozione del superfluo dall'abitacolo, la Jarama divenne molto leggera diventando una vettura molto veloce. Test indipendenti negli anni Novanta hanno rivelato una velocit\u00e0 massima di 270\u00a0km/h.\nUrraco Rallye.\nNel 1973, Wallace trasform\u00f2 l'esemplare numero '3' di pre produzione di una Lamborghini Urraco P250 in una versione Hot rod. Il motore, un 3.0 litri V8 da 4 valvole per cilindro, riusciva a sviluppare 310 CV.\nPresto fu rimpiazzato da un pi\u00f9 potente 3.0 litri V8 della Lamborghini Urraco P300 da due valvole per cilindro insieme a un condotto di scarichi diretti, fuori legge per l'utilizzo stradale.\nLa vettura fu inoltre dotata di un roll-bar interno per aumentarne la rigidit\u00e0 del telaio; i lussuosi interni dell'Urraco originale furono rimossi insieme al divanetto posteriore per alleggerire il prototipo. Per le sospensioni Wallace us\u00f2 le solite MacPherson della P250 ma sostitu\u00ec gli ammortizzatori con Koni da gara affinch\u00e9 la vettura potesse dare una risposta pi\u00f9 immediata al guidatore.\nSperiment\u00f2 diversi tipi di freni e pneumatici differenti come i Pirelli P7 e i Dunlop Racing, sempre montati sui cerchi in magnesio della Campagnolo, usati anche per la Lamborghini Jota.\nDato l'incremento di potenza, le forze laterali aumentarono notevolmente e Wallace si vide costretto a rinforzare e saldare le parti del telaio, montando sul posteriore un grande alettone, che permettesse ad alte velocit\u00e0 di avere la giusta deportanza in curva.\nLa carrozzeria fu modificata con dei passaruota pi\u00f9 larghi per poter ospitare i grandi pneumatici e uno spoiler anteriore che spingesse l'aria sotto la vettura e creasse deportanza sul fondo piatto.\nBob Wallace ebbe l'occasione di correre con la Urraco Rallye durante una gara di esposizione sul circuito di Misano, nella quale riusc\u00ec a superare una Porsche.\nLa vettura infine venne abbandonata nella fabbrica di Sant'Agata Bolognese dove in seguito fu acquistata da un membro del \"Japanese Lamborghini Owners Club\".\nL'addio alla Lamborghini.\nAll'interno della fabbrica vi fu nel 1969 una prima grande perdita quando l'ingegner Gian Paolo Dallara decise di abbandonare la Lamborghini per dedicarsi al reparto corse della De Tomaso.\nFurono anni difficili che culminarono con l'improvvisa vendita delle azioni dell'azienda da parte di Ferruccio Lamborghini per il 51% a Georges-Henri Rossetti nel 1972 e il restante 49% a Ren\u00e9 Leimer nel 1973. La vendita fu dettata dalla imminente bancarotta causata dal reparto trattori della Lamborghini, che per colpa del cambio di governo della Bolivia perse la vendita di ben 5000 trattori gi\u00e0 prodotti (quantomeno in larga parte).\nLa nuova gestione non fu in grado di mettere a punto un piano industriale, la crisi petrolifera del 1973 ridusse la richiesta di auto sportive e la fine della produzione della Miura cre\u00f2 un enorme deficit aziendale.\nLa scarsit\u00e0 di fondi non permise lo sviluppo delle nuove vetture cos\u00ec, nel 1975, sia Bob Wallace che Paolo Stanzani lasciarono la fabbrica che li aveva resi famosi nel mondo automobilistico.\nIl ritiro a vita privata.\nNel 1975 Wallace torna in Nuova Zelanda con la moglie, ma dopo appena tre mesi si trasfer\u00ec a Phoenix negli Stati Uniti d'America dove apr\u00ec un centro riparazioni per vetture esotiche, come Lamborghini e Ferrari. Nel 1977 fu coinvolto in un terribile incidente stradale mentre era in viaggio con la moglie.\nNel 2013, l'anno del cinquantesimo anniversario della fondazione della Lamborghini, Wallace fu invitato da Stephan Winkelmann, presidente della Automobili Lamborghini, a partecipare alla festa per l'anniversario. Il collaudatore non partecip\u00f2 all'evento a causa delle sue precarie condizioni di salute.\nBob Wallace mor\u00ec nel settembre dello stesso anno."}
{"id": "6008936", "revid": "729019", "url": "https://it.wikipedia.org/wiki?curid=6008936", "title": "Distretto di Medjedel", "text": "Il distretto di Medjedel \u00e8 un distretto della Provincia di M'Sila, in Algeria.\nComuni.\nIl distretto di Medjedel comprende 2 comuni:"}
{"id": "6008937", "revid": "72396", "url": "https://it.wikipedia.org/wiki?curid=6008937", "title": "Rhinos Milano 2016", "text": "Questa voce raccoglie le informazioni riguardanti i Rhinos Milano nelle competizioni ufficiali della stagione 2016."}
{"id": "6008939", "revid": "729019", "url": "https://it.wikipedia.org/wiki?curid=6008939", "title": "Distretto di A\u00efn El Hadjel", "text": "Il distretto di A\u00efn El Hadjel \u00e8 un distretto della Provincia di M'Sila, in Algeria.\nComuni.\nIl distretto di A\u00efn El Hadjel comprende 2 comuni:"}
{"id": "6008942", "revid": "1896180", "url": "https://it.wikipedia.org/wiki?curid=6008942", "title": "Scott Cawthon", "text": " Sviluppatore indipendente ed ex designer di videogiochi, scrittore e animatore, creatore della famosa serie \"Five Nights at Freddy's\". Ha programmato anche altri videogiochi che hanno ottenuto un discreto successo, come ad esempio \"There is No Pause Button!!\".\nBiografia.\nNon si sa con certezza quando Cawthon ha iniziato la sua carriera da informatico e sviluppatore; si pu\u00f2 ipotizzare nel periodo degli anni novanta, visto che alcuni suoi vecchi giochi risalgono a quel periodo. Tuttavia conosciamo quale sia il suo primo gioco (chiamato \"Doofas\"), rivelato dallo stesso Cawthon in una diretta di YouTube del canale Dawko. I suoi primi giochi ufficiali arrivarono nei primi anni del 2000, tra cui ricordiamo RPG Max (rilasciato nel 2002). Successivamente si un\u00ec alla \"Hope Animation\", dove cre\u00f2 animazioni per bambini basati sulle tradizioni cristiane. Il 19 marzo 2007, Cawthon pubblic\u00f2 sul suo canale YouTube la prima parte della sua serie The Pilgrim's Progress, basata sull'omonimo romanzo di John Bunyan. Dopo aver completato questa serie di otto parti, Cawthon inizi\u00f2 la pubblicazione di diversi giochi tra cui Sit 'N Survive, Chipper and Sons Lumber Co. e The Desolate Hope. Alcuni di essi, come The Desolate Hope, furono approvati da Steam Greenlight e pubblicati su Steam, mentre altri, tra cui il pi\u00f9 celebre Chipper and Sons Lumber Co., furono giudicati fortemente negativi dalla critica. \nFu grazie alle critiche negative di Chipper and Sons Lumber Co., che Cawthon pubblic\u00f2 il suo pi\u00f9 grande successo, Five Nights at Freddy's. Infatti le critiche negative definivano i personaggi di Chipper and Sons degli animatroni spaventosi, anzich\u00e9 dei personaggi per un videogioco per un pubblico di bambini. Questo spinse Cawthon a creare un gioco spaventoso con animatroni. Una demo del gioco fu pubblicata su IndieDB il 24 luglio 2014 e, a causa della sua popolarit\u00e0, il gioco completo fu pubblicato l'8 agosto dello stesso anno su Desura. Il 18 agosto fu pubblicato su Steam e ottimizzato per Play Store e App Store.\nIl gioco guadagn\u00f2 molta popolarit\u00e0 (soprattutto grazie ai gameplay di numerosi YouTuber tra cui ricordiamo Markiplier). Cawthon cos\u00ec pubblic\u00f2 altri sei capitoli inerenti alla saga di Five Nights at Freddy's, uno spin-off e diversi libri. \nVerso la fine dell'estate 2018, Cawthon elenc\u00f2 su un post di Steam i progetti che erano in lavorazione, tra cui un film basato sulla storia di Five Nights at Freddy's, e vari nuovi giochi . \nScott Cawthon fu accusato di razzismo e omotransfobia, a seguito della diffusione in rete di informazioni su delle donazioni da lui fatte ad un determinato partito politico. In un post su Reddit, Cawthon ha smentito tali accuse, sostenendo di credere nell'uguaglianza di ogni individuo e di aver fatto solamente quello che riteneva giusto per il suo Paese, supportando candidati con posizioni in politica estera ed economica che considerava pi\u00f9 adatte per garantire il benessere della nazione . \nIl 17 giugno 2021, Cawthon ha ufficialmente affermato, tramite un annuncio su Scottgames, la decisione di terminare la sua carriera come sviluppatore di videogiochi e di smettere di lavorare a Five Nights at Freddy's per dedicarsi alla sua famiglia costituita dalla moglie e dai cinque figli, con un sesto in dolce attesa. Cawthon gi\u00e0 da tempo aveva espresso desiderio di ritirarsi, tuttavia \u00e9 possibile che le molte critiche ricevute a causa delle sue donazioni abbiano accelerato le decisione. Nell'annuncio, si dice grato del supporto ricevuto, ringraziando i suoi fan, e, riguardo a Five Nights at Freddy's, sostiene che lascer\u00e0 la serie a qualcun altro di cui si fida. \nPochi giorni dopo, Cawthon ha tolto immagine e logo del suo sito web Scottgames.com, lasciando solo una schermata nera, proprio come aveva fatto in precedenza con FNaFWorld.com .\nOpere.\nVideogiochi.\n\"Nota: questa lista con videogiochi rilasciati da Scott Cawthon non \u00e8 completa\"\nVita privata.\nScott \u00e8 sposato con figli e attualmente vive a Salado. \u00c8 di religione cristiana, infatti cre\u00f2 dei film d'animazione 3D e successivamente un videogioco sul tema, chiamato \"The Pilgrim's Progress: The Video Game\", tratto dal film d'animazione omonimo, a sua volta basato su un libro omonimo."}
{"id": "6008946", "revid": "6923", "url": "https://it.wikipedia.org/wiki?curid=6008946", "title": "K\u0105ty (S\u0142upca)", "text": ""}
{"id": "6008952", "revid": "6923", "url": "https://it.wikipedia.org/wiki?curid=6008952", "title": "\u017belazk\u00f3w (S\u0142upca)", "text": ""}
{"id": "6008955", "revid": "31886", "url": "https://it.wikipedia.org/wiki?curid=6008955", "title": "Anoteropsis cantuaria", "text": "Anoteropsis cantuaria \u00e8 un ragno appartenente alla famiglia Lycosidae.\nEtimologia.\nIl nome proprio della specie deriva dalla zona neozelandese di rinvenimento degli esemplari: la regione di Canterbury.\nCaratteristiche.\nSi distingue dalle altre specie del genere per la forma dell'apofisi mediana del bulbo maschile e per gli scleriti esterni dell'epigino, in modo particolare quelli superficiali che hanno le coperture volte in direzione posteriore. Morfologicamente simile ad \"A. lacustris\", se ne distingue per la colorazione pi\u00f9 tenue. Anche i bulbi maschili delle due specie sono simili, ma quello di \"A. cantuaria\", sviluppa una curva di forma pi\u00f9 arrotondata.\nL'olotipo maschile rinvenuto ha lunghezza totale \u00e8 di 8,20mm; la lunghezza del cefalotorace \u00e8 di 4,10mm; e la larghezza \u00e8 di 1,60mm.\nDistribuzione.\nLa specie \u00e8 stata reperita nella Nuova Zelanda meridionale: l'olotipo maschile \u00e8 stato rinvenuto nella \"Prices Valley\", situata nella Penisola di Banks, appartenente alla regione di Canterbury.\nTassonomia.\nAl 2016 non sono note sottospecie e dal 2002 non sono stati esaminati nuovi esemplari."}
{"id": "6008956", "revid": "6923", "url": "https://it.wikipedia.org/wiki?curid=6008956", "title": "Pokoje", "text": ""}
{"id": "6008968", "revid": "6923", "url": "https://it.wikipedia.org/wiki?curid=6008968", "title": "Marcewek", "text": ""}
{"id": "6008970", "revid": "6923", "url": "https://it.wikipedia.org/wiki?curid=6008970", "title": "Dr\u0105\u017cna", "text": ""}
{"id": "6008972", "revid": "105972193", "url": "https://it.wikipedia.org/wiki?curid=6008972", "title": "Segnale di energia", "text": "Nell'ambito della teoria dei segnali, un segnale formula_1 \u00e8 detto \"di energia\" se \u00e8 \"finita e non nulla\" la sua energia formula_2, definita come\nformula_3\novvero se:\nformula_4\nSe x(t) rappresenta una tensione o una corrente, il valore formula_2 assume il significato fisico dell'energia totale, misurata in J, dissipata da un resistore di 1 \u03a9 qualora ai suoi capi sia applicata la tensione x(t) V, o qualora sia attraversato dalla corrente x(t) A."}
{"id": "6008975", "revid": "290275", "url": "https://it.wikipedia.org/wiki?curid=6008975", "title": "Antimontalatte", "text": ""}
{"id": "6008977", "revid": "1043175", "url": "https://it.wikipedia.org/wiki?curid=6008977", "title": "Kaoru Takayama", "text": ""}
{"id": "6008978", "revid": "31886", "url": "https://it.wikipedia.org/wiki?curid=6008978", "title": "Anoteropsis forsteri", "text": "Anoteropsis forsteri \u00e8 un ragno appartenente alla famiglia Lycosidae.\nEtimologia.\nIl nome proprio della specie \u00e8 in onore dell'aracnologo neozelandese Raymond Robert Forster (1922-2000), mentore del descrittore.\nCaratteristiche.\nSi distingue dalle altre specie del genere per il colore del dorso che vira dal giallo al giallo-arancio con macchie nere; per la forma dell'apofisi mediana del bulbo maschile e quella degli scleriti esterni dell'epigino. per colorazione \u00e8 simile a \"A. insularis\" e \"A. litoralis\", ma ne differisce per l'apofisi mediana pi\u00f9 lunga dopo la curvatura. Nelle femmine il setto mediano dell'epigino \u00e8 pi\u00f9 spesso di quello di \"A. insularis\" e il labbro posteriore dell'epigino \u00e8 pi\u00f9 sottile di quello di \"A. litoralis\".\nL'olotipo maschile rinvenuto ha lunghezza totale \u00e8 di 5,50mm; la lunghezza del cefalotorace \u00e8 di 3,10mm; e la larghezza \u00e8 di 0,80mm.\nDistribuzione.\nLa specie \u00e8 stata reperita nella Nuova Zelanda meridionale: l'olotipo maschile \u00e8 stato rinvenuto sulle dune sabbiose di Oreti Beach, nella regione di Southland.\nTassonomia.\nAl 2016 non sono note sottospecie e dal 2002 non sono stati esaminati nuovi esemplari."}
{"id": "6008979", "revid": "110157", "url": "https://it.wikipedia.org/wiki?curid=6008979", "title": "Coppa CERS 2001-2002", "text": "La Coppa CERS 2001-2002 \u00e8 stata la 22\u00aa edizione dell'omonima competizione europea di hockey su pista riservata alle squadre di club. Il torneo ha avuto inizio il 1\u00ba dicembre 2001 e si \u00e8 concluso il 20 aprile 2002. Il titolo \u00e8 stato conquistato dagli spagnoli del per la prima volta nella loro storia sconfiggendo in finale i portoghesi del . In quanto squadra vincitrice, il Voltreg\u00e0 ha ottenuto anche il diritto di partecipare alla Coppa Continentale."}
{"id": "6008981", "revid": "767487", "url": "https://it.wikipedia.org/wiki?curid=6008981", "title": "La figlia di Iorio (film 1911)", "text": "La figlia di Iorio \u00e8 un film del 1911 diretto da Arrigo Frusta, tratto dalla omonima tragedia di Gabriele D'Annunzio del 1904, ridotta per lo schermo dallo stesso regista. La pellicola non risulta reperibile tra quelle prodotte dalla Ambrosio Film ed \u00e8 pertanto da considerarsi un film perduto.\nTrama.\nMila, figlia di Jorio, ha fama di strega ed \u00e8 allontanata dal paese in cui vive. Lazzaro, per\u00f2, \u00e8 attratto dalla giovane e la difende e per questo arriva ad uno scontro con un compaesano, ferendolo. Mila viene incolpata anche di ci\u00f2 e tutti la cercano per fare giustizia sommaria. Lei riesce a scampare trovano riparo in un casolare nel quale abitano Aligi, figlio di Lazzaro, ed Alicia, che si sono appena sposati.\nAligi d\u00e0 protezione alla donna, ma finisce per restarne anche lui soggiogato. Abbandona la moglie per andare a vivere assieme a lei in un antro su una collina. Lazzaro va anche lui alla ricerca di Mila, di cui \u00e8 ancora innamorato, la trova e l'abbraccia, anche se lei si rifiuta. In quel momento arriva Aligi che, senza accorgersi che l'uomo \u00e8 suo padre, lo aggredisce e lo uccide. Quando in paese si viene a sapere del delitto, tutti vogliono condannare Aligi al rogo. Ma mentre il fuoco sta gi\u00e0 ardendo, Mila si addossa la colpa di tutto e si getta nelle fiamme.\nRealizzazione del film.\nNel maggio 1911 il produttore cinematografico torinese Arturo Ambrosio fu invitato a Parigi, dove veniva rappresentata al teatro \"Chatelet\" \"Le Martyre de Saint S\u00e9bastien\" di Gabriele D'Annunzio. Era stata la danzatrice Ida Rubinstein, interprete del dramma, a rendere possibile un incontro che Ambrosio aveva gi\u00e0 in precedenza, ma invano, richiesto all'autore, dal 1910 trasferitosi in Francia anche per sfuggire ai creditori. Ambrosio era tra i precursori dell'impiego dei letterati nella nascente industria cinematografica, che avvenne non senza resistenza e sensi di colpa da parte di costoro. Dall'incontro parigino scatur\u00ec un contratto con cui D'Annunzio autorizzava in esclusiva la \"Ambrosio film\" a trasferire sullo schermo sei tra le sue opere sino ad allora scritte, contro un pagamento di 4.000 lire dell'epoca per ognuna di esse. Egli avrebbe anche dovuto predisporne le sceneggiature, ma in realt\u00e0 fu poi Arrigo Frusta, abituale collaboratore della \"Ambrosio\" e scriverle.\n\"La figlia di Jorio\" fu appunto una delle opere (tra le altre \"L'innocente\" e \"La nave\") a far parte di questo \"pacchetto\" che la \"Ambrosio\", per l'importanza degli autori o dei soggetti, denomin\u00f2 \"Serie oro\". Il film, presentato al pubblico con la definizione di \"tragedia pastorale\", fu il primo ad essere realizzato tra i 6 soggetti prescelti. Non ne viene indicato un vero e proprio regista, ma solo il nome dello stesso Frusta come \"riduttore\". Come era normale per le pellicole italiane di quegli anni, considerati una \"et\u00e0 aurea\" del cinema italiano dato il vasto successo che le sue pellicole avevano all'estero, \"La figlia di Jorio\", venne esportata in molti paesi, tra cui la Francia e gli USA.\nLa \"Ambrosio film\" in collaborazione con la \"\"Caesar\" produsse nel 1916 una seconda versione dell'opera. Questa decisione fu per\u00f2 contestata da D'Annunzio che riteneva il contratto del 1911 valido per una sola riduzione. La causa legale che ne segu\u00ec fu comunque poi risolta extra giudizialmente, dato che la \"Caesar\" pot\u00e9 poi nel 1917 produrne una versione per la regia di Edoardo Bencivenga. Un ulteriore tentativo di riduzione cinematografica con la regia del figlio Gabriellino fu fatto nel 1933, ormai in epoca del sonoro, ma questo progetto non and\u00f2 in porto.\nAccoglienza.\nI commenti italiani rispetto al primo film \"d'annunziano\" arrivato sugli schermi furono alterni tra entusiasmo e delusione. Se, infatti su \"Cinema\" l'opera fu definita \u00abuna magica evocazione, che consola gli occhi e lo spirito e che lascia nello spettatore un ricordo indelebile ed il desiderio di far punto e da capo e di chiedere a gran voce il bis\u00bb, in un altro articolo si proclam\u00f2 \u00abquale delusione! Quando si ha la fortuna di riprodurre un capolavoro del nostro massimo poeta non si ha cura di inquadrarlo prima di tutto come si dovrebbe? Troppe cose mancano in questo lavoro che pare fatto in fretta e furia, tanto per togliersi una seccatura\u00bb.\nPi\u00f9 positivi furono invece i giudizi stranieri, in Francia (\u00abun ottimo film\u00bb lo defin\u00ec il \"Courier Cin\u00e9matographique\" di Parigi) e negli Stati Uniti dove la pellicola fu ritenuta \u00abuna produzione molto artistica ed importante, recitata e realizzata in modo lodevolissimo\u00bb."}
{"id": "6008982", "revid": "1305772", "url": "https://it.wikipedia.org/wiki?curid=6008982", "title": "Cannabis (brano musicale)", "text": "Cannabis \u00e8 un brano musicale del gruppo ska punk spagnolo Ska-P uscito nel 1997 nell'album El Vals del Obrero. Il testo della canzone sostiene la legalizzazione della cannabis."}
{"id": "6008983", "revid": "767487", "url": "https://it.wikipedia.org/wiki?curid=6008983", "title": "Y\u014dhei \u014ctake", "text": ""}
{"id": "6008995", "revid": "767487", "url": "https://it.wikipedia.org/wiki?curid=6008995", "title": "Daisuke Kikuchi", "text": ""}
{"id": "6008997", "revid": "45785", "url": "https://it.wikipedia.org/wiki?curid=6008997", "title": "Puntate di Uomini e libri", "text": "Questa pagina contiene la lista dei contenuti di alcune delle 177 puntate del programma televisivo \"Uomini e libri\", a cura di Luigi Silori, andato in onda sul Programma Nazionale dal 10 ottobre 1958 al 23 dicembre 1961."}
{"id": "6008999", "revid": "122564417", "url": "https://it.wikipedia.org/wiki?curid=6008999", "title": "Taccjana Chaladovi\u010d", "text": ""}
{"id": "6009000", "revid": "486946", "url": "https://it.wikipedia.org/wiki?curid=6009000", "title": "Tatsiana Khaladovich", "text": ""}
{"id": "6009003", "revid": "22475", "url": "https://it.wikipedia.org/wiki?curid=6009003", "title": "Mickey &amp; Donald", "text": ""}
{"id": "6009004", "revid": "123823734", "url": "https://it.wikipedia.org/wiki?curid=6009004", "title": "Nobisuke Nobi", "text": " \u00e8 un personaggio dell'anime \"Doraemon\".\nIl personaggio.\nNobisuke Nobi \u00e8 sposato con Tamako Kataoka, dalla quale ha avuto un figlio, Nobita. Ha 43 anni e lavora come impiegato a Tokyo, abbastanza lontano dalla propria abitazione, tanto che deve prendere tutti i giorni la metropolitana per recarsi al proprio luogo di lavoro. Talvolta si dimentica di portare con s\u00e9 del materiale importante, ed \u00e8 costretto a telefonare alla moglie Tamako o al figlio, che utilizzano i \"chiusky\" di Doraemon per aiutarlo. A causa del lavoro, spesso Nobisuke non riesce a prendere sonno, oppure \u00e8 costretto a rinunciare a delle gite insieme alla famiglia programmate da tempo. Il sogno di Nobisuke \u00e8 prendere una promozione lavorativa o avere un riconoscimento dai suoi superiori, cosa che, in alcune circostanze, avverr\u00e0 grazie all'intervento di Doraemon. Nobisuke cerca inoltre da tempo di prendere la patente, ma viene costantemente bocciato agli esami di guida, che peraltro ha ripetuto ben trentacinque volte.\nQuando non lavora, Nobisuke ama stare seduto in salotto a leggere il giornale o a bere il liquore al melone, la sua bevanda preferita. Ama fumare la pipa e le sigarette, anche se spesso lo deve fare di nascosto, visto che Tamako cerca in ogni modo di impedirglielo (in qualche occasione anche Nobita cerca di fargli perdere il vizio). Spesso guarda in televisione le partite di baseball della squadra della citt\u00e0, ma non sopporta che quest'ultima perda e, se ci\u00f2 accade, diventa intrattabile. Talvolta Nobisuke torna a casa completamente ubriaco, anche se ci\u00f2 accade soprattutto nelle feste fra colleghi in cui si reca. A causa di questa sua debolezza, in un episodio rischia persino di perdere lo stipendio mensile: il problema sar\u00e0 risolto solamente grazie all'intervento di Doraemon.\nLa pi\u00f9 grande passione di Nobisuke \u00e8 pescare, e talvolta ha persino sfidato dei colleghi che si vantavano con lui. Altra grande passione di Nobisuke \u00e8 il gioco del golf, spesso condiviso con i suoi colleghi. Viene considerato talvolta un \"uomo della pioggia\", poich\u00e9 quando gioca a golf piove sempre. Terza grande passione di Nobisuke \u00e8 la pittura, che non ha mai abbandonato da quando era un ragazzo. Da piccolo, infatti, vinse il concorso di pittura della sua scuola facendo un ritratto di suo padre. Sempre da piccolo, aveva anche una gigantesca passione per i dinosauri, e cercava spesso fossili preistorici nelle zone vicino a casa sua, ma senza successo.\nDi indole bonaria, perde la pazienza molto raramente e non ama fare ramanzine al figlio, tuttavia cerca continuamente di spronarlo ad uscire di casa per fare delle passeggiate o per vivere qualche avventura, con scarsi risultati. Non ama contraddire la moglie, e spesso si adatta controvoglia alle sue decisioni, soprattutto sul tenere o non tenere un animale nella loro abitazione. Ha inoltre un gruzzolo segreto, che tiene nascosto in uno degli stivali da pioggia. \nNobisuke ha incontrato Tamako per caso, presumibilmente nei tempi del liceo. L'anniversario di matrimonio di Nobisuke \u00e8 il 3 novembre, ed \u00e8 inoltre rivelato che lui e Tamako sono sposati da tredici anni. La proposta avvenne alle 17:00 vicino alla fontana di un grande parco, dove sar\u00e0 presente ad osservare la scena anche il figlio Nobita, tornato nel passato grazie alla macchina del tempo. Padre e figlio avranno comunque altre occasioni di rincontrarsi nel passato, senza comunque che il primo conosca la vera identit\u00e0 del secondo, pi\u00f9 precisamente durante il parto di Tamako ed in un momento imprecisato della giovinezza di Nobisuke, dove il figlio aiuter\u00e0 il padre che si trovava in povert\u00e0 dandogli del cibo. Curiosamente, anche Nobisuke era vittima di bullismo da parte degli antenati di Gian e Suneo, caratteristica che si riveler\u00e0 poi tipica della famiglia Nobi.\nSempre grazie alla macchina del tempo, \u00e8 stato possibile ricostruire molti aspetti della vita di Nobisuke. Per esempio, la casa dei Nobi \u00e8 stata la casa in cui Nobisuke \u00e8 cresciuto, che l'uomo ha ristrutturato dopo essersi sposato. Da bambino Nobisuke era parecchio simile a suo figlio (eccetto gli occhiali) e da adolescente era decisamente magro (mentre dalla nascita di Nobita ingrasser\u00e0 notevolmente). Anche il carattere, seppur molto pi\u00f9 maturo e responsabile, riflette quello \"giocherellone\" di Nobita. Durante la sua giovinezza Nobisuke ha affrontato la povert\u00e0 ed ha vissuto un periodo in una comunit\u00e0 sulle montagne per sfuggire ai bombardamenti della Seconda Guerra Mondiale. Come Nobita, anche Nobisuke era spesso rimproverato per la sua scarsa determinazione e i brutti voti a scuola (ma in questo caso era solo il padre a castigarlo duramente). Si sa anche che Nobisuke ha un fratello maggiore, Nobiro, il quale lavora negli Stati Uniti ma non manca, qualche volta, di fare visita alla famiglia; la sua presenza rende felice Nobita, anche perch\u00e9 riceve sempre generose mance dallo zio.\nSi vede Nobisuke nel futuro quando Nobita sta per sposarsi con Shizuka: appare ancora pi\u00f9 tranquillo del presente, fiducioso che il figlio, pur con i suoi difetti, riuscir\u00e0 ad essere un buon padre di famiglia; \u00e8 ancora ingrassato, quasi calvo e non ha mai smesso di fumare. Inoltre in futuro Nobisuke e Tamako non abiteranno pi\u00f9 nella loro casa, bens\u00ec in un appartamento nuovo di un grande condominio (anche perch\u00e9 il quartiere dove risiedeva la famiglia Nobi verr\u00e0 raso al suolo e al suo posto sorger\u00e0 un enorme parco pubblico). \nQuando Nobita avr\u00e0 un figlio, lo chiamer\u00e0 proprio Nobisuke, in onore di suo padre."}
{"id": "6009007", "revid": "1833487", "url": "https://it.wikipedia.org/wiki?curid=6009007", "title": "Mario Massa (cantante)", "text": "Biografia.\nNato a Napoli, in Largo Santa Caterina da Siena, il 12 maggio 1876, figlio di un vinaio, il giovane Aniello studi\u00f2 al Conservatorio di San Pietro a Majella per poi perfezionarsi in Svizzera, al Conservatorio di Zurigo. Nel 1904 debutt\u00f2 al Teatro San Carlo di Napoli nella \"Lucia di Lammermoor\" e nella \"Traviata\", e dopo aver interpretato la parte di Mario Caravadossi nella \"Tosca\" pucciniana, cambi\u00f2 il suo nome di battesimo prendendolo da tale personaggio.\nDotato di una voce da tenore possente ed allo stesso tempo ricca di delicati fraseggi, pass\u00f2 senza difficolt\u00e0 dall'opera lirica alla canzone napoletana, della quale fu uno dei massimi interpreti, riscuotendo enorme successo con richieste di esibizioni provenienti da teatri di tutto il mondo. Sua fu la prima incisione della famosissima canzone \"Torna a Surriento\", effettuata nel giugno del 1905, pochi mesi dopo la sua pubblicazione ufficiale con i diritti. Tra le sue esecuzioni, si ricordano anche: \"Primmamatina\", \"Nun t'affacci\u00e0\", \"'A calamita mia\", \"Core 'e mamma\", \"'A frangesa\", \"Tarantella luciana\", \"Pusilleco addiruso\" e \"Gu\u00ec, gu\u00ec!\". Nel 1916 lanci\u00f2 al successo, nella Piedigrotta La Canzonetta, il brano di Aniello Califano e Nicola Valente \"Tiempe belle\" (conosciuta anche come \"Tiempe belle \u00e8 'na vota\") che divenne il suo cavallo di battaglia per tutta la sua carriera.\nIncise poi numerosi dischi per varie case discografiche, come la Societ\u00e0 Nazionale del Grammofono di Milano, La voce del padrone, Favorite Record, Columbia, Odeon, Path\u00e8 e la gloriosa etichetta Phonotype.\nNel 1932 fu tra i protagonisti del Festival della canzone napoletana organizzato al Casin\u00f2 di Sanremo.\nNegli ultimi anni della sua carriera gli fu conferita l'alta onorificenza di cavaliere. Continu\u00f2 ad esibirsi fino a pochi mesi prima della sua morte, "}
{"id": "6009008", "revid": "405275", "url": "https://it.wikipedia.org/wiki?curid=6009008", "title": "Ilvermorny", "text": ""}
{"id": "6009009", "revid": "6923", "url": "https://it.wikipedia.org/wiki?curid=6009009", "title": "Chiesa di San Michele all'arco", "text": "La chiesa di San Michele all'arco si trova in piazza Vecchia a Bergamo, accanto al Palazzo nuovo. Era un luogo di culto cattolico sconsacrato nel 1955 e ora parte della Biblioteca civica Angelo Mai.\nStoria.\nSe le prime fonti nominano la chiesa nel 797, il primo documento, secondo lo storico Mario Lupo, risale solo all'897. Non \u00e8 neppure certo che la chiesa fosse costruita dove era posizionato un arco romano, a Bergamo archi di origine romana erano sicuramente presenti, ma non c'\u00e8 mai stata certezza sulla loro ubicazione. Risulta presente un monastero di suore benedettine, mentre \u00e8 in dubbio la fonte che nomina un ospedale nel 905 fino al XV secolo non essendo citato dal vescovo Giovanni Barozzi. Presso la chiesa fu rogato il 3 maggio 1451, il lascito testamento del frate francescano Eustacchio Licini per la costruzione della nuova chiesa intitolata a san Bernardino da Siena nel 1450, anno della consacrazione del senese.\nIntorno all'anno 1000, la chiesa divenne parrocchia , e lo rimase fino al 1805.I padri Teatini, devoti a san Gaetano da Thiene, la officiarono negli anni dal 1606 al 1608, trasferendosi poi nella chiesa di Sant'Agata nel Carmine.\nNel 1666 risultano sotto la devozione di San Michele in Bergamo, un oratorio, una cappelletta e le carceri dedicate al Santissimo Sacramento , risulta nel XVI secolo citate nel codice della Biblioteca civica\u02d0 \"Joani della Val di Stino lo quale fu appiccato per la gola et sepelito in S. Michele\". Suonavano le campane di San Michele quando passavano i condannati a morte.\nLa chiesa aveva, nel 1497, un bordello comunale o \"locho publico\" o \"postribulo\", proprio nelle vicinanze. Nel 1561 tra funzioni religione e incontri amorosi, la situazione non resse tanto che venne imposto al sacerdote che officiava le funzioni di tenere chiuso le porte perch\u00e9 queste non venissero disturbate .\nDi Giovan Battista Caniana furono i progetti di restauro del 1743, conclusi con la consacrazione del 14 agosto 1745. \nMa la sua ubicazione, troppo vicina al Palazzo nuovo, non le diede scampo, piano piano, l'amministrazione inizi\u00f2 a usarne gli spazi, a partire dal sagrato, poi il piccolo cimitero.\nNel 1805 la chiesa smise di essere parrocchia e venne sconsacrata nel 1955 diventando emeroteca della Biblioteca Capitolare, per una necessit\u00e0 di spazi data la mole di libri, giornali e riviste da conservare, trasformandola in deposito .\nArchitettura.\nPu\u00f2 passare inosservata la piccola facciata della chiesa di san Michele dell'Arco, posizionata vicina al grande Palazzo nuovo, con il suo portale barocco che quasi la riempie, se non fosse per l'angelo posto sulla sua sommit\u00e0 opera di Giovanni Antonio Sanz.\nPoco rimane del suo aspetto originale, ma sulla parte che si trova in Via Rivola \u00e8 possibile ancora ritrovare la primitiva facciata con l'arco di accesso e a sinistra il locale che era servito a oratorio e vestibolo dove era collocato un crocifisso proveniente dall'antico cimitero, soppresso dalle leggi napoleoniche, ma del sagrato non rimane nulla, essendo questo posizionato ad un livello inferiore rispetto alla pavimentazione odierna .\nL'interno, ora adibito a deposito, offre ancora le decorazioni della cupola e delle volte opere di Carlo Innocenzo Carloni datate 1757-1760 che raffigurano arcangeli, profeti e San Michele che scacciano gli angeli ribelli, e gli affreschi sulle volte sopra l'altare maggiore opera di Giulio Quaglia.\nLa pala posta sul coro opera di Pietro Ronzelli del 1608 si trova ora al Museo Adriano Bernareggi, il ritratto del parroco Carminati opera di Vittore Ghislandi, detto Fra' Galgario ora \u00e8 conservato nelle Fabbricerie della Cattedrale, mentre la tela del Lotto dono della famiglia Bongo \u00e8 ora all'Accademia Carrara.\nLa chiesa, che era propriet\u00e0 della diocesi di Bergamo, \u00e8 diventata dal 2017 oggetto di scambio con il comune, che ne \u00e8 diventato il proprietario in cambio della Chiesa del Galgario posta nella parte bassa della citt\u00e0 di Bergamo e che era inglobata nella caserma F. Nullo."}
{"id": "6009015", "revid": "256896", "url": "https://it.wikipedia.org/wiki?curid=6009015", "title": "Porto di Massaua", "text": "Il porto di Massaua \u00e8 un grande porto marittimo eritreo, situato a Massaua sul mar Rosso. \u00c8 un porto naturale delimitato a nord dalla \"penisola di Gherar\" ed a sud alle isole di Taulud e Massaua. \u00c8 interessato da traffico con navi portacontainer e pescherecci ed \u00e8 il pi\u00f9 importante porto dell'Eritrea.\nStoria.\nIl porto di Massaua viene citato gi\u00e0 nel medioevo da scrittori arabi e nel XVI secolo; fu occupato prima da colonizzatori portoghesi e poi dai turchi. Tra il 1887 e il 1932, durante il colonialismo italiano il porto fu interessato da notevoli lavori di miglioria ed espansione e vide un costante traffico di piroscafi dall'Italia. Dopo un breve periodo sotto il controllo britannico, pass\u00f2 sotto controllo etiope ospitando la Marina militare etiope dal 1952 al 1990.\nInfrastrutture.\nIl porto dispone di 1007 m di banchine divise in 6 aree d'attracco con pescaggio fino a 12. Il piazzale di stoccaggio copre un'area di 204.000 m\u00b2."}
{"id": "6009018", "revid": "1935652", "url": "https://it.wikipedia.org/wiki?curid=6009018", "title": "Marco Brunetti", "text": "Biografia.\nNasce a Torino, citt\u00e0 capoluogo di provincia e sede arcivescovile, il 9 luglio 1962. Primo di quattro figli, \u00e8 originario di Nichelino.\nFormazione e ministero sacerdotale.\nFrequenta le scuole medie nel seminario minore di Giaveno e le superiori nel seminario in via Felicita di Savoia a Torino; nel seminario maggiore arcidiocesano compie gli studi in preparazione al sacerdozio. Ottiene il baccellierato presso la Facolt\u00e0 teologica dell'Italia settentrionale di Torino e il diploma in pastorale sanitaria presso l'istituto di teologia sanitaria \"Camillianum\" di Roma.\nIl 7 giugno 1987 \u00e8 ordinato presbitero, nella cattedrale di Torino, dal cardinale Anastasio Alberto Ballestrero.\nDal 1987 al 1992 \u00e8 vicario parrocchiale nella parrocchia dei \"Santi Pietro e Paolo apostoli\" a Santena, poi, vicario parrocchiale nella parrocchia \"Maria madre della Chiesa\" a Settimo Torinese e, successivamente, vicario parrocchiale nella parrocchia \"San Giuseppe artigiano\" a Settimo Torinese. Dal 1997 al 2002 \u00e8 parroco di \"San Rocco\" a Trofarello, diventando, dopo questo incarico, parroco di \"Santa Maria\" a Testona, frazione di Moncalieri, fino al 2005.\nDal 2005 al 2016 gli viene affidato l'incarico di direttore delle tre case del clero diocesano. Nel 2006 \u00e8 nominato incaricato regionale della pastorale della salute. \u00c8 stato poi nominato, nel 2010, canonico del Capitolo metropolitano del duomo di Torino. Al momento della nomina episcopale risulta essere membro del Consiglio presbiterale diocesano e regionale, delegato per i sacerdoti anziani, membro della Consulta nazionale della CEI per la pastorale della sanit\u00e0, e membro della Fraternit\u00e0 sacerdotale \"San Giuseppe Cafasso\".\nMinistero episcopale.\nIl 21 gennaio 2016 papa Francesco lo nomina vescovo di Alba; succede a Giacomo Lanzetti, precedentemente dimessosi per motivi di salute. Il 14 marzo successivo riceve l'ordinazione episcopale, nella cattedrale di Alba, dall'arcivescovo Cesare Nosiglia, coconsacranti il cardinale Severino Poletto e il vescovo Giacomo Lanzetti. Durante la stessa celebrazione prende possesso della diocesi.\n\u00c8 delegato per la pastorale della salute e delegato per la tutela dei minori della Conferenza episcopale piemontese.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "6009021", "revid": "287204", "url": "https://it.wikipedia.org/wiki?curid=6009021", "title": "Parigi-Roubaix 1934", "text": "La Parigi-Roubaix 1935, trentacinquesima edizione della corsa, fu disputata il primo aprile 1934, per un percorso totale di 255\u00a0km. Fu vinta dal belga Gaston Rebry giunto al traguardo con il tempo di 7h52'07\" alla media di 32,415\u00a0km/h davanti ai connazionali Jean Wauters e Frans Bonduel.\nPresero il via da Argenteuil 120 ciclisti, 54 di essi tagliarono il traguardo all'Hippodrome des Flandres."}
{"id": "6009022", "revid": "287204", "url": "https://it.wikipedia.org/wiki?curid=6009022", "title": "Yohei Otake", "text": ""}
{"id": "6009024", "revid": "729019", "url": "https://it.wikipedia.org/wiki?curid=6009024", "title": "Febbre emorragica Congo-Crimea", "text": "La febbre emorragica Congo-Crimea (CCHF, \"Crimean-Congo Hemorrhagic Fever\") \u00e8 una febbre virale emorragica causata da un virus del \"la\" famiglia \"Nairovirus\" dell'ordine \"Bunyavirales\", trasmesso dalle zecche appartenenti al genere \"Hyalomma\".\nQuesto virus provoca epidemie di febbre emorragica con un tasso di mortalit\u00e0 del 30%. La febbre emorragica Congo-Crimea \u00e8 stata identificata in circa 30 paesi in tutto il mondo.\nNegli ultimi anni i casi sono aumentati e sono stati identificati in paesi endemici come Sudafrica, Senegal, Kenya, Mauritania, Albania, Bulgaria, Kosovo, Grecia, Turchia, Russia, Georgia, Tagikistan, Iran, Afghanistan e Pakistan.\nStoria ed epidemiologia.\nLa malattia fu descritta per la prima volta in Crimea nel 1944. Soltanto nel 1969 si scopr\u00ec che il patogeno che caus\u00f2 la febbre emorragica in Crimea era lo stesso virus che colp\u00ec un bambino in Congo nel 1956: dall\u2019unione di questi due toponimi si cre\u00f2 il nome \"febbre emorragica Congo-Crimea\".\nNel 1984 \u00e8 stato segnalato un caso di infezione da parte di un addetto in un mattatoio di struzzi in Sudafrica.\nL\u2019Istituto della Pubblica Salute del Kosovo ha dichiarato che tra il 1995 e l\u2019agosto del 2013 sono stati registrati 228 casi, con un tasso di mortalit\u00e0 pari al 25.5%.\nNel 1996, sempre in un mattatoio di struzzi, ad Oudtshoorn, in un\u2019epidemia 17 dipendenti hanno contratto la \"CCHF\".\nTra giugno del 1999 e febbraio del 2004 sono stati registrati 255 pazienti affetti da \"CCHF\" nell\u2019Iran sudorientale.\nNel 2001 sono stati registrati casi in Kosovo, Albania, Sudafrica, Iran e Pakistan.\nTra il 2002 e il 2008 il Ministero della Salute della Turchia ha dichiarato 3128 casi di \"CCHF\", con un tasso di mortalit\u00e0 del 5%.\nIl 28 luglio 2005 le autorit\u00e0 turche hanno registrato 41 casi presso Yozgat.\nNel marzo del 2007 tre macellai presso Najafabad, in Iran, hanno contratto la malattia. Due settimane dopo \u00e8 stato contagiato anche un addetto di un allevamento di struzzi a Tiran.\nNell\u2019agosto del 2008 sono morte 50 persone per \"CCHF\" in diverse citt\u00e0 della Turchia.\nTra il 5 giugno 2010 e l\u20198 giugno 2013 sono stati ricoverati presso lo \"Shahid Sadoughi Hospital\" a Yazd 9 pazienti affetti da \"CCHF\".\nNel 2011 si \u00e8 osservato in Oman il primo caso di \"CCHF\".\nNell\u2019ottobre del 2012 un uomo inglese \u00e8 morto per la malattia presso il \"Royal Free Hospital\" di Londra. L\u2019uomo era tornato da Kabul, Afghanistan.\nNell'agosto del 2016 si sospetta che un decesso sia avvenuto dopo una puntura di zecca avvenuta in Spagna, nella zona di Avila. Sarebbe il primo caso in Europa.\nNel dicembre del 2016 si \u00e8 scoperto che un uomo mor\u00ec di \"CCHF\" tra il 600 e il 450 a.C. in una localit\u00e0 dell'attuale Germania.\nPatogenesi.\nVettori e serbatoi della malattia sono le zecche. Sebbene diversi generi di zecche possano contrarre il virus, quelle appartenenti al genere \"Hyalomma\", diffuse normalmente negli animali da allevamento, sono il principale vettore di trasmissione.\nGli ixodidi sono immuni al virus e, dopo essere stati infettati, rimangono tali attraverso i diversi stadi di sviluppo. Pu\u00f2 accadere anche una trasmissione del virus da zecca a zecca e in quel caso si verifica per via transovarica e per via venerea.\nLe larve e le ninfe vengono ospitate da mammiferi di piccola taglia, come topi, conigli, lepri, e da uccelli che si posano sul terreno. Gli adulti invece si alimentano su animali di taglia pi\u00f9 grande, come bovini, ovini e caprini.\nIl morso infetto trasmette il virus agli animali, nei quali, dopo l\u2019infezione, rimane in circolo per circa una settimana, permettendo cos\u00ec al ciclo zecche-animale-zecche di proseguire con un'altra puntura di zecca. L\u2019animale viremico appare tuttavia clinicamente sano e ci\u00f2 pu\u00f2 costituire un rischio per le persone che lavorano a stretto contatto con gli animali nelle zone endemiche, spesso effettuando operazioni cruente, come macellazioni, castrazioni e decornazioni, venendo esposti a tessuti e sangue infetti.\nLa trasmissione all\u2019uomo pu\u00f2 avvenire attraverso morso o contatto dei fluidi della zecca oppure attraverso contatto diretto con sangue, altri fluidi corporei o tessuti di animali o uomini infetti.\nIl virus pu\u00f2 costituire una grave minaccia solamente per gli esseri umani e per i topi neonati, i quali possono morire a causa dell\u2019infezione. Gli altri animali presentano solo una lieve infezione o non sono sensibili. Molti uccelli sono immuni al virus, ma gli struzzi risultano essere quelli pi\u00f9 vulnerabili.\nLa durata del periodo di incubazione dipende dalla modalit\u00e0 di acquisizione del contagio. In seguito alla puntura della zecca l'incubazione \u00e8 compresa tra il primo e il terzo giorno, fino ad un massimo di 9 giorni. Il periodo di incubazione successivo ad un contatto con sangue o con tessuti infetti \u00e8 compreso tra 5 e 6 giorni, fino ad un massimo registrato di 13 giorni.\nClinica.\nSegni e sintomi.\nLa malattia presenta una sintomatologia variabile. Durante la fase iniziale \u00e8 difficilmente distinguibile da altre malattie febbrili. L\u2019esordio della malattia \u00e8 improvviso con febbre, cefalea, fotofobia e bruciore agli occhi, dolore e rigidit\u00e0 al collo, vertigini, dolori articolari, dolori lombari, inappetenza e brividi. Inizialmente possono anche comparire nausea, vomito, diarrea, mal di gola, dolori addominali, fegato ingrossato, seguiti anche da confusione e sbalzi d\u2019umore.\nDal secondo al quarto giorno possono comparire sonnolenza, spossatezza, depressione, rash petecchiale che inizia dal petto fino ad estendersi a tutto il corpo, esantemi emorragici sul palato molle e sulla faringe, congiuntiviti, arrossamenti al viso e ingrossamento del fegato con dolore localizzato.\nVerso il quarto o quinto giorno possono manifestarsi emorragie dal naso, dalle gengive, dall\u2019utero, dall\u2019intestino, dai polmoni, ematuria, ematemesi, grandi ematomi ed ecchimosi.\nLa febbre resta costantemente alta dai 5 ai 12 giorni. Pu\u00f2 tuttavia presentare un andamento bifasico.\nDopo il quinto giorno di malattia nei casi pi\u00f9 gravi si verificano insufficienza renale rapida e insufficienza epatica o polmonare improvvise.\nDiagnosi.\nL\u2019infezione pu\u00f2 essere diagnosticata con un\u2019anamnesi che consideri i viaggi recenti del paziente e con l\u2019analisi di campioni di sangue e tessuti, nei quali, nei primi 5 giorni di malattia, il virus pu\u00f2 essere isolato.\nDopo 6 giorni possono essere identificati nel siero gli anticorpi. In pazienti con forma letale di malattia e in pazienti nei primi giorni di infezione non viene di solito sviluppata una risposta anticorpale rilevabile, pertanto la diagnosi si ottiene isolando il virus.\nL\u2019isolamento pu\u00f2 avvenire tramite coltura cellulare di una sospensione di sangue o tessuti, seguita da immunofluorescenza (durata 1-5 giorni), oppure mediante inoculazione intracerebrale del virus in topi (durata 6-9 giorni).\nL\u2019infezione pu\u00f2 anche essere diagnosticata con il metodo ELISA (\"Enzyme-Linked Immunoabsorbent Assay\").\nPrognosi.\nIl tasso di mortalit\u00e0 \u00e8 di circa il 30% (con variazioni tra il 2% e il 50%), mentre il decesso si verifica di solito tra il quinto e il quattordicesimo giorno.\nI pazienti che riescono a guarire migliorano generalmente verso il nono o il decimo giorno dall\u2019inizio della malattia, richiedendo comunque una lunga convalescenza, talvolta superiore all\u2019anno. Tuttavia i sopravvissuti non presentano solitamente sequele permanenti.\nTrattamento.\nL\u2019approccio alla gestione della malattia consiste nel trattamento e nel supporto dei sintomi con ricovero in ospedale e isolamento del paziente in condizioni di massima sicurezza. Nei casi pi\u00f9 gravi le cure supportano le funzioni vitali del paziente.\nLa somministrazione endovenosa di ribavirina, se assunta per 10 giorni entro 6 giorni dal morso della zecca, ha portato benefici nella cura delle infezioni. Anche la somministrazione per via orale si \u00e8 dimostrata efficace.\nPrevenzione.\nNonostante in passato, in Europa orientale e nei paesi dell\u2019ex Unione Sovietica, sia stato utilizzato un vaccino derivato da cervello di topo, oggi non esiste un vaccino sicuro per uso umano. L\u2019unica modalit\u00e0 per ridurre l\u2019infezione \u00e8 la sensibilizzazione alla prevenzione del virus.\nPer ridurre il rischio di trasmissione dalle zecche all\u2019uomo occorre indossare abiti protettivi e di colore chiaro, utilizzando repellenti approvati su pelle e indumenti. Per evitare il contatto con sangue o tessuti infetti di animali \u00e8 raccomandato indossare indumenti protettivi durante la loro manipolazione, in particolare durante le procedure di abbattimento e durante la macellazione. Per ridurre il rischio di trasmissione fra persone si deve evitare il contatto fisico con persone infette, indossando guanti e dispositivi di protezione durante la loro cura, lavandosi le mani dopo l\u2019assistenza o dopo la visita.\n\u00c8 inoltre consigliato esaminare regolarmente vestiti e pelle per la presenza di zecche, cercando di evitare le zone pi\u00f9 prolifiche.\nBisognerebbe inoltre eliminare o controllare le infestazioni di zecche e mettere gli animali in quarantena almeno due settimane prima della macellazione."}
{"id": "6009025", "revid": "22475", "url": "https://it.wikipedia.org/wiki?curid=6009025", "title": "Panama Joe", "text": ""}
{"id": "6009027", "revid": "6923", "url": "https://it.wikipedia.org/wiki?curid=6009027", "title": "Kotunia", "text": ""}
{"id": "6009028", "revid": "6923", "url": "https://it.wikipedia.org/wiki?curid=6009028", "title": "Ko\u015bcio\u0142k\u00f3w", "text": ""}
{"id": "6009029", "revid": "1186766", "url": "https://it.wikipedia.org/wiki?curid=6009029", "title": "Wierzbno (S\u0142upca)", "text": ""}
{"id": "6009030", "revid": "76963", "url": "https://it.wikipedia.org/wiki?curid=6009030", "title": "Robin Sharma", "text": "Autore di numerosi bestseller, tradotti in 70 lingue, \u00e8 tra gli scrittori pi\u00f9 letti del mondo, con oltre 6 milioni di copie vendute. \u00c8 stato riconosciuto come uno dei cinque migliori esperti di \"leadership\" al mondo da un sondaggio indipendente, fatto con 22.000 uomini d'affari, di leadershipgurus.net.\nBiografia.\nNato in Canada, ha due lauree, una di queste in diritto all'Universit\u00e0 di Dalhousie, nel medesimo paese. Prima professore di diritto, poi avvocato, decide di abbandonare entrambe le carriere per studiare le tecniche che migliorano la vita e aiutano a gestire il lavoro e un team, cos\u00ec diventa un allenatore e esperto di \"leadership\". Sulla materia scrive molti libri tradotti a livello internazionale come \"Il monaco che vendette la sua Ferrari\".\nAttualmente viaggia per molti paesi per promuovere il suo messaggio e i suoi insegnamenti.\n\u00c8 stato scelto dall'Universit\u00e0 di Yale per formare il suo staff personale e da Unilever per far raggiungere ai suoi dipendenti massimi livelli di eccellenza nel lavoro. \u00c8 stato relatore alla Business School a Harvard ed \u00e8 amministratore delegato della \"Sharma Leadership International\", una societ\u00e0 internazionale di consulenze.\nPensiero.\nI suoi libri e i suoi discorsi promuovono un messaggio chiaro : ogni persona deve essere sicura di s\u00e9 stessa e delle proprie potenzialit\u00e0, tutti sono in grado di dimostrare doti di leadership, indipendentemente dal proprio ruolo lavorativo e dai titoli di studio. Secondo lui ognuno pu\u00f2 essere \"leader senza titoli\".\nPer parlare al pubblico Sharma utilizza un linguaggio concreto, diretto e con idee semplici e pratiche, inoltre per spiegare determinati concetti si serve di esempi di vita quotidiana. \nSharma ritiene che il successo non sia riservato a poche persone, al contrario, deve essere alla portata di tutti e per ottenerlo bisogna lavorare duramente e costruirlo giorno dopo giorno su solide basi.\nSecondo la sua filosofia di vita per avere dei risultati positivi in campo lavorativo e privato, \u00e8 fondamentale fare un'analisi interiore e capire ci\u00f2 che una persona desidera, riconoscere le qualit\u00e0 e distinguere i punti di forza e le debolezze. Inoltre \u00e8 fondamentale migliorarsi sempre.\nLo scopo degli insegnamenti di Sharma \u00e8 aiutare le persone a essere pi\u00f9 ottimiste e coraggiose, facendo loro capire che ognuno \u00e8 padrone del proprio destino e che la vita pu\u00f2 offrire ogni giorno molte opportunit\u00e0.\nLe strategie da lui suggerite sono tuttora adottate da aziende che contribuiscono all\u2019economia mondiale come Nike e Microsoft.\nLa Sharma Leadership International Inc..\nRobin Sharma \u00e8 il fondatore di una societ\u00e0 internazionale di consulenza, la Sharma Leadership International Inc che, attraverso dei servizi, si occupa della formazione di persone che hanno il desiderio di migliorare il loro potenziale e di realizzarsi nella vita professionale e personale.\nAll'interno sono presenti molti corsi di apprendimento noti e seguiti che illustrano a individui e gruppi aziendali come creare la vita che si desidera conseguendo il successo sul lavoro.\nLa societ\u00e0 \u00e8 presente in pi\u00f9 di cinquanta paesi. Alcuni dei suoi clienti lavorano per molte aziende e universit\u00e0 come la FedEx, la Nike, la Microsoft, la Panasonic, la NASA e l'Universit\u00e0 di Yale.\n\"Il monaco che vendette la sua Ferrari\".\n\"Il monaco che vendette la sua Ferrari\" \u00e8 uno dei libri pi\u00f9 celebri di Robin Sharma. Pubblicato nel maggio del 2007, parla di Julian Mantle, un avvocato potente e ammirato, ma stressato, insoddisfatto e desideroso di nuove esperienze.\nUn attacco cardiaco interrompe la routine e la sua vita ha una svolta: Julian abbandona tutto, compresa la sua amata Ferrari, simbolo del suo successo, e parte per l'Himalaya.\nAl suo ritorno \u00e8 un uomo nuovo: vitale, saggio, libero e felice. Grazie al suo viaggio scopre un segreto che vuole condividere con il mondo."}
{"id": "6009042", "revid": "729019", "url": "https://it.wikipedia.org/wiki?curid=6009042", "title": "Assedio di Cattaro", "text": "L'assedio di Cattaro si svolse tra il 14 ottobre 1813 e il 3 gennaio 1814 nell'ambito degli eventi della guerra della sesta coalizione: una forza navale britannico-siciliana al comando del capitano William Hoste, sostenuta da un contingente di truppe del Principato vescovile di Montenegro, pose l'assedio alla piazzaforte di Cattaro, parte delle Province illiriche della Francia napoleonica; l'assedio prosegu\u00ec fino alla capitolazione della guarnigione francese.\nAntefatti.\nParte della cosiddetta \"Albania Veneta\", l'importante porto di Cattaro fu un possedimento della Repubblica di Venezia da 1420 al 1797 quando, per effetto del trattato di Campo Formio, pass\u00f2 sotto il dominio della Monarchia asburgica; in base alla Pace di Presburgo tra Francia e Austria del 1805, Cattaro pass\u00f2 al Regno d'Italia, stato-cliente dei francesi, ma la citt\u00e0 rimase sotto occupazione da parte delle forze russe dell'ammiraglio Dmitrij Nikolaevi\u010d Senjavin le quali si ritirarono solo dopo la stipula del trattato di Tilsit del 1807. Tre anni dopo, per effetto del trattato di Sch\u00f6nbrunn conclusivo della guerra della Quinta coalizione tra Austria e Francia, Cattaro fu infine incorporata nelle nuove Province illiriche dell'impero francese.\nL'Impero austriaco torn\u00f2 a dichiarare guerra alla Francia nell'agosto 1813; mentre il fronte principale dei combattimenti si sviluppava nella Germania orientale, un'armata austriaca invase le Province illiriche agevolata dallo scoppio di una rivolta anti-francese tra le popolazioni locali, entrando in contatto con lo squadrone della Royal Navy britannica che, al comando dell'ammiraglio Thomas Fremantle, stava da tempo insidiando il controllo del mar Adriatico ai francesi: le navi di Fremantle trasportarono rapidamente contingenti di truppe britanniche e austriache da un punto all'altro del litorale della Dalmazia, forzando alla resa le principali piazzeforti francesi nella regione come Zara (assediata nel novembre-dicembre 1813) e Ragusa (assediata nel gennaio 1814).\nNell'ambito di queste operazioni, il capitano William Hoste ricevette il compito di cacciare le restanti guarnigioni francesi nell'estremo sud delle Province illiriche, assumendo il comando di una piccola squadra composta inizialmente dal suo vascello da 38 cannoni HMS \"Bacchante\" e dal brigantino da 18 cannoni HMS \"Saracen\" (comandato dal capitano John Harper). Le unit\u00e0 di Hoste catturarono quindi le isole di Lesina e Brazza e mossero poi alla volta del loro obiettivo finale, Cattaro: l'importante porto della Dalmazia meridionale era da tempo un ambito obiettivo del Principato vescovile di Montenegro, un piccolo stato ecclesiastico retto da Pietro di Cettigne, un leader spirituale e militare della Chiesa ortodossa serba, e approfittando del dissolvimento della potenza francese nella regione una forza montenegrina aveva posto il blocco a Cattaro dal lato della terra. Il \"Saracen\" arriv\u00f2 ai primi di ottobre all'imbocco delle Bocche di Cattaro, ma si ritrov\u00f2 impossibilitato a navigare fin sotto la fortezza principale e Harper dovette chiedere l'assistenza della popolazione locale per essere trainato lungo tre miglia di costa rocciosa; il capitano Hoste con il \"Bacchante\" arriv\u00f2 poco dopo accompagnato da tre cannoniere con a bordo una cinquantina di soldati del Regno di Sicilia, alleato dei britannici, e assunse il comando di tutte le forze coalizzate in loco. I britannico-siciliani forzarono il passaggio tra Castelnuovo e il Forte Rosa e stabilirono un ancoraggio sicuro per le loro navi circa tre miglia all'interno delle Bocche di Cattaro.\nL'assedio.\nLa mattina del 14 ottobre il capitano Harper condusse una forza composta da due delle cannoniere, dalla lancia e dalla chiatta del \"Bacchante\" e dalle lance del \"Saracen\" nella parte interna delle Bocche, affrontando il tiro dell'artiglieria francese che faceva fuoco dall'isolotto di San Giorgio; successivamente, il capitano individu\u00f2 quattro cannoniere francesi i cui equipaggi si erano ammutinati e ne prese rapidamente possesso: dopo essere sbarcati in vari punti lungo la costa, i britannico-siciliani iniziarono a reclutare la popolazione locale, insorta in armi contro i francesi, per equipaggiare le imbarcazioni catturate.\nA Perasto il capitano Hoste trov\u00f2 che i ribelli locali si erano impossessati di un fortino francese armato di tre cannoni, che fu subito messo a disposizione degli assedianti alzando i vessilli di Regno Unito e Austria. Alle 6:00 i cannoni del fortino, unitamente a quelli delle cannoniere siciliane e delle imbarcazioni appena catturate, aprirono il fuoco sull'isola di San Giorgio; dopo circa quindici minuti di cannoneggiamento, i Royal Marines britannici e i fanti siciliani imbarcati su una serie di piccoli natanti presero d'assalto una cannoniera francese al largo della costa dell'isolotto, catturandola dopo un breve scontro. Il giorno seguente le imbarcazioni dei coalizzati presero d'assalto la stessa San Giorgio, catturandola e stabilendovi una guarnigione.\nCaduta San Giorgio, solo la fortezza principale di Cattaro rimaneva in mano ai francesi e Hoste la fece circondare dal suo variegato contingente di truppe britanniche, siciliane e montenegrine e ribelli croati locali. Se con l'aiuto dei suoi alleati aveva potuto catturare l'intero litorale delle Bocche senza troppo spargimento di sangue, Hoste si ritrov\u00f2 per\u00f2 in una posizione sgradevole in mezzo tra i montenegrini da un lato e la popolazione locale dall'altro, filo-austriaca e poco propensa a finire sotto il controllo del Montenegro: il capitano britannico dovette fare del suo meglio per mantenersi neutrale in questa contesa e fare in modo che l'attenzione di tutti fosse concentrata sulla cacciata dei francesi dalla regione; ad ogni modo, Hoste non poteva ignorare le istanze della politica e dovette cercare di soddisfare le richieste dell'ambasciatore britannico a Vienna, George Hamilton Gordon, perch\u00e9 Cattaro fosse assicurata all'Austria.\nHoste ricevette nel frattempo l'ordine di dirigersi altrove per altre operazioni, lasciando Harper con il \"Saracen\" al comando a Cattaro. Nel successivo mese Hoste condusse la conquista di Spalato tramite un contingente del 35th Regiment of Foot britannico e rafforz\u00f2 il blocco di Cattaro nell'attesa dell'arrivo di truppe austriache in rinforzo; il cattivo tempo non aiut\u00f2 la situazione e dopo aver occupato Ragusa Vecchia pi\u00f9 a nord Hoste ritorn\u00f2 a Cattaro senza alcun soldato austriaco con s\u00e9.\nPer i primi di dicembre, il comandante francese a Cattaro generale Jean-Joseph Gauthier aveva ritirato l'intera guarnigione di 600 uomini all'interno del Forte di San Giovani: questo fortilizio giaceva sul fianco della collina che protegge il lato occidentale della citt\u00e0 fortificata di Cattaro. Hoste e Harper convennero entrambi che sarebbe stato necessario armare la popolazione locale per condurre le fasi finali dell'assedio: preparazioni furono fatte per installare batterie d'artiglieria tutto intorno a Cattaro con la cima del colle di San Giovanni come posizione primaria. proprio sul lato destro della fortezza; Hoste e Harper guidarono i loro uomini nel difficile compito di sollevare le artiglierie lungo i pendii delle colline che svettavano sopra Cattaro tramite una serie di paranchi: in una \"maniera poco militare\", dopo tre settimane di grossi sforzi da parte degli equipaggi del \"Bacchante\" e del \"Saracen\" sotto una pioggia continua un cannone da 18 libbre fu infine issato in vetta il 23 dicembre, a un'altezza di pi\u00f9 di 900 metri. Nel frattempo, il \"Bacchante\" e il resto del suo equipaggio montarono ulteriori pezzi di artiglieria, aggiungendo due batterie da 18 e 32 libbre; Hoste, pur essendo malato, aiut\u00f2 personalmente gli uomini a fissare le attrezzature fino alle pendici del monte, ma pi\u00f9 a nord e sud, rispettivamente, del forte e della batteria principale posta sul versante.\nIl 25 dicembre, con tutti i pezzi finalmente in posizione, Hoste diede il via al bombardamento della fortezza: il tiro fu diretto da quattro differenti direzioni, con il cannone da 18 libbre piazzato sopra il colle di San Giovanni che si dimostr\u00f2 particolarmente efficiente; il \"Bacchante\" e il \"Saracen\" rimasero fuori della portata dei cannoni francesi fino all'inizio del cannoneggiamento delle batterie terrestri, per poi avvicinarsi e aprire il fuoco con tutti i loro pezzi. Hoste si stava preparando a un assalto notturno a sorpresa contro la fortezza, ma ci\u00f2 non si dimostr\u00f2 necessario: il 3 gennaio 1814, mentre i britannici erano ormai pronti all'attacco, il generale Gauthier offr\u00ec la resa del presidio francese; dopo dieci giorni di pesante bombardamento e nessuna speranza di essere soccorsi, i francesi si arresero ai coalizzati il 5 gennaio dietro condizioni onorevoli e le truppe britanniche e montenegrine presero possesso della fortezza e della citt\u00e0.\nConseguenze.\nDopo la capitolazione dei francesi, Hoste lasci\u00f2 Cattaro sotto il controllo di una commissione di governo nominata da Pietro di Cettigne, una mossa obbligata in ragione delle circostanze ma che fece infuriare l'ambasciatore Gordon a Vienna. Dopo un breve periodo di recupero e riorganizzazione, Hoste lasci\u00f2 Cattaro con il \"Bacchante\" e il \"Saracen\" per andare ad assediare Ragusa, la quale capitol\u00f2 il 28 gennaio 1814 dopo un assedio condotto in circostanze molto simili a quelle di Cattaro stessa. Per la fine del marzo 1814 tutte le pi\u00f9 importanti citt\u00e0 della Dalmazia erano nelle mani dei britannici, dei loro alleati o dei ribelli locali, assicurando ai coalizzati il pieno controllo del mar Adriatico; la contesa tra montenegrini e austriaci circa il possesso di Cattaro si protrasse fino al giugno 1815, quando il virt\u00f9 degli esiti del Congresso di Vienna la citt\u00e0 fu definitivamente incorporata nell'Impero austriaco."}
{"id": "6009043", "revid": "266224", "url": "https://it.wikipedia.org/wiki?curid=6009043", "title": "Fonte Colombo", "text": ""}
{"id": "6009046", "revid": "1543377", "url": "https://it.wikipedia.org/wiki?curid=6009046", "title": "Eterosessismo", "text": "L'eterosessismo \u00e8 un sistema di atteggiamenti, bias e discriminazione favorevole alla sola pratica di relazioni sessuali tra persone di sesso opposto. Pu\u00f2 includere il presupposto che tutte le persone, sia umani che animali, debbano obbligatoriamente essere eterosessuali \"per natura\" o che l'attrazione e relazioni con il sesso opposto siano l'unica forma di sessualit\u00e0 normativa, e di conseguenza superiore rispetto a qualunque altra forma di attrazione sessuale: in questo caso specifico l'eterosessismo diventa eteronormativit\u00e0.\nPersone di ogni orientamento sessuale possono avere attitudini eterosessiste, e l'eterosessismo formare una parte di odio internalizzato nei riguardi del proprio orientamento sessuale. L'eterosessimo come discriminazione posiziona le persone LGBTQ (gay, lesbiche, bisessuali, transgender e queer) e appartenenti ad altre minoranze sessuali come \"cittadini di seconda classe\" in riguardo a vari diritti civili e legali, opportunit\u00e0 economiche e uguaglianza sociale in molte giurisdizioni e Paesi del mondo. L'eterosessimo \u00e8 spesso collegato all'omofobia.\nContesto.\nIl termine fu utilizzato per la prima volta nel 1971 dall'attivista per i diritti gay Craig Rodwell.\nEtimologia ed uso.\nTermini simili includono \"eterocentrismo\" e \"eterosessualismo\". Sebbene il termine \"eterosessismo\" venga spesso spiegato come un neologismo derivato dalla parola \"sessismo\", la derivazion del suo significato punta di pi\u00f9 verso (1.) \"eterosess(ual)\" + \"-ismo\" che (2.) \"etero-\" + \"sessismo\". In effetti, la parola \"eterosessualismo (heterosexualism)\" \u00e8 stata usata come equivalenti a sessismo and razzismo.\nData questa mancanza di trasparenza semantica, ricercatori, educatori, critici teorici e attivisti LGBT hanno proposto e usato termini come: omofobia istituzionalizzata (\"institutionalized homophobia)\", \"omofobia promossa dallo stato\", \"pregiudizio sessuale\", \"privilegio etero\", \"La mente etero\" (\"The Straight Mind \"una collezione di saggi della scrittrice francese Monique Wittig), \"eterosessualit\u00e0 obbligatoria\" o termini meno conosciuti come \"eterocentrismo\", \"omonegativit\u00e0\", e dalla teoria di genere e teoria queer, \"eteronormativit\u00e0\". Tuttavia, non tutti questi termini sono sinonimi di \"eterosessismo\".\nContrasto con omofobia.\nIl termine omofobia, una forma di eterosessismo, si riferisce sia alla \"paura o antipatia irrazionale verso omosessualit\u00e0 ed omosessuali\" che al \"comportamento basato su tali sentimenti\". Invece, l'eterosessismo denota il \"sistema di pensiero ideologico che rende l'eterosessualit\u00e0 la sola norma da seguire nelle pratiche sessuali\". In quanto pregiudizio che favorisce eterosessualit\u00e0 ed eterosessuali, l'eterosessismo \u00e8 stato descritto come \"codificato e caratteristico delle maggiori istituzioni sociali, culturali ed economiche della nostra societ\u00e0\" e ha origine dall'essenzialista nozione culturale che mascolinit\u00e0 e femminilit\u00e0 sono complementari.\nIl ricercatore, scrittore e professore di psicologia Gregory M. Herek afferma che \"[l'eterosessismo] opera attraverso un doppio processo di invisibilit\u00e0 e attacco. L'omosessualit\u00e0 rimane invisibile culturalmente; quando persone coinvolte in comportamenti omosessuali o che sono identificate come omosessuali diventano visibili, sono soggette ad attacchi da parte della societ\u00e0.\" Inoltre, con autori di violenza contro le persone LGBT, la psicologa forense Karen Franklin fa notare che \"l'eterosessimo non \u00e8 solo un sistema di valori personale, [ma] \u00e8 uno strumento nel mantenimento di una dicotomia di genere.\" Continua dicendo che \"attacchi a danni di omosessuali e altri individui che deviano dalle norme di ruoli di genere sono visti come una forma di controllo sociale della devianza piuttosto che come una risposta difensiva ad una minaccia personale.\""}
{"id": "6009047", "revid": "436907", "url": "https://it.wikipedia.org/wiki?curid=6009047", "title": "Insta Lova", "text": "Insta Lova \u00e8 un singolo dei rapper italiani Marracash e Gu\u00e9 Pequeno, pubblicato il 15 luglio 2016 come secondo estratto dall'album in studio \"Santeria\".\nDescrizione.\n\"Insta Lova\" \u00e8 un brano pop rap influenzato dalla disco, dal reggae e dal trap ed \u00e8 basato su un campionamento del brano \"All That She Wants\" degli Ace of Base. Il testo tratta invece in maniera ironica una relazione adolescenziale tutta costruita sulla rete sociale, tenuta lontano dalla vita reale.\nIl singolo \u00e8 stato presentato per la prima volta dal vivo dai due rapper in occasione della loro esibizione al Summer Festival 2016.\nVideo musicale.\nIl video, diretto da Fabrizio Conte, \u00e8 stato presentato il 12 luglio 2016 attraverso il sito di Rolling Stone Italia.\nIl videoclip \u00e8 stato girato presso Trancoso, in Brasile, durante le sessioni di scrittura dell'album."}
{"id": "6009050", "revid": "767487", "url": "https://it.wikipedia.org/wiki?curid=6009050", "title": "Emil Wahlstr\u00f6m", "text": "Carriera.\nNasce e cresce a Backa, distretto situato sull'isola di Hisingen sul territorio del comune di G\u00f6teborg.\nAll'et\u00e0 di 15 anni entra nel settore giovanile dell'H\u00e4cken, formazione con sede proprio presso l'isola di Hisingen. Qui vince un titolo nazionale giovanile.\nNel 2005 va a referto per la prima volta con la prima squadra, senza per\u00f2 essere schierato. Nel febbraio 2007 firma un contratto triennale, e nel corso della stessa stagione colleziona le prime presenze durante il campionato di Superettan. Nel 2008 ha giocato 13 partite, conquistando la promozione in Allsvenskan. Minore l'impiego nell'anno seguente, con 4 sole presenze. Di l\u00ec in poi la squadra giallonera ha sempre continuato a disputare il massimo campionato svedese cos\u00ec come Wahlstr\u00f6m, il quale ha alternato stagioni con un buon numero di presenze ad altre in cui \u00e8 dovuto rimanere maggiormente ai margini del gioco.\nDopo 16 anni trascorsi con la maglia dell'H\u00e4cken \u2013 includendo anche quelli relativi alle giovanili \u2013 al termine del campionato 2018 non ottiene il rinnovo contrattuale e rimane svincolato.\nHa comunque continuato a giocare a calcio in citt\u00e0, scendendo nel campionato di Superettan dopo aver firmato con il GAIS fino al 2020."}
{"id": "6009059", "revid": "729019", "url": "https://it.wikipedia.org/wiki?curid=6009059", "title": "Distretto di Djebel Messaad", "text": "Il distretto di Djebel Messaad \u00e8 un distretto della Provincia di M'Sila, in Algeria.\nComuni.\nIl distretto di Djebel Messaad comprende 2 comuni:"}
{"id": "6009060", "revid": "436907", "url": "https://it.wikipedia.org/wiki?curid=6009060", "title": "Solo quando bevo", "text": "Solo quando bevo \u00e8 un singolo del rapper italiano Nitro, pubblicato il 20 maggio 2016 come secondo estratto dalla riedizione del secondo album in studio \"Suicidol\".\nLa canzone.\nProdotto da Low Kidd, nel brano il rapper dichiara che l'alcool \u00e8 l'unica forma di sollievo per sfuggire da dolore e sconforto, non nascondendo dunque la sua attrazione verso le bevande alcoliche.\nVideo musicale.\nIl videoclip \u00e8 stato pubblicato il 24 maggio 2016 attraverso il canale YouTube del rapper. In esso sono apparsi anche DJ Slait, il rapper milanese Nerone e il produttore Low Kidd."}
{"id": "6009066", "revid": "1318658", "url": "https://it.wikipedia.org/wiki?curid=6009066", "title": "Laura Schrader", "text": "Biografia.\nNasce a Vercelli da Luigi Ferraro, avvocato penalista e Lucia Balbi. Ha un fratello, Franco, imprenditore nel campo della moda. A Torino si laurea in giurisprudenza e si sposa con Georg Schrader, fotografo, appartenente a una famiglia di naturalisti e fotografi di origine tedesca trapiantata in Grecia e in Egitto. Ha due figli: Valeria (1963) e Diego (1966).\nAttivit\u00e0 giornalistica.\nLaura Schrader inizia l'attivit\u00e0 giornalistica nel 1956 con il bisettimanale La Sesia di Vercelli. In seguito collabora con articoli e fotografie a riviste di viaggi, geografia e storia come \"Atlante\", \"Historia\", \"Atlas\". Nel 1975 \u00e8 colpita dalle tragiche vicende del popolo curdo in Iraq, conseguenti alla sconfitta della rivoluzione del Partito Democratico del Kurdistan e inizia a seguire la questione curda. In Iraq, poco dopo gli eventi del 1975, si riorganizza la resistenza, e Schrader pubblica articoli e servizi fotografici sulla resistenza dei Peshmerga su \"Stampa Sera\", \"L'Incontro\", \"Historia\" e \"Il Cammello\" (di cui dal 1973 \u00e8 direttrice responsabile).\nDagli anni ottanta si occupa della questione curda per la redazione esteri del quotidiano il manifesto seguendo le vicende di Iran, Siria, Iraq, (dove nel 1991 esplode la rivolta dei Peshmerga contro Saddam Hussein e in Turchia, dove emerge la resistenza del PKK (Partito dei Lavoratori del Kurdistan). Negli anni duemila collabora con il quotidiano \"Liberazione\", con \"Narcomafie\", mensile del Gruppo Abele e con altre testate: \"Riforma\", \"Rocca\", \"Avvenimenti\". Intervista esponenti politici e militari della resistenza curda; tra loro le donne peshmerga in Iraq e le guerrigliere del PKK in Turchia. Da queste esperienze nascono i libri \"I fuochi del Kurdistan\" che racconta le origini e la guerriglia del PKK inquadrate nel contesto storico-politico del Kurdistan; \"Sulle strade del Kurdistan\", un reportage dall'Iraq nel corso della rivolta delle forze curde e cristiane contro il regime di Saddam Hussein; \"Il diritto di esistere - Storie di kurdi e turchi insieme per la libert\u00e0\" sulla situazione in Turchia dopo il golpe del 1980. \nImpegno con le organizzazioni politiche curde.\nNel corso della sua attivit\u00e0 Laura Schrader stabilisce rapporti di collaborazione e amicizia con politici, intellettuali, artisti e attivisti del Kurdistan. Collabora con gli studenti della diaspora curda nel far conoscere l'esistenza e la resistenza del Kurdistan e fin dall'inizio degli anni ottanta promuove contatti tra esponenti curdi e parlamentari italiani ed europei. Nel 1980, dopo il colpo di Stato in Turchia, organizza incontri con esponenti curdi in esilio e parlamentari europei. Nel 1981 accompagna una delegazione di donne peshmerga dall'Iraq a incontri istituzionali con esponenti di partiti, enti locali, associazioni. Per suo tramite, per la prima volta, nel 1984, alcuni leader della resistenza di Turchia e Iraq partecipano come relatori a un evento in Italia: il convegno internazionale \u201cLe tecniche della non violenza\u201d organizzato a Perugia dalla Regione Umbria. Nel 1988 Laura Schrader presenta per la prima volta al Parlamento Europeo il Fronte unito del Kurdistan iracheno; dall'evento deriver\u00e0 la risoluzione di condanna dell'uso di armi chimiche da parte del regime di Saddam Hussein. La delegazione era composta dai leader degli otto partiti del Fronte; tra essi Jalal Talabani, futuro presidente dell'Iraq, e Hoshiar Zibari, che dell'Iraq sar\u00e0 ministro degli Esteri. La presentazione del Fronte al Parlamento di Strasburgo era stato organizzato in collaborazione con l'europarlamentare Alberto Tridente e con gli esponenti curdi Ahmad Bamarni (futuro ambasciatore dell'Iraq in Svezia e in Italia) e Abduljabbar Baghawan (architetto che sar\u00e0 promotore di progetti di tutela del patrimonio artistico del Kurdistan).\nNel 1991 viene nominata socia ad honorem dall'ong Ksro - Kurdistan Shelter Reconstruction Organization di Sulaimaniya e contribuisce alla realizzazione di alcuni suoi progetti di ricostruzione, come la scuola di Darawyan e l'ospedale di Kaladiza. Nel corso degli anni novanta sostiene le attivit\u00e0 del Parlamento del Kurdistan in esilio, creato nell'ambito dell'opposizione in Turchia ed \u00e8 invitata a partecipare ai congressi dei partiti democratici filo curdi in Turchia, quali Dep, Hadep, Dbp (il partito democratico filocurdo doveva essere frequentemente rifondato con diverso nome in quanto di volta in volta sciolto d'imperio con l'accusa di \u201cterrorismo\u201d).\nNel 2000 e 2001 Laura Schrader \u00e8 tra le promotrici della campagna di mobilitazione Libert\u00e0 per Leyla Zana, la parlamentare kurda condannata a 14 anni di carcere dai magistrati di Ankara. Tra il 2011 e il 2015 cura la sezione dedicata al popolo curdo nell'ambito del progetto Un giardino per tutti i martiri e i giusti del Comitato Storico Umanitario guidato da Pasquale Totaro. Ha partecipato e partecipa a incontri e a convegni internazionali.\nDiffusione della cultura curda.\nLa difesa della propria identit\u00e0, lingua e cultura \u00e8 fondamentale per il popolo curdo. Laura Schrader si impegna nel farle conoscere, anche attraverso la diffusione di poesie, tradotte in collaborazione con studenti curdi e in alcuni casi con i poeti stessi. Un primo volumetto, pubblicato dal Comune di Torino, vince nel 1983 in premio nazionale San Carlo \u201cUna poesia per la pace\u201d. Alcune liriche sono scelte dall'artista Piero Gilardi per una sua installazione nel 1984. Nel 1987 il grande poeta Sherko Bekas, di passaggio in Italia sulla via dell'esilio, emoziona gli spettatori che ascoltano i suoi versi. Il poeta nell'autobiografia ricorda le sue esperienze in Italia e la giornalista Schrader, alla quale dedica un'opera (Laura). Nel 1993 Schrader pubblica \"Canti d'amore e di libert\u00e0 del popolo curdo\", con prefazione dello scrittore Ibrahim Ahmad. Grazie alla straordinaria diffusione della collana Millelire delle edizioni Newton Compton, il piccolo libro porta a un pubblico molto vasto un'antologia che attraversa i secoli: da un frammento del VII secolo d.C. ai contemporanei, con brani di poemi celebri come \"Mam e Zin\" e \"La fortezza di Dim Dim\". Nel 1998 \u00e8 relatrice sul tema \"Il popolo kurdo\" nel seminario dell'Universit\u00e0 Statale di Milano Esperienze storiche e letterarie dei popoli in lotta di liberazione, organizzato dal professor Baykar Syvazlyan, insieme al noto studioso Ismet Sherif Vanly. Sul medesimo tema, svolge cicli di incontri a Roma e Torino, e tiene un corso per insegnanti della Provincia di Novara, pubblicando le dispende \"Cultura e storia dei Kurdi\" (1999). All'inizio degli anni duemila collabora alla campagna internazionale per ottenere l'abolizione del divieto dell'uso della lingua curda in Turchia. \u00c8 presidente della giuria del concorso per video e fotografie di artisti curdi e della giuria del concorso letterario per racconti di autori curdi del festival \u201cOltre il paesaggio\u201d, che si svolge in Toscana dal 2000 al 2004, organizzato dalla Regione, per iniziativa del Comitato di Siena fondato da Iole Pinto.\nDal 1979 organizza e contribuisce a organizzare concerti di musica, serate a tema con r\u00e9cital di poesie, mostre di artisti e presentazioni di libri, tra i quali, il poema epico \"La fortezza di Dim Dim\" tradotto dallo scrittore e giornalista Shorsh Surme, al Salone del Libro di Torino nel 2001 e \"Tutta la mia vita \u00e8 stata una lotta\", di Sakin\u00e9 Cansiz, al Museo della Resistenza di Torino, 2016. Nei primi anni duemila collabora con il Valsusa Film Festival per la presentazione di film di registi curdi, In occasione della prima partecipazione di artisti curdi alla Biennale d'Arte di Venezia, nel 2009, scrive per il catalogo Planet Kurdistan; nel 2012 partecipa al Festival del Cinema Kurdo di Roma, promosso dalla regista e scrittrice Hevi Dilara con la relazione \"Il ruolo della donna e la pace in Kurdistan\".\n\u00c8 co-fondatrice dell'Istituto internazionale di Cultura kurda presieduto da Soran Ahmad, attivo a Roma dal 2012."}
{"id": "6009068", "revid": "155634", "url": "https://it.wikipedia.org/wiki?curid=6009068", "title": "Rhinos Milano 1981", "text": "Questa voce raccoglie le informazioni riguardanti i Rhinos Milano nelle competizioni ufficiali della stagione 1981."}
{"id": "6009070", "revid": "765341", "url": "https://it.wikipedia.org/wiki?curid=6009070", "title": "Campionati brasiliani di ciclismo su strada", "text": "I campionati brasiliani di ciclismo su strada sono la manifestazione annuale di ciclismo su strada che assegna il titolo di Campione di Brasile. I vincitori hanno il diritto di indossare per un anno la maglia di campione brasiliano, come accade per il campione mondiale.\nAlbo d'oro.\nTitoli maschili.\n\"Aggiornato all'edizione 2018.\"\nTitoli femminili.\n\"Aggiornato all'edizione 2019.\""}
{"id": "6009071", "revid": "729019", "url": "https://it.wikipedia.org/wiki?curid=6009071", "title": "Stazione di Flecchia", "text": "La stazione di Flecchia era una fermata ferroviaria della linea Grignasco-Coggiola.\nStoria.\nFlecchia venne raggiunta dalla ferrovia nel 1908 e la fermata venne inaugurata in concomitanza all'attivazione della ferrovia il 10 maggio dello stesso anno.\nIl 9 febbraio 1935 venne dismessa a causa della chiusura della linea.\nIn seguito il fabbricato viaggiatori venne convertito in un bar.\nStrutture e impianti.\nLa fermata disponeva di un binario servito da una banchina.\nLa fermata era dotata di un fabbricato viaggiatori a pianta rettangolare sviluppato su due piani; al 2016 la struttura risulta trasformata in un bar. Accanto ad esso era posto un edificio di piccole dimensioni, sviluppato su un solo piano, che ospitava i servizi igienici.\nMovimento.\nIl servizio viaggiatori era effettuato dalla societ\u00e0 Ferrovia della Val Sessera (FVS)."}
{"id": "6009075", "revid": "729019", "url": "https://it.wikipedia.org/wiki?curid=6009075", "title": "Stazione di Coggiola-Portula", "text": "La stazione di Coggiola-Portula era una stazione ferroviaria della linea Grignasco-Coggiola.\nStoria.\nCoggiola e Portula vennero raggiunti dalla ferrovia nel 1908 e la stazione venne inaugurata in concomitanza all'attivazione della ferrovia il 10 maggio dello stesso anno.\nIl 9 febbraio 1935 venne dismessa a causa della chiusura della linea.\nIn seguito l'intera stazione venne demolita; al 2016 non risulta pi\u00f9 esistere alcuna vestigia della stessa: nel luogo dove essa sorgeva venne edificato un condominio.\nStrutture e impianti.\nLa stazione disponeva di due binari serviti da due banchine, una posta innanzi il fv, l\u2019altra a isola tra i due binari.\nLa stazione era dotata di un fabbricato viaggiatori a pianta rettangolare sviluppato su due piani. Accanto ad esso era posto un edificio di piccole dimensioni, sviluppato su un solo piano, che ospitava i servizi igienici.\nMovimento.\nIl servizio viaggiatori era effettuato dalla societ\u00e0 Ferrovia della Val Sessera (FVS)."}
{"id": "6009087", "revid": "15756", "url": "https://it.wikipedia.org/wiki?curid=6009087", "title": "Biblioteca civica Girolamo Tartarotti", "text": "La biblioteca civica Girolamo Tartarotti, altrimenti conosciuta come biblioteca civica di Rovereto, \u00e8 la biblioteca pubblica di Rovereto. Ha una sede che comprende il palazzo Annona e parte del Polo culturale cittadino, in corso Bettini, 43. Condivide l'accesso con il Mart.\nStoria.\nFondazione.\nGirolamo Tartarotti, col suo testamento, don\u00f2 la sua ricca biblioteca all'Ospedale dei Poveri Infermi di Loreto, retta dalla Confraternita dei Santi Rocco e Sebastiano. La Confraternita poco dopo decise di metterla in vendita offrendola al Comune di Rovereto.\nL'Accademia Roveretana degli Agiati, grazie in particolare all'intervento di Giuseppe Valeriano Vannetti e Francesco Saibante, oper\u00f2 affinch\u00e9 tale importante acquisizione culturale per Rovereto avesse successo e che una delle pi\u00f9 importanti biblioteche private di tutto il Tirolo, non solo del Tirolo italiano, rimanesse in citt\u00e0. Una parte importante, in quell'occasione, fu svolta da Antonio Conzatti de' Zandonati, Giovanni Antonio Rosmini e Giovanni Battista Graser. In particolare quest'ultimo era stato a suo tempo uno dei Dodonei ed in quel momento era professore e rivestiva il ruolo di bibliotecario presso la biblioteca Teresiana di Innsbruck.\nPrima di poter acquisire la ricca biblioteca dello studioso scomparso il Comune di Rovereto dovette attendere che varie questioni sia economiche sia organizzative trovassero soluzione e che tutti gli attori della transazione potessero svolgere, in accordo, la loro parte. Furono redatti due diversi inventari dei volumi (risultanti complessivamente 2027), il primo che rispettava l'ordine originale col quale Tartarotti li aveva conservati, e riportante autori, titoli, anno e luogo di edizione, mentre il secondo fu compilato in ordine alfabetico.\nTali elenchi ebbero lo scopo anche di stimare il valore di mercato delle opere, che in quel momento probabilmente si aggirava sui 4.000 Fiorini (valutazione dei librai veneti). Altre questioni che dovettero essere affrontare e risolte furono l'eredit\u00e0 spettante alla madre dello studioso, che doveva abbandonare la casa di Via della Terra, il diritto di prelazione delle opere da parte di Rosmini e Zandonati (al quale questi ultimi rinunciarono visto che la biblioteca veniva acquistata dalla citt\u00e0), l'autorizzazione del Papa a non disperdere le opere visto che alcune di queste erano all'indice e quindi sussisteva il rischio della confisca per scomunica.\nAlla fine delle varie trattative si giunse ad un'offerta al Comune che limitava la somma complessiva richiesta a 1.500 Fiorini, quindi l'importantissimo patrimonio librario di Tartarotti pot\u00e9 rimanere unitario ed essere consegnato all'istituzione pubblica.\nL'atto formale di compravendita venne registrato il 22 gennaio 1764.\nFu cos\u00ec che, tre anni dopo la morte di Tartarotti, venne creata la prima biblioteca aperta al pubblico a Rovereto. In citt\u00e0 sino ad allora esistevano solo biblioteche appartenenti a privati, come ad esempio quella dei Rosmini, dei Vannetti, dei Saibante, oppure conservate in conventi. Stava nascendo quella dell'Accademia Roveretana degli Agiati, ma nessuna di queste era destinata alla consultazione del pubblico.\nPrima sede storica.\nI volumi raccolti durante tutta la sua vita da Girolamo Tartarotti costituirono il primo nucleo della biblioteca civica di Rovereto, che fu in seguito a lui dedicata. La prima sede scelta per raccogliere i libri venne individuata nell'allora ginnasio cittadino, in vicolo San Marco accanto alla chiesa di San Marco, a brevissima distanza dal luogo dove aveva vissuto lo studioso negli ultimi anni della sua vita, cio\u00e8 nella casa di via della Terra.\nIn quella prima fase la deputazione comunale incaricata di seguire gli aspetti organizzativi della sistemazione procedette alla stesura dei \"Capitoli per la Biblioteca civica\", cio\u00e8 un regolamento, nomin\u00f2 direttore don Malanotti e presidenti Giuseppe Valeriano Vannetti e Francesco Saibante. Interessante notare che fu effettivamente una biblioteca aperta al pubblico, anche se con notevoli limitazioni di orario e di giornate di chiusura, e che non era previsto alcun tipo di prestito che permettesse di far uscire i preziosi volumi dai locali di conservazione e consultazione.\nAll'inizio non era previsto un piano di acquisti annuale per aggiornare la raccolta dei volumi, e questo fu affidato ai lasciti di privati o alle donazioni di libri che arrivavano dall'Accademia. Con quell'istituzione del resto erano divisi anche il locale, che si riduceva alla sala del ginnasio, l'unica sufficientemente ampia ed adatta allo scopo in tutta la citt\u00e0.\nAlla fine del 1764 la biblioteca civica si pot\u00e9 definire ufficialmente operativa. Nel frattempo anche l'altra importante biblioteca, quella degli Agiati, venne trasferita nello stesso spazio tuttavia, malgrado questa vicinanza spaziale, non si arriv\u00f2 mai ad una effettiva fusione.\nTrasformazione nel corso del tempo.\nDal 1777 nella sala del ginnasio iniaziarono a tenere le loro riunioni anche i componenti della \"Santa lega del Clero\" e fu probabilmente con questa motivazione che la biblioteca del clero venne depositata presso quella civica. Si ebbero poi vari lasciti e donazioni effettuati da personalit\u00e0 legate alla memoria di Tartarotti come monsignor Domenico de Chiusole, don Carlo Lutterotti, e gli stessi Francesco Saibante e Bianca Laura Saibante\nGrazie alle numerose donazioni ricordate si arriv\u00f2 cos\u00ec a 60.000 titoli.\nTra il 1795 ed il 1813 tutte le istituzioni cittadine furono coinvolte negli sconvolgimenti che toccarono il Tirolo italiano, e anche la biblioteca e l'Accademia degli Agiati, che avevano sino a quel momento molti interessi in comune, ne risentirono. La biblioteca affront\u00f2 un periodo di crisi, durante il quale si ridusse a semplice deposito di libri. Come istituzione, nel mutato clima culturale accentratore del governo di Vienna, perse autorevolezza, e prese vita, a conferma di questo, una nuova biblioteca cittadina, stavolta la biblioca del ginnasio.\nDel resto gli stessi Agiati vissero una crisi di identit\u00e0, ed infatti il giovane Antonio Rosmini fond\u00f2 una sua accademia, l'Accademia dei Vannetti, dedicata a Giuseppe Valeriano e a Clementino Vannetti. Questa esperienza ebbe vita nolto breve anche perch\u00e9 il Rosmini, allora diciassettenne, si rec\u00f2 a Padova per i suoi studi.\nSeconda sede storica.\nAttorno al 1833 Antonio Rosmini propose di aprire a Rovereto una casa del suo istituto di carit\u00e0, la seconda dopo quella che aveva inaugurato sul Sacro Monte Calvario di Domodossola fondando una congregazione religiosa di suore rosminiane. Tale proposta non venne accolta dal governo austriaco, deludendo cos\u00ec le aspettative degli stessi roveretani che avevano colto in questo l'opportunit\u00e0 di dare una nuova prospettiva di rilancio della biblioteca civica, visto che sarebbe stata affidata a questa congregazione.\nRosmini, mentre era studente a Padova, aveva acquistato la biblioteca della famiglia veneziana Venier e alcuni preziosi codici che appartenevano al monastero di Santa Giustina, a Padova. La sua intenzione sarebbe probabilmente stata quella di unificare le biblioteche di Rovereto, compresa la sua, ma il progetto non ebbe successo. Le difficolt\u00e0 della biblioteca civica crebbero quando, nel 1843, fu necessario cercare un nuovo bibliotecario ma divenne evidente che occorreva prima riordinare e ricatalogare il patrimonio librario, stabilire come aggiornare (con nuovi acquisti) la dotazione e, non ultimo, trovare i fondi per mantenere il futuro bibliotecario.\nPer aprire almeno alcune ore e in alcuni giorni la biblioteca si accett\u00f2 l'offerta di tre professori (Bertanza, Florio e Lutteri) che si resero disponibili a svolgere la semplice funzione di permettere agli \"amatori\" di fruire dei libri, senza assumersi altra responsabilit\u00e0. Il patrimonio ammontava in quel periodo a circa 13.000 volumi, 11.000 opuscoli, 2.000 opere diverse, 1.900 manoscritti e 57 incunabuli. Alla fine del 1852 la Biblioteca venne finalmente trasferita in una nuova sede, in Palazzo Piomarta, l'attuale Palazzo dell'Istruzione.\nUn incendio colp\u00ec la biblioteca nella sua nuova sede appena inaugurata, e molti volumi furono salvati solo gettandoli dalle finestre. Questo incidente, non troppo grave per l'edificio, fu tuttavia un enorme problema per la gestione e l'apertura al pubblico perch\u00e9 si era da poco terminata l'opera di riordino e catalogazione nelle nuove librerie nei locali del palazzo. La Biblioteca rimane inutilizzabile sino al 1862.\nIn seguito si decise di trasferire nello stesso edificio, oltre al ginnasio e alla Biblioteca anche il museo civico, ed in particolare queste due ultime istituzioni trovarono spazio al secondo piano. Nel 1869 il patrimonio librario arriv\u00f2 a 12.000 volumi, che divennero 23.000 attorno al 1889. In questo periodo varie vicissitudini e polemiche sulla gestione, sul mantenimento del patrimonio e sulle diverse propriet\u00e0 dei testi conservati crearono spesso problemi, ma l'istituzione rimase attiva.\nDopo il 1889 fu redatto un nuovo regolamento bibliotecario e per un breve periodo fu lo stesso podest\u00e0 di Rovereto Giuseppe Valeriano Malfatti ad assumersi l'interim di bibliotecario. Si visse un periodo di rapporti difficili con l'Accademia degli Agiati ed intervennero nuovi problemi di tipo economico e gestionale legati al lascito Tacchi.\nNel 1895 si giunse alla decisione di fondere in un unico ente biblioteca e museo civico. Tale soluzione port\u00f2 entrambe le realt\u00e0 ad occupare quasi tutto il secondo piano di palazzo Piomarta ed a rendere pi\u00f9 facile la custodia del patrimonio, tuttavia venne interrotto oltre un secolo di storia comune tra biblioteca ed Agiati.\nPrima guerra mondiale.\nNegli anni che precedettero lo scoppio della prima guerra mondiale si tent\u00f2 di trovare una soluzione al rapporto con gli Agiati, in particolare per quanto riguarda la propriet\u00e0 dell'enorme patrimonio. In quel momento erano rimaste due le istituzioni titolari, biblioteca ed Agiati, avendo il clero rinunciato ai suoi diritti gi\u00e0 dal 1874.\nSi pens\u00f2 ad un trasferimento nei locali del castello ma ormai i tempi non permettevano pi\u00f9 di affrontare questo tipo di problemi. La citt\u00e0 di Rovereto, a partire dal 1915, dovette subire l'evacuazione forzata della popolazione verso i campi in territorio asburgico, ed anche il patrimonio pi\u00f9 prezioso della biblioteca venne trasferito ad Innsbruck.\nFurono anni tragici per le persone e difficili per le istituzioni culturali come la Biblioteca. Parte del materiale ancora a Rovereto venne trasferito a Trento. Don Rossaro, in anni seguenti, ricord\u00f2 l'importante azione di salvaguardia e protezione del patrimonio della biblioteca da parte del professor Giovanni de Cobelli. Tra il 1915 ed il 1918 tuttavia, malgrado i tentativi di preservare i volumi e tutto il materiale rimasto a Rovereto nel palazzo Piomarta, vi furono furti e danneggiamenti di ogni genere. Con la fine degli eventi bellici ed il passaggio della citt\u00e0 all'Italia molte opere trasferite ad Innsbruck vennero restituite, e la biblioteca lentamente torn\u00f2 alla normalit\u00e0, dopo le indispensabili operazioni di riordino. Il comune inizi\u00f2 a pensare al trasferimento della sede nel palazzo Annona.\nTerza sede storica.\nAttorno al 1921 quasi tutto il materiale che era stato trasferito dalla biblioteca di Rovereto a Trento o ad Innsbruck era stato restituito, il trasferimento nei locali di Palazzo Annona ormai deciso, e la responsabilit\u00e0 del controllo della Biblioteca era passato alla soprintendenza delle Tre Venezie. Nuovo direttore venne nominato don Rossaro.\nIl trasferimento dei libri e dei materiali sia della Biblioteca sia dell'Accademia degli Agiati da palazzo Piomarta alla nuova sede, distante poche decine di metri, venne ultimato nel settembre 1922. Riemersero in quel periodo vecchie problematiche relative alle propriet\u00e0 dei testi e dei compiti che istituzionalmente si erano dati i due pur vicini ma diversi enti. Ripresero anche le donazioni, si procedette ad una prima operazione di catalogazione e schedatura, e ad un certo punto ci si trov\u00f2 con circa 50.000 schede ma ancora con 100.000 volumi da schedare.\nLa biblioteca venne infine riaperta al pubblico e la data ufficiale dell'evento non \u00e8 certa, forse 1928 o 1930. Nei periodi seguenti si procedette a riordinare ogni tipo di patrimonio, ed in particolare si cap\u00ec l'importanza dell'emeroteca, si decise di investire risorse per valorizzare autori e personalit\u00e0 locali e si realizz\u00f2 un catalogo a stampa degli incunaboli. Vennero approntate nuove scaffalature e si inizi\u00f2 a preparare uno \"schedario a soggetti\".\nGli eventi bellici legati alla seconda guerra mondiale bloccarono ancora una volta i lavori di sistemazione definitiva, e si dovette di nuovo trasferire in locali pi\u00f9 sicuri il patrimonio. Venne scelto per questo il rifugio antiaereo del castello, e parte del materiale fu occultato pure nei sotterranei della stessa biblioteca. Alla fine del conflitto, il 1\u00ba luglio 1946, la biblioteca venne riaperta al pubblico.\nSolo nella seconda met\u00e0 del XX secolo, attormo agli anni settanta, ci fu una vera rivoluzione nella concezione della biblioteca, integrando la prevalente finalit\u00e0 storica e conservativa e cominciando a fornire un servizio moderno ed aggiornato. Si usarono quindi scaffali di facile consultazione come gi\u00e0 avveniva nelle biblioteche anglosassoni.\nIn seguito si sent\u00ec l'esigenza di adeguare a questi nuovi compiti la struttura esistente. Si progett\u00f2 un ampliamento della vecchia sede, e nel 1997 iniziarono i lavori di costruzione che si conclusero nel 2002.\nSede dagli anni duemila.\nIl Polo culturale cittadino \u00e8 stato progettato dall'architetto Mario Botta e dall'ingegnere Giulio Andreolli e comprende il Mart, l\u2019auditorium \"Melotti\", l'ingresso e le sale di lettura e consultazione della biblioteca aperte al pubblico.\nParte storica (Palazzo Annona).\nPalazzo Annona fu progettato da Ambrogio Rosmini ed ospita la sala storica per la consultazione e gli archivi, i magazzini, un laboratorio di arte grafica (con una notevole collezione di strumenti tipografici perfettamente funzionanti) e gli uffici direttivi. Al piano terra si trova inoltre la biblioteca di scienze cognitive dell\u2019Universit\u00e0 degli Studi di Trento con una sala di lettura per gli studenti.\nParte nuova.\nLa parte all\u2019interno del Polo culturale cittadino comprende l'ingresso principale, situato al piano terreno con bancone prestiti, sala lettura quotidiani e periodici, zone di scaffali aperti, spazio per audiovisivi, postazioni con computer, sale lettura dedicate a ragazzi e studenti, uno spazio specifico dedicato ai pi\u00f9 piccoli che si presenta come area giochi ed altri servizi.\nNel piano interrato si trova l'ampia sala principale a zone tematiche tutte strutturate con scaffali aperti, un servizio di ricerca testi, un reparto con microfilmati, una saletta per riunioni o piccoli convegni e magazzini non aperti al pubblico. Funziona un servizio di fotocopiatura.\nPunto lettura di Trambileno.\nIn frazione Moscheri a Trambileno \u00e8 attivo un punto lettura convenzionato con il Comune di Rovereto e con la biblioteca civica.\nPatrimonio.\nLa biblioteca contiene (dati 2016) circa 400.000 volumi.\nConserva fondi archivistici, manoscritti, fotografie, stampe, mappe e piante. Ha in deposito l'archivio storico comunale, inoltre raccoglie e conserva fondi archivistici pubblici e privati e quindi raccoglie parti importanti delle testimonianze storiche di Rovereto e del Trentino.\nInoltre acquista e conserva altro materiale come quotidiani, riviste ed audiovisivi.\nServizi.\nLa biblioteca offre varie tipologie di servizi. I principali sono:"}
{"id": "6009088", "revid": "729019", "url": "https://it.wikipedia.org/wiki?curid=6009088", "title": "Via Quinctia", "text": "La Via Quinctia (anche nota come Via Quinzia) era una strada romana, che da Fiesole e Firenze andava in direzione ovest fino a collegare l'importante citt\u00e0 portuale di Pisa. Ad Est collegava Firenze con Ravenna. Attualmente il suo percorso \u00e8 stato ripreso dalla Strada statale 67 Tosco-Romagnola\nIn epoca medievale il tracciato fu in parte ripercorso dalla Via Pisana.\nStoria.\nLa strada fu costruita dal console romano Tito Quinzio Flaminino a partire dal 123 a.C. per collegare la principale colonia romana in Etruria settentrionale (\"Florentia\") con lo sbocco a mare costituito da Pisa e il suo porto (\"Portus Pisanus\").\nIl tracciato della \"Via Quinctia\" \u00e8 riportato anche nella \"Tabula Peutingeriana\".\nDescrizione.\nLa \"Tabula Peutingeriana\" riporta un percorso che unisce \"Florentia Tuscorum\" a \"Pisa\" passando per \"Arnum Flumen\", \"In Portu\" e \"Valvata\". Sulla base della \"Tabula Peutingeriana\", la distanza tra Firenze e Pisa \u00e8 stata stimata in 52 miglia. Tale distanza rimane comunque una ipotesi poich\u00e9 proprio sull'antico stradario romano non sono riportate le miglia che dividono \"Arnum Flumen\" da \"Florentia Tuscorum.\" Infatti le uniche distanze indicate e quindi certe sono solo quelle tra \"Pisis\" e \"Arnum Flumen\" pari a 45 miglia romane (circa 66 km attuali).\nTra le varie ipotesi una teoria propone la possibilit\u00e0 che la \"Via Quinctia\" non corresse sempre lungo la sponda sinistra dell'Arno. Si pu\u00f2 proporre che la strada a Signa attraversasse l'Arno per salire e aggirare il poggio di Artimino, quindi scendere e riportarsi sulla sponda sinistra a Capraia, dove sono stati rinvenuti i possibili resti sommersi di un ponte presumibilmente romano; \u00e8 necessario comunque mantenere un ragionevole dubbio vista la mancanza di analisi scientificamente pi\u00f9 approfondite riguardo alle strutture dell'attraversamento individuate.\nUn'altra ipotesi, anch'essa attendibile per la sua ragionevolezza e per la corrispondenza delle distanze, proporrebbe che la \"Via Quinctia\" da \"Florentia\" giungesse all'odierno paese di Lastra a Signa per poi salire per il crinale collinare dove oggi sorge il borgo fortificato medievale di Malmantile e che da l\u00ec proseguisse fino a giungere a Montelupo Fiorentino. La via consolare romana oggi sarebbe la via Vecchia Pisana. Raggiunto Montelupo avrebbe voltato verso ponente attraversando il torrente Pesa, ricalcando il percorso del viale della Villa Medicea dell'Ambrogiana, per poi dirigersi e raggiungere Empoli \"(In Portu\"). Questa soluzione viene anche favorita dalla possibilit\u00e0 suggerita dalle fonti del '700 e dell'800 che lasciano dubbi sulla presenza, in et\u00e0 moderna, di due cippi miliari della via consolare; il primo presente in localit\u00e0 Pietrafitta a Empoli e un secondo visto e descritto nel cimitero di San Michele a Luciana, piccolo agglomerato di poche case tra Malmantile e Montelupo Fiorentino. In attesa di ulteriori indagini e scoperte la cautela rimane comunque d'obbligo.\nSi deve inoltre segnalare la presenza, in antico, anche di un ponte monumentale che nei pressi del borgo fortificato di Pontorme attraversava il torrente Orme. La struttura, fornita di arco trionfale, \u00e8 oggi scomparsa ma la si pu\u00f2 vedere rappresentata ancora riconoscibile, anche se in rovina, in vari documenti antichi; a tal proposito si pu\u00f2 ricordare l'antico stemma del Comune di Pontorme, l'affresco raffigurante il castello di Empoli durante l\u2018assedio degli spagnoli di Carlo V avvenuto nell'anno 1530 (opera eseguito da Jan Van der Straet latinizzato Stradanus, italianizzato Giovanni Stradano nella sala di Clemente VII in Palazzo Vecchio), e mappe dei Capitani di Parte Guelfa (1580-95) e a fonte battesimale in marmo conservata nella chiesa di San Michele Arcangelo sempre a Pontorme.\nIl sito di \"In Portu\", indicato sulla \"Tabula\" a 27 miglia da Firenze, dovrebbe corrispondere a Empoli e non a San Miniato Basso, come ipotizzato da Mosca.\nIl sito di \"Valvata\", chiamato \"Balbatum\" dall'Anonimo ravennate, potrebbe corrispondere alla localit\u00e0 identificata da Via Barbata a Montopoli in Val d'Arno.\nReperti e vestigia.\nDella \"Via Quinctia\" sono stati rinvenuti:"}
{"id": "6009089", "revid": "729019", "url": "https://it.wikipedia.org/wiki?curid=6009089", "title": "Taekwondo ai Giochi della XXVIII Olimpiade - +80 kg maschile", "text": "Il torneo di Taekwondo per la categoria +80\u00a0kg maschile delle Olimpiadi di Atene 2004 si \u00e8 svolto il 29 agosto 2004 al \"Faliro Coastal Zone Olympic Complex\". Hanno partecipato 16 atleti.\nIl tabellone principale consisteva in un torneo ad eliminazione diretta, culminato nel match per l'oro. Per l'assegnazione della medaglia di bronzo si \u00e8 ricorso al ripescaggio a cui hanno partecipato gli atleti che hanno perso nei turni eliminatori contro i due finalisti."}
{"id": "6009090", "revid": "1305772", "url": "https://it.wikipedia.org/wiki?curid=6009090", "title": "Villa Contarini (disambigua)", "text": "Villa Contarini pu\u00f2 riferirsi a:"}
{"id": "6009095", "revid": "149485", "url": "https://it.wikipedia.org/wiki?curid=6009095", "title": "Istv\u00e1n Pelle", "text": ""}
{"id": "6009099", "revid": "834", "url": "https://it.wikipedia.org/wiki?curid=6009099", "title": "Regno Unito ai Giochi della XXXI Olimpiade", "text": ""}
{"id": "6009101", "revid": "73843", "url": "https://it.wikipedia.org/wiki?curid=6009101", "title": "Cile ai Giochi della XXXI Olimpiade", "text": "Il Cile ha partecipato ai Giochi della XXXI Olimpiade, che si sono svolti a Rio de Janeiro, Brasile, dal 5 al 21 agosto 2016, con una delegazione di 42 atleti impegnati in 16 discipline. Portabandiera alla cerimonia di apertura \u00e8 stata la maratoneta \u00c9rika Olivera, alla sua quinta Olimpiade.\nSi \u00e8 trattato della ventitreesima partecipazione di questo paese ai Giochi estivi. Non sono state conquistate medaglie."}
{"id": "6009102", "revid": "1935652", "url": "https://it.wikipedia.org/wiki?curid=6009102", "title": "Giovanni Roncari", "text": "Biografia.\nNasce a Verona, citt\u00e0 capoluogo di provincia e sede vescovile il 19 agosto 1949. In et\u00e0 scolare si trasferisce a Firenze.\nFormazione e ministero presbiterale.\nDopo essere entrato nel seminario dei frati minori cappuccini a Firenze, nel 1966 comincia il periodo di noviziato. Dopo la maturit\u00e0 classica, continua gli studi teologici fino a conseguire il baccelleriato in teologia.\nIl 20 agosto 1972 emette la professione solenne nell'Ordine dei frati minori cappuccini. Il 22 marzo 1975 \u00e8 ordinato presbitero a Viterbo.\nDopo l'ordinazione diventa cappellano dell'ospedale di Careggi a Firenze, dal 1975 al 1976.\nContinua gli studi e, nel 1979, ottiene la licenza in Storia della Chiesa presso la Pontificia Universit\u00e0 Gregoriana di Roma.\nTornato in Toscana, diviene assistente degli universitari ospitati nel convento di Pisa, dal 1979 al 1980, e vicedirettore dei teologi, assistente dell'ordine francescano secolare e della giovent\u00f9 francescana di Montughi. Dal 1984 al 1988 \u00e8 vicario parrocchiale della chiesa dei Santi Francesco e Chiara a Montughi, di cui diviene parroco nel 1992. Dal 1988 \u00e8 docente di Storia della Chiesa presso la Facolt\u00e0 teologica dell'Italia centrale, mantenendo l'incarico fino alla nomina episcopale.\nPresso l'arcidiocesi di Firenze ricopre gli incarichi di delegato per l'apostolato dei laici e assistente ecclesiastico della consulta diocesana per le aggregazioni laicali, dal 1998 al 2005; dal 2002 \u00e8 membro del collegio dei consultori e dal 2012 vicario episcopale per il clero.\nMinistero episcopale.\nIl 1\u00ba ottobre 2015 papa Francesco lo nomina vescovo di Pitigliano-Sovana-Orbetello; succede a Guglielmo Borghetti, precedentemente nominato vescovo coadiutore di Albenga-Imperia. Il 21 novembre successivo riceve l'ordinazione episcopale, nella cattedrale di Santa Maria del Fiore, dal cardinale Giuseppe Betori, arcivescovo metropolita di Firenze, co-consacranti Mario Meini, vescovo di Fiesole, e Guglielmo Borghetti, entrambi suoi immediati predecessori alla guida della diocesi pitiglianese. Il 29 novembre successivo prende possesso canonico della diocesi.\nIl 19 giugno 2021, avendo papa Francesco unito \"in persona episcopi\" la diocesi di Pitigliano-Sovana-Orbetello con la diocesi di Grosseto, \u00e8 nominato vescovo anche di quest'ultima sede; succede a Rodolfo Cetoloni, dimessosi per raggiunti limiti di et\u00e0. Il 9 agosto successivo prende possesso canonico della diocesi.\nGenealogia episcopale.\nLa genealogia episcopale \u00e8:"}
{"id": "6009105", "revid": "584834", "url": "https://it.wikipedia.org/wiki?curid=6009105", "title": "Stade Matmut-Atlantique", "text": ""}
{"id": "6009106", "revid": "339392", "url": "https://it.wikipedia.org/wiki?curid=6009106", "title": "Biblioteca civica di Rovereto", "text": ""}
{"id": "6009107", "revid": "729019", "url": "https://it.wikipedia.org/wiki?curid=6009107", "title": "Sindrome di Canavan", "text": "La sindrome di Canavan (o malattia di Canavan), \u00e8 una malattia neurodegenerativa che colpisce il sistema nervoso, caratterizzata da leucodistrofia, macrocefalia ed un grave ritardo dello sviluppo fisico e mentale.\nl'incidenza nella popolazione \u00e8 di 1:100.000.(i primissimi sintomi della condizione appaiono in et\u00e0 neonatale)\nTipologia della sindrome.\nLa sindrome di Canavan si presenta in due forme distinte della malattia: lieve e grave\nEziologia.\nLa condizione \u00e8 causata dalla mutazione di un gene chiamato ASPA che codifica l'enzima aspartoacilasi.\nPrognosi.\nLa prognosi \u00e8 variabile: nella sindrome di Canavan grave l'aspettativa di vita \u00e8 di solito a 10 anni e raramente supera questo limite. Nella sindrome di Canavan lieve l'aspettativa di vita \u00e8 normale per cui la prognosi \u00e8 molto positiva."}
{"id": "6009108", "revid": "767487", "url": "https://it.wikipedia.org/wiki?curid=6009108", "title": "La Sera", "text": "Ha avviato l'attivit\u00e0 da solista nel 2010 con il suo nuovo pseudonimo e in collaborazione con diversi produttori come Brady Hall, Rob Barbato, Daniel Gomez e Todd Wisenbaker; ha inciso quattro album di inediti di genere indie rock e intrapreso dei tour internazionali.\nStoria.\nKaty Goodman ha iniziato a scrivere brani musicali per questo nuovo progetto nel 2009, esordendo con il suo primo singolo \"Never Comes Around\" nel novembre 2010. Il 15 febbraio 2011 \u00e8 uscito il primo album del gruppo, in quel periodo composto dalla Goodman insieme al produttore Brady Hall, l'eponimo \"La Sera\", anticipato dal loro secondo singolo \"Devils Hearts Grow Gold\". In seguito al loro primo lavoro hanno intrapreso un tour internazionale come gruppo spalla dei Tennis e di Jenny Lewis.\nIl 27 marzo 2012 \u00e8 stato pubblicato il secondo album, \"Sees the Lights\", supportato dal singolo \"Real Boy\", che ha avuto un discreto successo radiofonico in Italia; per la promozione di questo lavoro, hanno intrapreso un tour con Kate Nash e The Julie Ruin, approdando in Europa fino ad esibirsi al Primavera Sound Festival. Il terzo disco, l'ultimo pubblicato per l'etichetta discografica Hardly Art, si intitola \"Hour of the Dawn\" ed \u00e8 uscito nel 2014.\nNel 2016 \u00e8 stato pubblicato \"Music for Listening to Music to\", primo album per la Polyvinyl Records."}
{"id": "6009109", "revid": "1543377", "url": "https://it.wikipedia.org/wiki?curid=6009109", "title": "Gran Premio d'Ungheria 2016", "text": "Il Gran Premio d'Ungheria 2016 \u00e8 stata l'undicesima prova della stagione 2016 del campionato mondiale di Formula 1. La gara, disputatasi domenica 24 luglio 2016 sul Hungaroring, \u00e8 stata vinta da Lewis Hamilton su Mercedes. Hamilton, al suo quarantottesimo successo nel mondiale, ha preceduto sul traguardo il suo compagno di scuderia Nico Rosberg e Daniel Ricciardo su Red Bull Racing-TAG Heuer.\nVigilia.\nSviluppi futuri.\nLa Mercedes annuncia il prolungamento del contratto che la lega a Nico Rosberg per le prossime due stagioni.\nAspetti tecnici.\nPer questa gara la Pirelli, fornitrice unica degli pneumatici, porta gomme di mescola \"media\", \"morbida\" e \"supermorbida\". Ai piloti che affrontano la Q3 viene fornito un extra set di gomme \"supermorbide\", che verr\u00e0 restituito al termine delle qualifiche. La FIA stabilisce due zone per l'utilizzo del Drag Reduction System: la prima sul rettifilo dei box, la seconda tra la curva 1 e la curva 2. Vi \u00e8 un unico punto per la determinazione del distacco, fissato prima della curva 14.\nLa pista viene, almeno in parte, rinnovata. Il tracciato \u00e8 stato riasfaltato, e sono posti nuovi cordoli, pi\u00f9 alti, alle curve 6 e 7, mentre alle curve 4 e 11 \u00e8 posizionato un doppio cordolo. Per assicurare che i piloti non portino le loro monoposto al di l\u00e0 dei limiti del tracciato, da questa gara, la FIA, decide di installare dei sensori, all'uscita delle curve, che controllano il comportamento delle vetture.\nAspetti sportivi.\nIl team svizzero Sauber viene ceduto a una societ\u00e0 finanziaria, anch'essa elvetica, la \"Longbow Finance\". La scuderia non cambier\u00e0 il suo nome, ma vi saranno delle modifiche nell'assetto dirigenziale. Pascal Picci sostituir\u00e0 Peter Sauber quale presidente della \"Sauber Holding AG\", mentre Monisha Kaltenborn rester\u00e0 quale \"team principal\".\nLa FIA, a seguito delle polemiche sorte sulle comunicazioni tra muretto e piloti nel precedente Gran Premio di Gran Bretagna, interviene sulla norma, stabilendo che, qualora dalla scuderia venga indicata al pilota la modifica di qualche parametro tecnico, il pilota debba obbligatoriamente fermarsi ai box.\nL'ex campione del mondo di F1, l'australiano Alan Jones \u00e8 nominato commissario aggiunto per la gara, da parte della FIA. Jones ha svolto tale funzione, l'ultima volta, nel Gran Premio di Cina 2016.\nNella prima sessione di prove libere, il monegasco Charles Leclerc ha preso il posto di Esteban Guti\u00e9rrez in Haas, mentre il francese Esteban Ocon ha sostituito Kevin Magnussen alla Renault.\nProve.\nResoconto.\nA causa della pioggia caduta nella notte, la sessione inizia con pista ancora umida. Nella prima mezz'ora di sessione i piloti optano per gomme da bagnato intermedio, ma nessuno fa segnare un tempo valido. Il pi\u00f9 veloce \u00e8 stato Lewis Hamilton, che ha preceduto il compagno di scuderia, Nico Rosberg, per meno di tre decimi. Il campione del mondo ha ottenuto un tempo di mezzo secondo inferiore a quello della \"pole position\" dell'edizione 2015. Ci\u00f2 \u00e8 stato favorito dal nuovo asfalto, che rende il tracciato meno sconnesso che in passato. Si sono comunque registrati dei testacoda, sia da parte di Sebastian Vettel, che dei piloti della McLaren.\nIl duo della Mercedes \u00e8 stato imprendibile per il resto dei piloti: il terzo, Sebastian Vettel, ha chiuso con un tempo di oltre un secondo e mezzo pi\u00f9 alto di quello di Hamilton. Al termine della sessione la McLaren sostituisce la \"power unit\" sulla vettura di Fernando Alonso: non essendo stati utilizzati componenti nuovi, il pilota non \u00e8 penalizzato in griglia.\nNella seconda sessione Lewis Hamilton sbatte contro le barriere alla curva 11, dopo aver toccato i nuovi cordoli. La vettura non \u00e8 riparabile per il resto della sessione, e lo stesso pilota \u00e8 accompagnato al centro medico del circuito. Assente il campione del mondo, \u00e8 Nico Rosberg a ottenere il tempo migliore di sessione. Alle spalle del tedesco si posiziona Daniel Ricciardo, staccato di mezzo secondo, mentre Vettel, terzo, riduce il gap a meno di un secondo dal pilota della Mercedes. La vettura per\u00f2 riesce a mandare in temperatura le gomme solo dopo due giri di lancio. Problemi tecnici hanno limitato il lavoro per Felipe Nasr (ai freni), e per Carlos Sainz Jr. (alla \"power unit\").\nLa FIA comunica che, nel corso delle qualifiche, ai piloti che superano i limiti alle curve 4 e 11, sulla base della segnalazione dei sensori, saranno immediatamente tolti i tempi ottenuti.\nAnche nella terza sessione Lewis Hamilton non riesce a essere competitivo, sul giro secco, a causa di un errore nel suo tentativo veloce. Il pi\u00f9 rapido si \u00e8 cos\u00ec confermato Nico Rosberg, anche se Max Verstappen ha chiuso a soli due millesimi dal tempo del pilota della Mercedes. Al terzo posto ha chiuso l'altro conduttore della Red Bull Racing, Daniel Ricciardo. Le Force India ha concentrato il loro lavoro, per gran parte della sessione, sull'utilizzo delle gomme a mescola media, non utilizzate da nessun altro team, nel corso delle prove.\nRisultati.\nNella prima sessione del venerd\u00ec si \u00e8 avuta questa situazione: \nNella seconda sessione del venerd\u00ec si \u00e8 avuta questa situazione: \nNella sessione del sabato mattina si \u00e8 avuta questa situazione: \nQualifiche.\nResoconto.\nLa pioggia colpisce il tracciato, a circa mezz'ora dall'inizio delle qualifiche, aumentando d'intensit\u00e0, a circa dieci minuti dall'ora prevista per il semaforo verde. La FIA decide cos\u00ec di rinviare l'inizio della Q1, alle 14:20. Al via della sessione tutte le vetture affrontano immediatamente la pista, nella preoccupazione che un nuovo rovescio renda impossibile ottenere un tempo sufficiente per la qualificazione alla Q2. La pioggia, in effetti, fa nuovamente la sua ricomparsa sul tracciato, tanto che la direzione di corsa decide di interrompere la sessione, quando mancano poco pi\u00f9 di 13 minuti al suo termine. Al momento dell'interruzione, tra i piloti che non sarebbero qualificati, vi sarebbero anche i due della Mercedes.\nLa Q1 riprende alle 14:40, ma le condizioni della pista sono ancora molto difficili. Marcus Ericsson porta a sbattere la sua Sauber contro le barriere. La direzione \u00e8 costretta a sospendere nuovamente la sessione, quando mancano 9 minuti al suo termine. Il ritorno del sole asciuga la pista, e qualche pilota decide di azzardare l'utilizzo delle gomme da bagnato intermedio. Tra questi Felipe Massa, che per\u00f2 esce di pista, danneggiando la sua monoposto. Per la terza volta la sessione \u00e8 interrotta con bandiere rosse. La Q1 riprende alle 15:09, con ancora 5 minuti a disposizione dei piloti.\nIn questa fase la pista si asciuga molto rapidamente, tanto che la classifica si rivoluziona all'arrivo sul traguardo di ogni pilota. Quando manca poco pi\u00f9 di un minuto, al termine della sessione, Rio Haryanto esce di pista, in un punto vicino a quello dell'incidente di Ericsson. La direzione di gara interrompe definitivamente la Q1. Vengono eliminati i piloti della Manor, quelli della Renault, oltre agli incidentati Massa e Ericsson.\nNella seconda fase la Williams azzarda ancora, utilizzando, per Valtteri Bottas, delle gomme \"slick\", mentre gli altri piloti rimangono sulla scelte delle gomme da bagnato. La pista si asciuga e, come nella prima qualifica, negli ultimi minuti, il passaggio di ogni pilota sulla linea d'arrivo porta a uno sconvolgimento della graduatoria. Vengono esclusi, dalla fase decisiva, i piloti della Haas, Sergio P\u00e9rez, Kimi R\u00e4ikk\u00f6nen, Daniil Kvjat e Felipe Nasr.\nIn Q3 Lewis Hamilton \u00e8 subito il pi\u00f9 rapido: Nico Rosberg si porta a soli quattro decimi, limando poi a un solo decimo, il distacco, nel secondo passaggio. Daniel Ricciardo, veloce nei primi settori, commette un piccolo errore, ed \u00e8 terzo, a soli 172 millesimi dal britannico. Negli ultimi istanti della sessione vengono esposte le bandiere gialle, per un'uscita di pista di Fernando Alonso, che per\u00f2 vengono subito riposte. Nico Rosberg sopravanza il suo compagno di team, conquistando la \"pole position\", la numero 26 nel mondiale. Hamilton \u00e8 staccato di 143 millesimi, Ricciardo di 315.\nIl tempo ottenuto da Rosberg \u00e8 posto sotto indagine dai commissari, che ipotizzano che il pilota tedesco non abbia rallentato, al momento dell'esposizione delle bandiere gialle per l'incidente di Alonso, come richiesto dalla Red Bull. Lo studio dei dati di telemetria scagiona il pilota tedesco.\nRisultati.\nNella sessione di qualifica si \u00e8 avuta questa situazione:\nIn grassetto sono indicate le migliori prestazioni in Q1, Q2 e Q3.\nGara.\nResoconto.\nNico Rosberg viene passato, al via, sia da Lewis Hamilton che da Daniel Ricciardo: il tedesco \u00e8 comunque capace, gi\u00e0 alla seconda curva, di prendersi la seconda posizione. Seguono poi Max Verstappen, Sebastian Vettel, Fernando Alonso, Carlos Sainz Jr. e Jenson Button.\nL'inglese della McLaren sconta, al quinto giro, un problema con il cambio, e viene sfilato da tutto il gruppo, senza per\u00f2 essere costretto al ritiro. Poco dopo, per\u00f2, viene penalizzato con un \"drive through\", per delle comunicazioni, considerate illegittime, col box, che lo ha aiutato a risolvere il problema tecnico.\nAl quindicesimo giro Vettel effettua la sua prima sosta; un giro dopo tocca anche a Ricciardo, che rientra in pista davanti al tedesco della Ferrari, ma dietro alla vettura di Valtteri Bottas, che lo rallenta. Al giro 17 tocca anche a Hamilton e Verstappen: l'olandese della Red Bull Racing si trova alle spalle di Kimi R\u00e4ikk\u00f6nen, tenta di passarlo alla seconda curva, ma senza successo. Verstappen ripete la manovra anche nel giro seguente, ma ancora il finnico resiste all'assalto.\nDopo il cambio gomme di Nico Rosberg, al giro 18, la classifica vede al comando Lewis Hamilton, proprio davanti a Rosberg, seguito da Daniel Ricciardo, Sebastian Vettel, Kimi R\u00e4ikk\u00f6nen (che non ha effettuato ancora nessuno stop), Max Verstappen e Sergio P\u00e9rez. Il messicano compie la sosta al ventisettesimo giro, scendendo in decima posizione. La distanza fra Hamilton e Rosberg si riduce, a causa del deterioramento degli pneumatici del britannico.\nAl ventinovesimo passaggio anche Kimi R\u00e4ikk\u00f6nen cambia gli pneumatici: rientra in pista settimo, dietro a Fernando Alonso, ma gi\u00e0 al giro 31 il ferrarista passa l'iberico, installandosi al sesto posto. Al trentaquattresimo giro Ricciardo anticipa la seconda sosta, mentre l'altro pilota della Red Bull, Verstappen, attende il giro 39. Al giro 41 sosta anche per P\u00e9rez, penalizzato per\u00f2 dal ritardo dei suoi meccanici, non pronti, al momento dello stop, con le gomme. Nello stesso passaggio cambiano pure Hamilton e Vettel.\nNico Rosberg attende il giro 43 per la sua seconda fermata ai box: rientra in pista dietro a Hamilton, anche se staccato di un paio di secondi. Pi\u00f9 dietro la classifica rimane congelata: Ricciardo sopravanza Sebastian Vettel, mentre Max Verstappen \u00e8 davanti a R\u00e4ikk\u00f6nen. Il finnico effettua la sua seconda sosta al giro 52.\nGli ultimi giri vedono Rosberg avvicinarsi a Hamilton, Vettel a Ricciardo, e R\u00e4ikk\u00f6nen a Verstappen. Al cinquantasettesimo giro Kimi R\u00e4ikk\u00f6nen forza il sorpasso su Verstappen, che per\u00f2 resiste, ma alla seconda curva le due vetture si toccano, con l'alettone anteriore della Ferrari che viene danneggiato nell'impatto. R\u00e4ikk\u00f6nen chiede, via radio, una penalizzazione per l'olandese, la cui manovra per\u00f2 viene ritenuta regolare.\nAl sessantaduesimo giro Lewis Hamilton commette un errore alla curva 12, consentendo a Rosberg ad avvicinarsi a soli sei decimi. Ci\u00f2 per\u00f2 non permette al tedesco di rendersi realmente pericoloso per il primo posto. Lewis Hamilton riporta la sua quinta vittoria sul tracciato dell'Hungaroring, e si porta al comando del mondiale piloti.\nRisultati.\nI risultati del Gran Premio sono i seguenti:\nDecisioni della FIA.\nEsteban Guti\u00e9rrez, oltre alla penalit\u00e0 di cinque secondi comminatagli in gara, subisce la sottrazione di due punti sulla Superlicenza per aver ignorato delle bandiere blu che lo invitavano ad agevolare i doppiaggi.\nPolemiche dopo la gara.\nI piloti criticano la decisione della FIA di non cancellare il tempo che Nico Rosberg ha ottenuto durante il suo ultimo giro, nella fase decisiva delle qualifiche. Tale rilievo cronometrico, che \u00e8 valso la pilota della Mercedes la \"pole position\", \u00e8 stato fatto segnare quando sulla pista erano state esposte per le bandiere gialle, per segnalare il pericolo derivante dalla vettura di Fernando Alonso, finita in testacoda. Sebastian Vettel ha evidenziato come tale decisione possa avere un effetto negativo sul comportamento dei piloti anche nelle categorie inferiori. Lewis Hamilton ha chiesto di chiarire l'interpretazione del regolamento col direttore di gara, Charlie Whiting.\nKimi R\u00e4ikk\u00f6nen, protagonista di un contatto con Max Verstappen, quando i due erano in lotta per il quinto posto, ha criticato la mancata penalizzazione del comportamento del pilota della Red Bull, che avrebbe, secondo lui, cambiato per troppe volte il lato di pista, al momento del tentativo di sorpasso."}
{"id": "6009110", "revid": "287204", "url": "https://it.wikipedia.org/wiki?curid=6009110", "title": "BRD Bucarest Open 2016", "text": "Il BRD Bucarest Open 2016 \u00e8 stato un torneo femminile di tennis che si \u00e8 giocato sulla terra rossa. \u00c8 stata la terza edizione del torneo, che fa parte della categoria International nell'ambito del WTA Tour 2016. Si \u00e8 giocato a Bucarest, in Romania, dall'11 al 17 luglio 2016.\nPartecipanti.\nAltre partecipanti.\nLe seguenti giocatrici hanno ricevuto una Wild card:\nLa seguente giocatrice \u00e8 entrata nel tabellone principale con il Ranking protetto:\nLe seguenti giocatrici sono passate dalle qualificazioni:\nLa seguente giocatrice \u00e8 entrata nel tabellone principale come lucky loser:\nCampionesse.\nSingolare.\n Simona Halep ha sconfitto in finale Anastasija Sevastova con il punteggio di 6\u20130, 6\u20130.\nDoppio.\n Jessica Moore / Varatchaya Wongteanchai hanno sconfitto in finale Alexandra Cadan\u021bu / Katarzyna Piter con il punteggio di 6\u20133, 7\u201365."}
{"id": "6009133", "revid": "120956227", "url": "https://it.wikipedia.org/wiki?curid=6009133", "title": "BRD Bucarest Open 2016 - Singolare", "text": "Anna Karol\u00edna Schmiedlov\u00e1 era la detentrice del titolo, ma \u00e8 stata sconfitta al primo turno da Aliaksandra Sasnovich.\nIn finale Simona Halep ha sconfitto Anastasija Sevastova con il punteggio di 6-0, 6-0."}
{"id": "6009134", "revid": "33689", "url": "https://it.wikipedia.org/wiki?curid=6009134", "title": "Noic\u00e0ttaro", "text": ""}
{"id": "6009136", "revid": "122552280", "url": "https://it.wikipedia.org/wiki?curid=6009136", "title": "Arte (album)", "text": "Arte \u00e8 il quarto album del cantautore italiano Bungaro, pubblicato nel 2009 dall'etichetta discografica Egea.\nIl disco contiene collaborazioni con Fiorella Mannoia, Paula Morelenbaum, Ferruccio Spinetti, Omar Sosa, Ambrogio Sparagna, Lucilla Galeazzi, Neri Marcor\u00e8 e Guinga. \u00c8 stato arrangiato da Aidan Zammit."}
{"id": "6009137", "revid": "1573940", "url": "https://it.wikipedia.org/wiki?curid=6009137", "title": "Einari Ter\u00e4svirta", "text": ""}
{"id": "6009138", "revid": "124064806", "url": "https://it.wikipedia.org/wiki?curid=6009138", "title": "L'attesa (Bungaro)", "text": "L'attesa \u00e8 un album del cantautore italiano Bungaro, pubblicato dall'etichetta discografica Aliante nel 2004.\nIl disco, prodotto da Gianluca Di Furia, contiene il brano \"Guardastelle\", con cui l'artista ha partecipato al Festival di Sanremo 2004. \"Fare e disfare\" \u00e8 una versione rivisitata nell'arrangiamento ed in alcune parti del testo di \"Lividi e fiori\", presentato all'edizione precedente della stessa manifestazione da Patrizia Laquidara. Tutti i brani dell'album sono arrangiati e diretti da Aidan Zammit."}
{"id": "6009142", "revid": "92723", "url": "https://it.wikipedia.org/wiki?curid=6009142", "title": "BRD Bucarest Open 2016 - Qualificazioni singolare", "text": "Le qualificazioni del singolare del BRD Bucarest Open 2016 sono state un torneo di tennis preliminare per accedere alla fase finale della manifestazione. Le vincitrici dell'ultimo turno sono entrate di diritto nel tabellone principale. In caso di ritiro di una o pi\u00f9 giocatrici aventi diritto a queste sono subentrati le lucky loser, ossia le giocatrici che hanno perso nell'ultimo turno ma che avevano una classifica pi\u00f9 alta rispetto alle altre partecipanti che avevano comunque perso nel turno finale."}
{"id": "6009146", "revid": "339392", "url": "https://it.wikipedia.org/wiki?curid=6009146", "title": "Tg Norba", "text": ""}
{"id": "6009147", "revid": "1317780", "url": "https://it.wikipedia.org/wiki?curid=6009147", "title": "Episodi de L'albero delle mele (settima stagione)", "text": "La settima stagione della sitcom L'albero delle mele \u00e8 stata trasmessa negli Stati Uniti dal 14 settembre 1985 al 10 maggio 1986. Mackenzie Astin e George Clooney appaiono su base ricorrente e vengono inseriti nella sigla iniziale quando sono presenti. In Italia la stagione \u00e8 inedita.\nOut of the Fire.\nTrama.\nLe ragazze ritornano a Peekskill alla fine delle vacanze estive e scoprono che la casa e il negozio della signora Garrett sono stati distrutti da un incendio.\nInto the Frying Pan.\nTrama.\nLa signora Garrett e le ragazze decidono di aprire un negozio di souvenir ma devono trovare un appaltatore da assumere. Viene scelto un economico e attraente carpentiere, George Burnett, anche se il ragazzo non sembra soddisfare le aspettative della signora Garrett.\nGrand Opening.\nTrama.\nLa signora Garrett e le ragazze inaugurano finalmente il loro nuovo negozio, chiamato \"Over Our Heads\".\nTeacher, Teacher.\nTrama.\nJo deve scegliere se continuare a percorrere la strada per diventare insegnante oppure accettare un'offerta di lavoro presso un'azienda che si occupa di informatica.\nMen for All Seasons.\nTrama.\nUna rappresentante di Langley intima alla signora Garrett di interrompere la vendita del calendario della squadra maschile di nuoto.\nA New Life.\nTrama.\nBlair viene a sapere che sua madre \u00e8 incinta ma non vuole tenere il bambino.\nDoo-Wah.\nTrama.\nAndy coinvolge le ragazze in un concorso di canto le cui vincitrici potranno conoscere El DeBarge e cantare con lui. Nel frattempo, la signora Garrett studia la letteratura russa.\nCome Back to the Truck Stop, Natalie Green, Natalie Green.\nTrama.\nNatalie compone una storia che ha per protagoniste la signora Garrett, le sue amiche e George.\nBorn Too Late.\nTrama.\nTootie aiuta Andy a prepararsi per un provino e scopre che il ragazzo ha una cotta per lei.\n3, 2, 1.\nTrama.\nBlair e Jo devono realizzare un servizio per la stazione televisiva di Langley e, con l'aiuto della signora Garrett, di Tootie, Natalie, Andy e George, trasmettono un dietro le quinte del loro negozio.\nWe Get Letters.\nTrama.\nLa signora Garrett rivede una sua vecchia amica, Gwen. La donna la accusa di aver avuto una relazione con il suo defunto marito dopo aver trovato alcune lettere che i due si scambiavano da quindici anni.\nBallroom Dance.\nTrama.\nJo decide di prendere lezioni di ballo da sala.\nChristmas Baby.\nTrama.\nLa madre di Blair entra in travaglio sei settimane prima del previsto e il giorno di Natale d\u00e0 alla luce Bailey, la sua seconda figlia.\nTootie Drives.\nTrama.\nTootie deve affrontare l'esame della patente e chiede alla signora Garrett e alle ragazze di aiutarla a esercitarsi alla guida dell'auto.\nStake-Out Blues.\nTrama.\nUn detective vuole pianificare un appostamento nel negozio e le ragazze, non volendo allarmare la signora Garrett, preferiscono non parlarle della situazione.\nThe Agent.\nTrama.\nTootie conosce un aspirante comico e gli propone di diventare la sua agente e organizzare uno spettacolo. Nel frattempo, Blair e Jo cercano di preparare dei biscotti con la ricetta della signora Garrett.\nThe Reunion.\nTrama.\nGeorge vuole far ingelosire la sua vecchia cotta delle superiori e Blair deve fingere di essere la sua compagna, anche se all'ultimo minuto le subentra Jo.\nConcentration.\nTrama.\nBlair rimane intrappolata in ascensore con la piccola Bailey e un superstite di un campo di concentramento.\nAtlantic City.\nTrama.\nDurante una breve trasferta ad Atlantic City, Blair si fa coinvolgere dal gioco d'azzardo e Jo incontra Flyman, il ragazzo conosciuto in Florida diversi mesi prima.\nThe Lady Who Came to Dinner.\nTrama.\nUn'anziana signora ingaggiata per la festa di compleanno di Blair si stabilisce in casa con le ragazze e sembra non volersene pi\u00f9 andare.\nThe Candidate.\nTrama.\nNatalie si candida alle elezioni locali e gareggia contro il sindaco uscente.\nBig Time Charlie.\nTrama.\nIl padre di Jo ha vinto dei soldi e vuole dare alla figlia tutto ci\u00f2 che non ha ricevuto prima. Nel frattempo, Natalie rientra da un viaggio e scopre di aver preso la valigia sbagliata.\nThe Graduate.\nTrama.\nLa signora Garrett ritorna in citt\u00e0 e apprende che Tootie ha intenzione di non proseguire gli studi per partecipare a una tourn\u00e9e mentre Natalie \u00e8 in cerca di un appartamento dove potersi trasferire e scrivere in pace.\nThe Apartment.\nTrama.\nTootie e Natalie si trasferiscono in un nuovo appartamento e realizzano che vivere da sole non \u00e8 cos\u00ec facile come pensavano."}
{"id": "6009148", "revid": "767487", "url": "https://it.wikipedia.org/wiki?curid=6009148", "title": "Il primo appuntamento di Riley", "text": "Il primo appuntamento di Riley (\"Riley's First Date?\") \u00e8 un cortometraggio animato statunitense del 2015 diretto da Josh Cooley.\nIl corto, prodotto dalla Pixar Animation Studios e pubblicato nel 2015, nasce come opera derivata di \"Inside Out\" e racconta le reazioni dei genitori di Riley e i suoi genitori quando questa deve uscire con un ragazzo di nome Jordan.\nTrama.\nRiley \u00e8 a casa con i suoi genitori quando Jordan, un suo compagno di scuola (che compare nella parte finale del film), si presenta a casa sua per chiederle di andare a pattinare. I genitori pensano che si tratti del primo appuntamento di Riley e mentre Jill, la mamma, parla con Riley, il padre Bill cerca di scoprire le intenzioni del giovane."}
{"id": "6009149", "revid": "61051", "url": "https://it.wikipedia.org/wiki?curid=6009149", "title": "Malattia di Canavan", "text": ""}
{"id": "6009155", "revid": "120955704", "url": "https://it.wikipedia.org/wiki?curid=6009155", "title": "BRD Bucarest Open 2016 - Doppio", "text": "Oksana Kala\u0161nikova e Demi Schuurs erano le detentrici del titolo, ma Schuurs ha scelto di partecipare al concomitante torneo di Gstaad. Kala\u0161nikova ha fatto coppia con Jaroslava \u0160vedova, ma le due sono state sconfitte nei quarti di finale da Lenka Kun\u010d\u00edkov\u00e1 e Karol\u00edna Stuchl\u00e1.\nIn finale Jessica Moore e Varatchaya Wongteanchai hanno sconfitto Alexandra Cadan\u021bu e Katarzyna Piter con il punteggio di 6-3, 7-65."}
{"id": "6009158", "revid": "599013", "url": "https://it.wikipedia.org/wiki?curid=6009158", "title": "Hayley Hodson", "text": "Gioca nel ruolo di schiacciatrice nella Stanford University.\nCarriera.\nLa carriera di Hayley Hodson, figlia dell'attore e presentatore televisivo Jimmy Hodson, inizia a livello scolastico con la Corona del Mar High School, dove gioca dal 2011 al 2014; in questo periodo entra a far parte delle selezioni giovanili statunitensi, vincendo la nazionale Under-18 la medaglia d'oro al campionato nordamericano 2012 e quella d'argento al campionato mondiale 2013; nel 2013 fa inoltre parte della nazionale Under-23 quarta classificata al campionato mondiale, mentre un anno dopo, con la selezione Under-20 vince la campionato nordamericano. Salta l'ultimo anno scolastico per restare in collegiale con la nazionale maggiore una intera annata, al termine della quale fa il suo esordio in gara ufficiale, vincendo la medaglia d'oro alla Coppa panamericana.\nDalla stagione 2015 entra a far parte della squadra di pallavolo femminile della Stanford University, partecipando alla NCAA Division I."}
{"id": "6009170", "revid": "726373", "url": "https://it.wikipedia.org/wiki?curid=6009170", "title": "La casa stregata (Dickson)", "text": "La casa stregata (titolo originale \"The Plague Court Murders\"), \u00e8 un romanzo poliziesco scritto da John Dickson Carr sotto lo pseudonimo di Carter Dickson. \u00c8 il primo della serie di romanzi gialli che ha come protagonista Sir Henry Merrivale, alias H.M. - detto \"il Vecchio\".\nTrama.\nKen Blake, un avvocato, ex membro dei servizi segreti durante la guerra, incontra una sera al suo club il suo vecchio amico Dean Halliday, il quale gli racconta una storia inquietante. Plague Court, l'antica residenza della sua famiglia, da tempo disabitata, gode fama di essere infestata dallo spirito maligno di Louis Playge, aiutante del boia ai tempi dell'ultima grande epidemia di peste in Inghilterra. Ultimamente sua zia, Lady Benning, e la sua fidanzata Marion Latimer si sono fatte convincere da Roger Darworth (un medium e spiritista che riscuote grande successo, specie tra i membri dell'alta societ\u00e0) che la casa \u00e8 effettivamente stregata e che lui \u00e8 in grado di esorcizzarla con i suoi straordinari poteri. Halliday \u00e8 preoccupato per l'ascendente che il medium sta acquistando specialmente su Marion. Blake gli propone di far controllare Darworth da un suo amico, l'ispettore capo Masters, che \u00e8 un esperto nello smascherare falsi medium imbroglioni. I tre si recano immediatamente a Plague Court e scoprono che una seduta spiritica \u00e8 gi\u00e0 in corso; gli amici e i familiari di Halliday sono riuniti in circolo nel salotto della vecchia dimora e Darworth si \u00e8 fatto rinchiudere in una casetta di pietra situata nel cortile sul retro, circondata da terreno fangoso sul quale non vi sono orme di passi. Nonostante ci\u00f2, e la sorveglianza aggiuntiva di Masters e di Blake, Darworth viene ritrovato cadavere nella casetta chiusa a chiave dall'interno, trafitto nella schiena con il pugnale di Louis Playge rubato il giorno prima da un museo. Il delitto apparentemente sovrannaturale mette in crisi la polizia, finch\u00e9 Blake non si rivolge al suo ex capo nei servizi segreti, Sir Henry Merrivale, il quale far\u00e0 luce sul passato criminale di Darworth e sull'ingegnoso piano del suo assassino.\nCritica.\n\"Questo romanzo del 1934, che introduce Sir Henry Merrivale, \u00e8 di gran lunga il migliore della serie. [...] L'omicidio del falso medium e assassino, pugnalato a morte in una stanza chiusa a chiave, \u00e8 uno dei crimini pi\u00f9 ingegnosi elaborati da Carr, e viene dipanato in modo altrettanto ingegnoso dal mycroftiano Sir Henry Merrivale, che svolge un lavoro brillante nello scoprire quale dei \"gargoyle\" abbia commesso l'omicidio e come. \u00c8 certo che nessun lettore scoprir\u00e0 l'identit\u00e0 dell'assassino, abilmente nascosta al lettore; eppure gli indizi ci sono tutti, cos\u00ec come ci sono per il metodo, che, come l'identit\u00e0 dell'assassino, \u00e8 completamente inaspettato.\"\nIl personaggio dell'Ispettore Masters domina a tal punto la prima met\u00e0 del libro che la prima edizione americana in brossura della Avon Books portava il sottotitolo \"A Chief-Inspector Masters Mystery\".\nOpere derivate.\nLa RAI nel 1984 mand\u00f2 in onda su Radiouno, nell'ambito della serie \"I marted\u00ec della signora omicidi\", un radiodramma tratto dal romanzo, dal titolo \"La casa stregata\", per la regia di Giorgio Bandini."}
{"id": "6009171", "revid": "287204", "url": "https://it.wikipedia.org/wiki?curid=6009171", "title": "S\u00f8nderjysk Elitesport 2016-2017", "text": "Questa voce raccoglie le informazioni riguardanti il S\u00f8nderjysk Elitesport nelle competizioni ufficiali della stagione 2016-2017.\nMaglie e sponsor.\nLo sponsor tecnico per la stagione 2014-2015 fu Hummel, mentre lo sponsor ufficiale fu Fr\u00f8s Herreds Sparekasse. La divisa casalinga era composta da una maglietta azzurra con motivi bianchi sulle maniche, pantaloncini bianchi e calzettoni azzurra. Quella da trasferta era invece completamente nera con motivi azzurri."}
{"id": "6009174", "revid": "1543377", "url": "https://it.wikipedia.org/wiki?curid=6009174", "title": "Porta di tutte le Nazioni", "text": "La Porta di tutte le Nazioni o Porta di Serse si trova tra le rovine dell'antica citt\u00e0 di Persepoli, in Iran.\nLa costruzione della \"Scalinata delle nazioni\" e della \"Porta di tutte le Nazioni\" venne ordinata dal re Achemenide Serse I (486 a.C. - 465 a.C.), successore del fondatore di Persepoli, Dario il Grande, per monumentalizzare l\u2019entrata della citt\u00e0.\n\u00c8 l'unica delle tre porte di Persepoli rimasta.\nEdificio.\nLa struttura consisteva in una sala di grandi dimensioni il cui tetto era sostenuto da quattro colonne in pietra con basi a forma di campana. Parallelamente alle pareti interne di questa sala correva una panchina di pietra, interrotta dalle porte. Le pareti esterne, realizzate in blocchi di fango, erano adornati con frequenti nicchie. Ognuna delle tre pareti, a est, ovest e sud, aveva un grande portale in pietra. Un paio di tori massicci assicuravano l'ingresso occidentale; due Lamassu in stile assiro, anche se di proporzioni colossali, introducevano alla porta orientale. Incisa sopra ciascuno dei quattro colossi vi era un'iscrizione trilingue che attestava fosse stato Serse ad aver costruito e compiuto la porta: \nLa porta a sud, l'apertura verso l'Apadana, era la pi\u00f9 ampia delle tre. Pioli trovati sugli angoli interni di tutte le porte indicano che dovevano aver avuto porte a due battenti, probabilmente realizzate in legno e ricoperte con fogli di metallo ornato.\nI graffiti.\nNei secoli passati si sono alternati molti visitatori che hanno ammirato la maestosit\u00e0 dei monumenti. In particolare nella Porta di Tutte le Nazioni hanno lasciato nella parte interna dei piedritti diversi nomi e autografi, alcuni dei quali persino famosi:"}
{"id": "6009176", "revid": "6923", "url": "https://it.wikipedia.org/wiki?curid=6009176", "title": "Cave (azienda)", "text": " \u00e8 un'azienda produttrice di videogiochi. Fondata nel 1995 da alcuni membri della Toaplan, \u00e8 nota per la serie \"DonPachi\". Oltre a videogiochi arcade, dal 1999 Cave distribuisce titoli per smartphone, mentre dal 2009 produce videogiochi per Xbox 360."}
{"id": "6009180", "revid": "22475", "url": "https://it.wikipedia.org/wiki?curid=6009180", "title": "Cave (videogiochi)", "text": ""}
{"id": "6009184", "revid": "367445", "url": "https://it.wikipedia.org/wiki?curid=6009184", "title": "Teatro El Molino", "text": ""}
{"id": "6009187", "revid": "1632387", "url": "https://it.wikipedia.org/wiki?curid=6009187", "title": "The Dead Daisies", "text": "The Dead Daisies sono un supergruppo hard rock australiano-statunitense nato nel 2012.\nIl primo nucleo del gruppo si \u00e8 formato a Sydney, in Australia, dall'incontro tra Jon Stevens e David Lowy. La band ha annoverato tra le sue fila diversi musicisti americani come Richard Fortus (Guns N' Roses), Darryl Jones (The Rolling Stones), Dizzy Reed (Guns N' Roses), Marco Mendoza (Thin Lizzy), Charley Drayton (The Cult, Divinyls, Cold Chisel), John Tempesta (The Cult), Brian Tichy (ex Whitesnake) e Frank Ferrer (Guns N' Roses). Nel 2015 Jon Stevens \u00e8 stato sostituito dal cantante John Corabi (The Scream, M\u00f6tley Cr\u00fce, Union). L'unico membro rimasto fisso negli anni \u00e8 David Lowy.\nNel gennaio 2016 Richard Fortus e Dizzy Reed hanno abbandonato la band per prendere parte alla reunion dei Guns N' Roses. Il posto di chitarrista \u00e8 stato preso da Doug Aldrich (ex Whitesnake).\nStoria.\nLa nascita e \"The Dead Daisies\" (2012-2013).\nI The Dead Daisies vengono fondati da Jon Stevens e David Lowy nel 2012. L'incontro tra i due avviene grazie a David Edwards, ex-manager degli INXS.\nL'album di debutto della band viene registrato in due settimane nei Wishborne Studios di Los Angeles con il produttore, ingegnere musicale e polistrumentista americano John Fields. L'album omonimo viene pubblicato il 9 agosto 2013 in Nord America sotto l'etichetta Caroline/Universal, e successivamente rilasciato in Inghilterra a met\u00e0 novembre dello stesso anno.\n\"Lock N' Load\", primo singolo rilasciato, vede la partecipazione di Slash che oltre ad aver contribuito alla scrittura del brano ha anche registrato la traccia della chitarra. La canzone viene nominata Daily Download sulla rivista \"Rolling Stone\" il 25 luglio 2013 e resa disponibile sul sito web della BBC Radio 2. Il video musicale ufficiale prodotto in contemporanea viene trasmesso su oltre 20 canali tra cui Match Music. Il 23 ottobre 2013 il singolo viene rilasciato in Inghilterra. In un sondaggio su Classic Rock, \"Lock N' Load\" viene eletto quindicesimo miglior brano pubblicato nel 2013. \"Lock N' Load\" viene inoltre eseguita in alcuni stadi, tra cui Wembley durante la partita tra i Jacksonville Jaguars e i San Francisco 49ers il 27 ottobre.\nIl secondo singolo, \"Washington\", si posiziona diciottesimo nella Rock radio chart americana (MediaBase) e viene trasmesso su Triple M in Australia.\nNello stesso periodo del tour inglese, la rivista inglese Classic Rock dedica un articolo ai The Dead Daisies nel numero di novembre. La band guadagna inoltre il titolo di band del mese su Metal Hammer e sul sito ufficiale di Classic Rock.\nNel 2013 la band intraprende un tour che la porta ad esibirsi in apertura agli ZZ Top e a divenire gruppo spalla degli Aerosmith nel loro tour australiano e in Nuova Zelanda. Successivamente tra l'agosto e il settembre 2013 la band si esibisce nelle 25 date del Rockstar Energy Drink Uproar Festival.\nDurante questi show viene presentata la prima formazione del gruppo costituita da Lowy e Stevens rispettivamente alla chitarra ritmica e alla voce accompagnati da Richard Fortus alla chitarra solista, Frank Ferrer alla batteria, Marco Mendoza al basso e Dizzy Reed alle tastiere.\nAlla fine del 2013 i The Dead Daisies si esibiscono in 18 show in Inghilterra insieme ai Black Star Riders. Il 20 novembre dello stesso anno suonano all'Underworld Rock Club a Camdem. Questa \u00e8 la loro prima esibizione da \"headliner\" in Inghilterra.\nLa band conclude il tour del 2013 con un'esibizione al The Barby a Tel Aviv, Israele. La formazione durante questa esibizione risulta composta da Lowy, Stevens, Fortus e Reed oltre ai nuovi arrivati Charley Drayton alla batteria e Darryl Jones al basso.\n\"Face I Love\" (2014).\nNel febbraio 2014 la formazione della band cambia nuovamente grazie al rientro di Mendoza al basso e all'ingresso di John Tempesta (The Cult) alla batteria.\nLa band intraprende il primo tour australiano da \"headliner\" e partecipa a due show come gruppo di supporto all'australiano Jimmy Barnes.\nNell'estate del 2014 The Dead Daisies realizzano due tour in America, il primo a fianco dei Bad Company e dei Lynyrd Skynyrd a luglio, il secondo a fianco dei Kiss e dei Def Leppard ad agosto. Entrambi i tour sono un successo.\nIl 5 agosto 2014 i The Dead Daisies rilasciano l'EP \"Face I Love\" contenente quattro nuovi brani tra cui \"Face I Love\", \"Angel in Your Eyes\", \"Your Karma\" e la cover dei Beatles \"Helter Skelter\". Un'innovativa app su Facebook viene lanciata in contemporanea al singolo \"Face I Love\" dando l'opportunit\u00e0 ai fan di partecipare ad un concorso per apparire sulla copertina dell'EP, nel video ufficiale e nei vari poster. Il singolo raggiunge la posizione 25 nella Rock radio chart americana (MediaBase).\nIn ottobre la band rilascia il secondo singolo \"Angel in Your Eyes\" prima di iniziare il suo primo tour sull'oceano, accompagnando i KISS nella Quarta Crociera KISS nelle Bahamas.\nNovembre e dicembre vedono i The Dead Daisies impegnati nel loro tour australiano da \"headliner\" che tocca citt\u00e0 quali Melbourne, Adelaide, Brisbane, Sydney e Perth. La band decide inoltre di accompagnare Jimmy Barnes in 4 date in Nuova Zelanda, rispettivamente ad Aukland, Dunedin, ChristChurch e Hamilton.\nL'esperienza cubana e \"Revoluci\u00f2n\" (2015).\nAlla fine di febbraio 2015, i The Dead Daisies diventano la prima rock band occidentale a suonare a Cuba dopo la ripresa dei legami commerciali con gli USA.\nDurante la permanenza cubana la band presenta nuovamente una variazione nella formazione che risulta costituita da Lowy, Fortus, Mendoza e Reed accompagnati dal nuovo batterista Brian Tichy e da John Corabi e Bernard Fowler alle voci. Durante la loro visita la band suona in studio con alcuni musicisti cubani, realizza due spettacoli all'Havana's Maxim Rock Club che fanno il tutto esaurito, incontra una serie di giovani musicisti cubani all'istituto nazionale della musica e conclude con un'esibizione al Concert for Peace (Rock Por la Paz) di fronte a oltre 6000 fan.\nLa settimana cubana diventa un periodo indimenticabile per tutta la band grazie allo scambio culturale di cui \u00e8 protagonista. David Lowy l'ha definita \u00abuna delle pi\u00f9 belle esperienze musicali della mia vita\u00bb.\nIl 16 aprile 2015 dopo l'addio di Stevens e la conferma che non sarebbe pi\u00f9 stato un membro della band, Corabi diventa ufficialmente il nuovo cantante dei The Dead Daisies.\nNello stesso mese a Sydney la band insieme al batterista Jackie Barnes entra in studio al fine di completare il secondo album, \"Revoluci\u00f3n\", che viene registrato negli Studio 301 insieme al produttore Craig Porteil.\nNel gennaio 2015 la band (accompagnata da Tommy Clufetos alla batteria) supporta i KISS nel loro tour europeo.\nInoltre i The Dead Daisies partecipano al Rock in Vienna, al Download festival e al Graspop Metal Meeting.\nAlla fine di luglio 2015 i The Dead Daisies intraprendono insieme agli Whitesnake un tour limitato in America che li tiene impegnati fino a met\u00e0 agosto. Le band si incontrano per il primo show americano a Westbury, New York e il tutto termina a St. Charles, MO. Durante l'esibizione viene per la prima volta presentato al pubblico l'album \"Revolucion\" a cui segue l'annuncio su twitter del documentario della trasferta cubana intitolatosi allo stesso modo.\nNell'Ottobre del 2015 i The Dead Daisies si uniscono nuovamente ai KISS per la conclusione del tour australiano.\nA novembre 2015 i The Dead Daisies raggiungono gli Whitesnake a Mosca per affiancarli nel loro tour europeo, partecipando anche ad una serata dei Judas Priest a Francoforte, Germania. Inoltre la band suona il suo primo show da \"headliner\" a Parigi che diventa tutto esaurito oltre che simbolo di rinascita dopo i tragici eventi al Bataclan verificatisi due settimane prima.\n\"Make Some Noise e Live &amp; Louder\" (2016-presente).\nA gennaio 2016 i The Dead Daisies annunciano che Richard Fortus e Dizzy Reed si sarebbero dedicati ad altri progetti e non sarebbero pi\u00f9 stati membri della band. Doug Aldrich viene scelto come nuovo chitarrista solista e assieme a lui la band entra in studio per la registrazione di materiale inedito.\nIl terzo album, \"Make Some Noise\", viene prodotto da Marti Fredericksen tra febbraio e marzo 2016 a Nashville. Il lancio dell'album \u00e8 previsto per il 5 agosto 2016 sotto l'etichetta SPV Records.\nLa prima esibizione della band con la nuova formazione si ha in aprile a Francoforte. La band viene infatti chiamata ad esibirsi come ospite speciale durante il Musikmesse 2016.\nA maggio 2016 i The Dead Daisies accompagnano gli Hollywood Vampires in Germania. Successivamente vengono fissate diverse date europee tra cui la partecipazione a festival quali Wacken e Ramblin' Man rispettivamente a luglio e ad agosto.\nAd agosto la band accompagna i KISS nel loro Freedom to Rock'US tour fino a settembre e successivamente si ha la prima esibizione in Giappone al Loud Park Festival in ottobre.\nIl 19 maggio 2017 i The Dead Daisies pubblicano il loro primo disco live, dal titolo Live And Louder, che contiene sedici brani registrati durante l'UK/Europe Tour a partire dall'autunno del 2016.\nNel novembre 2017 viene annunciato che il celebre batterista Deen Castronovo (ex-Journey, ex-Steve Vai) si unisce alla band per la registrazione del nuovo album, che viene pubblicato il 6 aprile 2018. Il titolo \u00e8 Burn it down.\nAd agosto 2019, la band comunica attraverso il proprio sito l'abbandono da parte di John Corabi e Marco Mendoza, impegnati in progetti solisti, e l'ingresso in formazione di Glenn Hughes in qualit\u00e0 di vocalist e bassista. Contestualmente, i The Dead Daisies rilasciano in streaming un nuovo brano intitolato Righteous Days e annunciano un nuovo album di inediti e relativo tour per il 2020."}
{"id": "6009191", "revid": "729019", "url": "https://it.wikipedia.org/wiki?curid=6009191", "title": "Ciro Di Martino", "text": "Biografia.\nEntrato nell'Accademia Militare di Modena nel 1942, ammesso all'86\u00ba Corso, alla fine del primo anno si trov\u00f2 davanti all'armistizio dell'8 settembre 1943. Fedele al giuramento, si port\u00f2 nel Regno del Sud e partecip\u00f2 alla Guerra di Liberazione.\nDopo la guerra rest\u00f2 nell'Esercito e vi fece una prestigiosa carriera come ufficiale di fanteria.\nNel 1962 frequent\u00f2 il Corso di addestramento alla Guerriglia e Controguerriglia negli Stati Uniti e, dal 1962 al 1964. la Scuola di Guerra in Francia.\nPromosso colonnello, dal settembre 1972 al settembre 1973 ebbe il comando del 76\u00ba Fanteria Napoli a Cividale del Friuli. Promosso generale di Brigata e poi di Divisione, dal giugno 1979 al settembre 1981, a Treviso, comand\u00f2 la Divisione meccanizzata Folgore. Successivamente, promosso generale di corpo d'armata, comand\u00f2 il V Corpo d'Armata a Vittorio Veneto e la Scuola di Guerra di Civitavecchia.\nFu poi nominato Sottocapo di Stato Maggiore dell'Esercito sotto i capi di Stato Maggiore Umberto Cappuzzo e Luigi Poli nel 1984-85. Pass\u00f2 poi a comandare la Regione Militare Centrale a Roma nel 1986-87 e infine fu nominato Capo di stato maggiore, carica che, succedendo al generale Poli, rivest\u00ec dal 15 maggio 1987 al 1989.\nHa ricoperto anche il ruolo di presidente della Roma calcio da maggio a novembre 1993 ricoprendo in seguito i ruoli di vicepresidente e amministratore delegato, fino a tornare alla qualifica di vicepresidente in seguito all'entrata in borsa del club, carica mantenuta fino al 2012."}
{"id": "6009192", "revid": "1573940", "url": "https://it.wikipedia.org/wiki?curid=6009192", "title": "Petter Hol", "text": ""}
{"id": "6009197", "revid": "124123", "url": "https://it.wikipedia.org/wiki?curid=6009197", "title": "Fernando Ayala", "text": "Biografia.\nEstremamente instabile, la sua carriera oscilla tra alcune opere di grande interesse e altre trascurabili. Negli anni 30 si trasferisce con la famiglia a Buenos Aires; dal 1942, dopo aver abbandonato gli studi di diritto per dedicarsi al cinema, lavoro per anni come aiuto-regista nel suo paese e a Cuba. Il debutto come regista, un film-commedia decisamente commerciale e impersonale (\"Ayer fue primavera\"), non \u00e8 molto promettente, come \"La guerra la gano yo\". Nel 1956 fonda, tuttavia, la casa di produzione Aries Cinematografica insieme a Hector Olivera e si avventura in alcuni progetti molto ambiziosi. \"El iefe\" e \"El candidato\", un dittico su due figure di caudillos messicani tanto frequenti nella storia recente dell'America latina, lo rivelano come regista di una certa levatura. Nel 1963 \u00e8 un membro della giuria della 13\u00aa edizione del Berlin International Film Festival. Sebbene basati su due racconti dello scrittore socialista David Vinas, il risultato dei due film \u00e8 abbastanza disuguale. Mentre \"El iefe\" \u00e8 un indovinato pregiudizio sull'autoritarismo e sulla vita politica del momento in Argentina (con una critica appena velata al peronismo), \"El candidato\", che di nuovo vuole essere un'analisi della demagogia politica, risulta al contrario un totale insuccesso di critica e di pubblico. Esso abbozza un avvicinamento critico al mondo dell'alta borghesia del paese, chiaramente debitore ai film contemporanei di Torre Nilsson e Beatriz Guido. Che il suo interesse per tale problematica non sia occasionale \u00e8 provato dal fatto che vi torni con \"Paula cautiva\", opera ambientata tra i proprietari latifondisti per la quale conta sulla collaborazione di Beatriz Guido alla sceneggiatura. \nDalla met\u00e0 degli anni settanta, tuttavia, la carriera di Ayala va in declino, con mediocri film commerciali (e con esperienze di genere folkloristico) che fanno perdere qualsiasi speranza di recupero. Con \"Los medicos\" si apprezza un tiepido tentativo di tornare al cinema di denuncia, confermato poco dopo da due film notevoli e rappresentativi del periodo finale della dittatura militare: \"Plata dulce\", atto teatrale agrodolce sull'euforia prodottasi nel 1979 quando, in piena inflazione, la quotazione del dollaro scende e alimenta nei cittadini ogni tipo di sogno sui affari impossibili, ed \"El arreglo\", prodotto nel 1983, satira sulla corruzione delle istituzioni durante l'allacciamento dell'acqua corrente nella periferia di Buenos Aires. Questo film entr\u00f2 nella lista dei film in competizione alla 13\u00aa edizione del Festival cinematografico internazionale di Mosca, dove vinse un diploma d'onore. Forse stimolato dal successo di queste due pellicole, Ayala opta nuovamente per un cinema di taglio sociale ambientato nell'alta borghesia (\"Pasajeros de una pesadilla\", e \"Sobredosis\"), senza ottenere un risultato all'altezza delle intenzioni. Il suo ultimo film per il grande schermo \u00e8 \"Dios la cr\u00eda\", commedia su una coppia, una donna e un travestito."}
{"id": "6009199", "revid": "1390937", "url": "https://it.wikipedia.org/wiki?curid=6009199", "title": "Sepolcro di Geta", "text": ""}
{"id": "6009201", "revid": "287204", "url": "https://it.wikipedia.org/wiki?curid=6009201", "title": "Viborg Fodsports Forening 2016-2017", "text": "Questa voce raccoglie le informazioni riguardanti il Viborg Fodsports Forening nelle competizioni ufficiali della stagione 2016-2017.\nMaglie e sponsor.\nLo sponsor tecnico per la stagione 2016-2017 sar\u00e0 Nike, mentre lo sponsor ufficiale sar\u00e0 Andelskassen. La divisa casalinga \u00e8 composta da una maglia verde, pantaloncini e calzettoni bianchi. Quella da trasferta \u00e8 invece completamente bianca."}
{"id": "6009207", "revid": "767487", "url": "https://it.wikipedia.org/wiki?curid=6009207", "title": "Nick Martin", "text": "Biografia.\nHouston Texans.\nAl college, Martin gioc\u00f2 a football a Notre Dame dal 2011 al 2015, divenendo titolare a partire dal 2013. Fu scelto nel corso del secondo giro (50\u00ba assoluto) del Draft NFL 2016 dagli Houston Texans. \nVita privata.\nIl fratello di Martin, Zack, gioca come offensive tackle nei Dallas Cowboys."}
{"id": "6009237", "revid": "228587", "url": "https://it.wikipedia.org/wiki?curid=6009237", "title": "Sindrome da fallimento chirurgico spinale", "text": "La sindrome da fallimento chirurgico spinale o sindrome post-laminectomia (FBS, \"Failed Back Syndrome\"), \u00e8 un quadro clinico di dolore neuropatico cronico che fa seguito a uno o pi\u00f9 interventi chirurgici sul rachide (laminectomia), i quali avevano proprio lo scopo di aggredire, eliminandola, la causa di quel dolore. Essa si pu\u00f2 verificare sia a livello cervicale, sia toracico che dorsale.\nQuesta sindrome spesso provoca inabilit\u00e0 lavorativa con frequente disturbo depressivo associato; ci\u00f2 con tassi di ritorno al lavoro che variano dal 26% al 36%, mentre i tassi di reintervento vanno dal 22% al 27%. Inoltre, si \u00e8 osservato parallelamente un alto consumo ed uso di farmaci analgesici, anche maggiori (oppioidi), fino a due anni dopo l'intervento.\nCause.\nRecidiva della patologia che aveva condotto all'intervento di ernia discale talvolta per la presenza di un residuo di materiale discale (in caso di ernia).\nTra le cause pi\u00f9 frequenti:\nTerapie.\nI trattamenti conseguenti alla sindrome post-laminectomia includono la terapia fisica, le tecniche chiropratiche, la stimolazione neuromuscolare con stimolazione elettrica, i blocchi nervosi minori, la stimolazione nervosa elettrica transcutanea (TENS), la medicina comportamentale, i FANS anti-infiammatori non steroidei, uso di farmaci stabilizzatori di membrana, gli antidepressivi, la stimolazione del midollo spinale, e l'uso di pompa di morfina intratecale.\nL'uso di iniezioni epidurali di steroidi pu\u00f2 essere minimamente utile in alcuni casi.\nL'uso di terapie con anti-infiammatori \u00e8 oggetto attualmente di indagine."}
{"id": "6009306", "revid": "124123", "url": "https://it.wikipedia.org/wiki?curid=6009306", "title": "Giovanni Battista Caretti", "text": "Biografia.\nGiovanni Battista (o Giovan Battista) Caretti nacque nel novembre del 1803 in una frazione di Cannobio, comune piemontese nell'odierna provincia del Verbano Cusio Ossola ai confini con la Svizzera. Scarse sono le informazioni biografiche pervenute, e poco sappiamo anche sulla sua formazione artistica: \u00e8 incerta, ad esempio, l'eventuale frequentazione dell'Accademia di San Luca, associazione di artisti romani, attiva sino ad oggi. La sua attivit\u00e0 di architetto, pittore e decoratore si svolse principalmente al servizio del principe Alessandro Raffaele Torlonia, banchiere, membro di una famiglia romana di cospicua ricchezza, committente di numerose opere d'arte, noto soprattutto per la bonifica della Marsica e il prosciugamento del lago Fucino.\nPer Alessandro, Caretti progett\u00f2 ed esegu\u00ec diverse opere sia nel Palazzo Torlonia di piazza Venezia, situato nei pressi dell'attuale Palazzo delle Assicurazioni Generali e demolito nel 1902, sia nella Villa Torlonia su via Nomentana.\nNell'edificio di piazza Venezia, acquistato dai Torlonia nel 1807 dalla famiglia Bolognetti, l'artista, pur se privo di originalit\u00e0, diede prova di un notevole eclettismo, conforme ai desideri del committente e al gusto dominante dell'epoca: rielabor\u00f2 architettonicamente e decor\u00f2 alcuni ambienti con rilievi in stucco, mosaici e pitture, in stili diversi (gotico, rinascimentale o classicheggiante), affiancati, a volte, in un medesimo spazio. Con la sua demolizione (1902-1903), nell'ambito dei lavori di risistemazione della piazza, resi necessari per consentire un'adeguata visione del Monumento nazionale a Vittorio Emanuele II (il Vittoriano), opere d'arte e arredamenti del Palazzo furono dispersi. Un esempio degli interventi di Caretti pu\u00f2 ancora essere osservato nella \"Alcova Torlonia\", conservata nel Museo di Roma a Palazzo Braschi\nParticolarmente numerosi furono gli interventi di ampliamento e ristrutturazione, eseguiti dal Caretti per volere del principe Alessandro, a partire dal 1832, nella Villa Torlonia Nel Casino Nobile, gi\u00e0 rielaborato dall'architetto Valadier, l'artista, oltre a decorazioni interne, aggiunse un piano all'edificio, un pronao di stile ionico alla facciata principale e due porticati dorici sui fianchi.\nNegli anni dal 1835 al '40, ristruttur\u00f2 anche il Casino dei Principi, dipendenza del Casino Nobile, al quale era unito da una galleria sotterranea, usato per organizzare feste ed eventi mondani. Oltre ai due edifici citati, altre sue opere nello stesso complesso sulla via Nomentana sono i Falsi ruderi, il Tempio di Saturno e la Tribuna con fontana."}
{"id": "6009308", "revid": "697352", "url": "https://it.wikipedia.org/wiki?curid=6009308", "title": "Apadana", "text": "L'Apadana () era una grande sala ipostila che si trova nel complesso delle rovine di Persepoli e nel palazzo di Susa. L'Apadana di Persepoli appartiene ai pi\u00f9 antichi edifici del complesso di Persepoli, costruito nella prima met\u00e0 del VI secolo a.C., come parte del progetto di Dario il Grande e completato da suo figlio Serse I. Gli studiosi moderni hanno \"dimostrato la natura metaforica dei rilievi dell'Apadana come ordini sociali idealizzati\".\nIl termine \"apadana\".\nIl termine, \"apad\u0101na\" \u00e8 utilizzato per indicare una sala ipostila, ad esempio, un palazzo o una sala per udienze, dotata di colonne e costruita in pietra. Il termine, che viene reso in Elamita come \"ha-ha-da-na\" e in Babilonese \"ap-pa-da-an\", \u00e8 etimologicamente ambiguo. Esso \u00e8 stato comparato con il sanscrito \"apadana\" (\u0906\u092a\u093e\u0926\u0928) che significa 'arrivare a', e anche al sanscrito \"apa-dh\u0101\" (\u0905\u092a\u0927\u093e) con il significato di \"nascondiglio o occultamento\", e al greco \"apo-th\u0113k\u0113\" \"magazzino\". Il termine \u00e8 sopravvissuto in periodi successivi in Iran, come nella lingua partica 'pdn(y) o 'pdnk(y) \"palazzo\", e fuori dall'Iran sopravvive in diverse lingue (compreso l'arabo \"fadan\", l'armeno \"aparan-k\u02bf\" \"palazzo\".)\nPi\u00f9 precisamente, tuttavia, questa parola \u00e8 l'antenato diretto del termine di architettura medievale e moderna, \"Ayvan\" / \"aywan\". Il termine antico persiano \"un-pad-un\", che sta per \"non protetto\", si riferisce alla veranda - struttura a forma aperta agli elementi esterni su uno dei suoi quattro lati, e quindi 'non protetto'/esposto agli elementi naturali. Questo \u00e8 esattamente ci\u00f2 che \u00e8 il palazzo Apadana: una veranda (a colonne) aperta sui tre lati, una caratteristica unica tra tutti gli edifici dei palazzi di Persepoli. Gli architetti parti e sasanidi rimossero in gran parte le colonne che sorreggevano il soffitto della veranda, sostituendolo con una volta a botte, come nel famoso Ayvan di Kisra a Ctesifonte. L'evoluzione successiva del termine in \"aywan\" nell'architettura post-islamica, derivante dal vecchio \"apadana\", si riferisce sia a colonne (come ad esempio il palazzo di Chehel Sotoun, a Esfahan) o a volte a botte (tutti i quattro \"aywan\" e moschee). Come il vecchio Apadana, i nuovi \"aywan\" sono anche verande aperte agli elementi naturali su un lato.\nCome moderno termine architettonico e archeologico, il lemma \"apadana\" viene usato anche per riferirsi alle sale ipostile Urartu, come quelle scavate a Altintepe e Erebuni. Queste sale sono precedenti a quelle della Persia, ed \u00e8 stato ipotizzato che gli Urartu possano essere stati gli ideatori delle sale ipostili persiane."}
{"id": "6009310", "revid": "84184", "url": "https://it.wikipedia.org/wiki?curid=6009310", "title": "Giovan Battista Caretti", "text": ""}
{"id": "6009315", "revid": "287204", "url": "https://it.wikipedia.org/wiki?curid=6009315", "title": "Glory Days (singolo)", "text": ""}
{"id": "6009339", "revid": "948257", "url": "https://it.wikipedia.org/wiki?curid=6009339", "title": "Visione del beato Amedeo Menez da Sylva", "text": "La Visione del beato Amedeo Menez da Sylva \u00e8 una pittura su legno (277x320 cm.) di Pedro Fern\u00e1ndez de Murcia. Si trova nella Galleria Nazionale d'Arte Antica di Palazzo Barberini, Roma.\nDescrizione e stile.\nIl dipinto si riferisce alle visioni del Beato Amedeo da Silva contenute nel libro \"Apocalypsis Nova\" ove si parla di un papa angelicato che avrebbe condotto il mondo verso un'era di pace e di sette santi arcangeli identificati in Michele, Gabriele, Raffaele, Uriele, Sealtiele, Geudiele, Barachiele. Costoro precedono ogni altro spirito del loro genere.\nQuesta tavola monumentale, eseguita agli inizi del Cinquecento (periodo in cui il pittore soggiorn\u00f2 fra Roma, Napoli e Lombardia), proviene dalla chiesa dell'eremo di Montorio Romano, in Sabina, dove il francescano di origine portoghese Amedeo Menez da Sylva ebbe alcune delle sue visioni. La chiesa divenne luogo di culto per gli amadeiti. Nel 1472, su chiamata di papa Sisto IV, Amedeo fond\u00f2 sul Gianicolo la chiesa di San Pietro in Montorio. Accanto alla chiesa troviamo il tempietto costruito da Bramante, in corrispondenza del luogo in cui avvenne la crocifissione di San Pietro e della caverna in cui Amedeo \"dialogava\" con l'arcangelo Gabriele.\nNella rappresentazione del tempio celeste il pittore iberico trae ispirazione da Bramante (nella costruzione dell'architettura che giganteggia all'interno del dipinto); si ispira a Leonardo nella rappresentazione dei volti di alcuni personaggi, e anche a Raffaello nella posa dei personaggi che ricorda la Disputa del Sacramento nelle Stanze Vaticane."}
{"id": "6009353", "revid": "1924342", "url": "https://it.wikipedia.org/wiki?curid=6009353", "title": "Videografia degli Aerosmith", "text": "La seguente \u00e8 la videografia degli Aerosmith, gruppo musicale statunitense in attivit\u00e0 dal 1970.\nColonne sonore.\nLista di brani utilizzati in colonne sonore di film.\nCanzoni utilizzate.\nLista di brani utilizzati in film/trailer."}
{"id": "6009354", "revid": "1442080", "url": "https://it.wikipedia.org/wiki?curid=6009354", "title": "Scherma ai Giochi della XXXI Olimpiade - Fioretto individuale femminile", "text": "Il fioretto individuale femminile dei giochi olimpici di Rio 2016 si \u00e8 svolto il 10 agosto 2016 presso la Arena Carioca 3."}
{"id": "6009359", "revid": "1305772", "url": "https://it.wikipedia.org/wiki?curid=6009359", "title": "Discografia dei Quiet Riot", "text": "La seguente \u00e8 una discografia comprensiva del gruppo musicale statunitense Quiet Riot."}
{"id": "6009364", "revid": "149485", "url": "https://it.wikipedia.org/wiki?curid=6009364", "title": "Johann Friedrich Ludwig Hausmann", "text": "Biografia.\n\u00c8 nato ad Hannover e ha studiato a Gottingen, dove ha ottenuto un dottorato di ricerca. Due anni dopo aver fatto un giro geologico della Danimarca, Norvegia e Svezia nel 1807, \u00e8 stato messo a capo di una struttura mineraria del governo in Westfalia, che ha istituito una scuola di miniere a Clausthal nelle montagne Harz. Nel 1811 \u00e8 stato il professore di tecnologia e pi\u00f9 tardi di geologia e mineralogia presso l'Universit\u00e0 di Gottinga, che ha occupato fino alla sua morte. Inoltre, \u00e8 stato segretario dell'Accademia reale svedese delle scienze per molti anni. \nNel 1813, \u00e8 stato eletto membro straniero della Accademia reale svedese delle scienze. Ha pubblicato delle osservazioni sulla geologia e sulla mineralogia della Spagna, Italia, Europa centrale e Europa settentrionale. Scrisse osservazioni del gesso, pirite, feldspato, tachilite, cordierite e su alcune rocce eruttive, e dedicato molta attenzione ai cristalli sviluppati durante i processi metallurgici.\nNel 1816, con Friedrich Stromeyer, ha descritto il minerale allofane. Nel 1847 ha coniato il nome del minerale biotite in onore del fisico Jean Baptiste Biot. Ha anche coniato il nome della pyromorphite (1813) e rodocrosite (1813)."}
{"id": "6009371", "revid": "1305772", "url": "https://it.wikipedia.org/wiki?curid=6009371", "title": "Discografia dei Twisted Sister", "text": "La seguente \u00e8 la discografia del gruppo musicale statunitense Twisted Sister."}
{"id": "6009382", "revid": "767487", "url": "https://it.wikipedia.org/wiki?curid=6009382", "title": "Tomohiko Murayama", "text": ""}
{"id": "6009384", "revid": "1543377", "url": "https://it.wikipedia.org/wiki?curid=6009384", "title": "Placca di Manus", "text": "La placca di Manus \u00e8 una microplacca tettonica della litosfera terrestre. Ha una superficie di steradianti ed \u00e8 associata alla placca pacifica. Si tratta della pi\u00f9 piccola placca tettonica conosciuta.\nCaratteristiche.\n\u00c8 situata nella parte occidentale dell'Oceano Pacifico e copre una piccola parte del Mare di Bismarck a sud est dell'isola di Manus, da cui deriva il nome.\nLa placca di Manus \u00e8 in contatto con la placca delle Bismarck Nord e con la placca delle Bismarck Sud. \nLa placca si sposta con una velocit\u00e0 di rotazione di 51,30\u00b0 per milione di anni secondo un polo euleriano situato a 03\u00b004' di latitudine sud e 150\u00b046' di longitudine est."}
{"id": "6009385", "revid": "661526", "url": "https://it.wikipedia.org/wiki?curid=6009385", "title": "Half Bad", "text": "Half Bad \u00e8 un romanzo fantasy del 2014 della scrittrice inglese Sally Green. \u00c8 la prima opera della trilogia di Half Life, detta anche trilogia di Half Bad, ed \u00e8 seguito da \"Half Wild\" (2015) e \"Half Lost\" (2016). \u00c8 caratterizzato soprattutto dalla sua narrazione in prima persona e, in alcune parti, in seconda persona.\nStoria editoriale.\nNel gennaio 2013, Sally Green invi\u00f2 il manoscritto di \"Half Bad\" alla casa editrice Penguin Books, che, entro tredici settimane, firm\u00f2 accordi per 25 traduzioni in tutto il mondo. Nel giro di poco tempo, il numero sal\u00ec e si firmarono accordi con 36 Paesi in tutto il mondo, tra cui Brasile (casa editrice Intrinseca), Israele (Kinneret) e Lituania (Baltos Lankos). Al giorno d\u2019oggi, \"Half Bad\" \u00e8 stato distribuito in pi\u00f9 di 50 Paesi.\nNel 2014, anno di pubblicazione, entra immediatamente nel Guinness dei Primati come esordio letterario pi\u00f9 tradotto in tutto il mondo prima della pubblicazione e libro per bambini pi\u00f9 tradotto.\nAmbientazione.\nLa storia \u00e8 ambientata nell\u2019Europa contemporanea, in un mondo dove la magia esiste e i Profani (umani senza poteri) e gli Incanti (persone dotate di poteri magici) convivono, nonostante i primi non siano al corrente dell\u2019esistenza di questi ultimi. \nGli Incanti possono essere Bianchi o Neri, a seconda del tipo di magia che sono in grado di praticare, e al di sotto dei 17 anni vengono detti Crisalidi. Una Crisalide di discendenza mista Bianca e Nera \u00e8 detta Mezzo Codice, mentre una Crisalide di discendenza mista Bianca e Profana o Nera e Profana \u00e8 detta Mezzo Sangue.\nTrama.\nPer tutta la vita, a Nathan Byrn \u00e8 sempre stato insegnato che gli Incanti Bianchi sono buoni e gli Incanti Neri sono malvagi. Purtroppo, per\u00f2, la cosa \u00e8 pi\u00f9 complicata di cos\u00ec: Nathan \u00e8 un Mezzo Codice, ovvero met\u00e0 Bianco e met\u00e0 Nero. Sua madre era un Incanto Bianco e suo padre \u00e8 Marcus Edge, il pi\u00f9 potente e temuto degli Incanti Neri.\nAllontanato dalla sua famiglia e rinchiuso in una gabbia a quattordici anni, Nathan ha solo una certezza: prima dei suoi diciassette anni dovr\u00e0 fuggire e partecipare alla Cerimonia di Consegna dei Doni, che lo render\u00e0 un Incanto adulto a tutti gli effetti, o morir\u00e0.\nQuando infine riesce a fuggire, Nathan si mette alla ricerca di Mercury, un Incanto Nero che si occupa di aiutare Incanti e Mezzo Sangue. Tramite una serie di contatti infine raggiunge Gabriel, un Incanto Nero che lavora per Mercury. Una volta venuta a conoscenza della sua situazione, Mercury decide di aiutare Nathan a ottenere i suoi tre doni per il suo diciassettesimo compleanno, ma a una condizione: Nathan dovr\u00e0 uccidere il suo stesso padre.\nCritica.\nIl successo dell\u2019opera \u00e8 evidente sin da prima della pubblicazione, non solo per gli accordi firmati dalla casa editrice Penguin Books per oltre trenta traduzioni, ma per via della reazione della critica. \"Half Bad\" viene ripetutamente confrontato con \"The Hunger Games\" e \"Harry Potter\", e la Penguin Books, acquistandone i diritti, aveva predetto che Half Bad avrebbe avuto riguardo alle streghe lo stesso effetto che \"Twilight\" aveva avuto riguardo ai vampiri. Ben Holsen, direttore editoriale, l\u2019aveva addirittura definito \u201c1984 con le streghe\". \nTraduzione italiana.\nL\u2019edizione italiana di Half Bad \u00e8 pubblicata da Rizzoli Editore e la traduzione \u00e8 a cura di Luca Scarlini.\nLa difficolt\u00e0 nella traduzione di Half Bad sta nella terminologia. Nell\u2019edizione italiana, termini come \"Half Code\" e \"Half Blood\" subiscono una traduzione letterale (Mezzo Codice e Mezzo Sangue), mentre \"Witch\" viene tradotto in Incanto, \"Whet\" in Crisalide, \"fain\" in Profano e \"cut\" (una sorta di portale che alcuni Incanti sono in grado di aprire) in scorciatoia nello spazio. Inoltre, vi sono alcuni termini (generalmente nomi propri, come \"Fairborn\", il nome di un coltello) che vengono lasciati in originale.\nOpere derivate.\nNel 2013 la Fox 2000 ha acquisito i diritti per la produzione di un film tratto da \"Half Bad\", con Karen Rosenfelt come produttrice."}
{"id": "6009386", "revid": "767487", "url": "https://it.wikipedia.org/wiki?curid=6009386", "title": "Katmandu (film)", "text": "Katmandu (\"Les Chemins de Katmandou\") \u00e8 un film del 1969 diretto da Andr\u00e9 Cayatte.\nIl soggetto \u00e8 tratto dal romanzo \"Les Chemins de Katmandou\" di Ren\u00e9 Barjavel.\nTrama.\nLo studente Olivier ferisce un agente durante una manifestazione di protesta e per evitare la cattura lascia Parigi alla volta di Katmandu, dove vive il ricco padre. Si affida quindi ad un'organizzazione pacifista ma una volta giunto in India, anzich\u00e9 fermarsi nella localit\u00e0 destinatagli prosegue per il Nepal. Scoprir\u00e0 che il padre non \u00e8 affatto ricco e che tira avanti facendo la guida nei safari e trafficando statue trafugate nei templi. Deluso dalla scoperta, dopo la morte di una giovane hippie incontrata durante il viaggio della quale si era innamorato, Olivier riprende la strada dell'India deciso ad impegnarsi nei compiti che l'organizzazione pacifista gli aveva affidato.\nDistribuzione.\nIl film venne distribuito nelle sale francesi a partire dal 26 settembre 1969.\nCritica.\nIl critico Morando Morandini nel suo dizionario riporta: \u00abEfficace sul versante documentaristico, manca di calore, difetta d'ispirazione e brancola nella superficialit\u00e0\u00bb."}
{"id": "6009388", "revid": "1543377", "url": "https://it.wikipedia.org/wiki?curid=6009388", "title": "Evan Jenkins", "text": "Biografia.\nNato e cresciuto ad Huntington, dopo aver studiato all'Universit\u00e0 della Florida, Jenkins consegu\u00ec la laurea in legge in Alabama. Negli anni successivi lavor\u00f2 per la camera di commercio e insegn\u00f2 diritto commerciale alla Marshall University.\nEntrato in politica con il Partito Democratico, nel 1994 venne eletto all'interno della legislatura statale della Virginia Occidentale, dove rest\u00f2 fino al 2000. In quell'anno si candid\u00f2 alla corte suprema d'appello dello stato ma perse le elezioni. Nel 2002 torn\u00f2 ad occupare un seggio all'interno della legislatura statale della Virginia Occidentale, stavolta nella camera alta, rimanendovi per dodici anni.\nNel 2013 lasci\u00f2 il Partito Democratico per aderire al Partito Repubblicano e si candid\u00f2 alla Camera dei Rappresentanti contro il deputato democratico in carica da trentotto anni Nick Rahall. Le elezioni, che si tennero a novembre dell'anno successivo, videro vincitore Jenkins con un margine consistente.\nRiconfermato per un secondo mandato nel 2016, lasci\u00f2 il seggio nel 2018 per candidarsi al Senato, risultando tuttavia sconfitto nelle primarie. Alcuni mesi dopo il governatore Jim Justice lo nomin\u00f2 giudice della \"Corte Suprema d'Appello della Virginia Occidentale\", in sostituzione di una collega dimissionaria.\nEvan Jenkins \u00e8 stato un critico dell'Obamacare e ne invoc\u00f2 l'abolizione in campagna elettorale."}
{"id": "6009389", "revid": "31886", "url": "https://it.wikipedia.org/wiki?curid=6009389", "title": "Anoteropsis hallae", "text": "Anoteropsis hallae \u00e8 un ragno appartenente alla famiglia Lycosidae.\nEtimologia.\nIl nome proprio della specie \u00e8 in onore della raccoglitrice degli esemplari dell'olotipo: la signora Grace Hall amica del descrittore.\nCaratteristiche.\nSi distingue dalle altre specie del genere per la punta a forma di mezzaluna dell'apofisi mediana del bulbo maschile e quella degli scleriti esterni dell'epigino. Morfologicamente simile ad \"A. westlandica\", se ne distingue per l'apofisi mediana rastremata leggermente verso la punta e per il labbro posteriore dell'epigino che non \u00e8 a forma di \"V\".\nL'olotipo maschile rinvenuto ha lunghezza totale \u00e8 di 5,40mm; la lunghezza del cefalotorace \u00e8 di 3,00mm; e la larghezza \u00e8 di 1,00mm.\nDistribuzione.\nLa specie \u00e8 stata reperita nella Nuova Zelanda meridionale: l'olotipo maschile \u00e8 stato rinvenuto in localit\u00e0 \"Heaphy Track\", poco distante dalla foce del fiume Heaphy, all'interno del North West Nelson Conservation Park, nella regione di West Coast.\nTassonomia.\nAl 2016 non sono note sottospecie e dal 2002 non sono stati esaminati nuovi esemplari."}
{"id": "6009402", "revid": "81953862", "url": "https://it.wikipedia.org/wiki?curid=6009402", "title": "Kei car", "text": ""}
{"id": "6009404", "revid": "767487", "url": "https://it.wikipedia.org/wiki?curid=6009404", "title": "Casa Crespi (corso Venezia)", "text": "Casa Crespi \u00e8 un edificio storico di Milano situato in corso Venezia n. 20\nStoria e descrizione.\nL'edificio risale al XVII secolo, tuttavia sub\u00ec degli importanti restauri nel corso degli anni '20 del XX secolo per opera di Piero Portaluppi. Il palazzo presenta i due portali d'ingresso in due corpi laterali con soli due piani: i portali sono racchiusi da lesene da cui partono le mensole che reggono un timpano spezzato, in mezzo al quale figura un'imponente serraglia, sormontato dai balconi. Al piano nobile le finestre sono decorate con modanature rette da architravi."}
{"id": "6009405", "revid": "729019", "url": "https://it.wikipedia.org/wiki?curid=6009405", "title": "Georgian", "text": "Georgian \u00e8 un blocco Unicode. \u00c8 costituito da 88 caratteri compresi nell'intervallo U+10A0-U+10FF.\nComprende i simboli degli alfabeti georgiani."}
{"id": "6009407", "revid": "1100311", "url": "https://it.wikipedia.org/wiki?curid=6009407", "title": "Krzysztof Kami\u0144ski", "text": ""}
{"id": "6009408", "revid": "1543377", "url": "https://it.wikipedia.org/wiki?curid=6009408", "title": "Placca Maoke", "text": "La placca Maoke \u00e8 una microplacca tettonica della litosfera terrestre. Ha una superficie di steradianti ed \u00e8 associata alla placca australiana.\nCaratteristiche.\n\u00c8 situata nella parte occidentale della Nuova Guinea e copre l'area della catena dei Monti Maoke, da cui deriva il nome.\nLa placca di Maoke \u00e8 in contatto con la placca Woodlark, la placca australiana e la placca di Bird's Head.\nLa placca si sposta con una velocit\u00e0 di rotazione di 0,8927\u00b0 per milione di anni secondo un polo euleriano situato a 59\u00b059' di latitudine nord e 78\u00b088' di longitudine est."}
{"id": "6009409", "revid": "380453", "url": "https://it.wikipedia.org/wiki?curid=6009409", "title": "Paulina Prieto", "text": "Carriera.\nClub.\nLa carriera di Paulina Prieto inizia a livello scolastico con la . In seguito gioca a livello universitario, entrando a far parte della squadra di pallavolo femminile della , in NCAA Division I: dopo aver saltato la stagione 2012, partecipa a quella successiva, vincendo il titolo NCAA; nella stagione 2014 si trasferisce alla , con la quale raggiunge altre due finali NCAA, uscendo sconfitta in entrambe, ma raccogliendo comunque alcuni riconoscimenti individuali.\nNella stagione 2017 fa il suo debutto nella pallavolo professionistica, ingaggiata nella Liga de Voleibol Superior Femenino dalle , raggiungendo le finali scudetto e venendo premiata come miglior esordiente, oltre ad essere inserita nello \"All-Star Team\" del torneo. Nel campionato 2017-18 si trasferisce in Turchia, prendendo parte alla Sultanlar Ligi col , dove tuttavia milita solo per qualche settimana, lasciando il club gi\u00e0 nel novembre 2017.\nTorna in campo nella Liga de Voleibol Superior Femenino 2019 ancora con le , inserita ancora una volta nello \"All-Star Team\" del torneo.\nNazionale.\nNell'estate del 2016 fa il suo esordio con la nazionale portoricana, vincendo la medaglia d'argento alla Coppa panamericana, torneo nel quale viene premiata come miglior realizzatrice e miglior opposto nel 2019."}
{"id": "6009415", "revid": "6923", "url": "https://it.wikipedia.org/wiki?curid=6009415", "title": "Yaquina Head Light", "text": "Lo Yaquina Head Light, noto anche all'inizio della sua esistenza come Cape Foulweather Lighthouse, \u00e8 un faro situato sulla costa dell'Oregon degli Stati Uniti. Si trova nella contea di Lincoln, nei pressi della foce del fiume Yaquina, vicino a Newport, a Yaquina Head.\nDescrizione.\nLa torre misura 93 piedi (28\u00a0m) di altezza, ed \u00e8 il faro pi\u00f9 alto nell'Oregon. Il sistema di lenti di Fresnel del primo ordine \u00e8 stato costruito in Francia nel 1868, trasbordato a New York e attraverso il Canale di Panama fino in Oregon. Fu acceso il 20 agosto 1873 e automatizzato nel 1966. Proietta una luce identificativa a intervalli regolari: due secondi di accensione, due di spegnimento, altri due secondi di accensione e 14 di spegnimento. \nDurante la Seconda guerra mondiale, 17 militari sono stati di stanza allo Yaquina Head Light per controllare che non si avvicinassero navi nemiche.\n\u00c8 stato una delle ambientazioni del film \"The Ring\" (2002) ma era gi\u00e0 apparso in un film precedente, Hysterical (1983) e nella serie televisiva del 1977 \"The Nancy Drew Mysteries\" nell'episodio \"Il mistero del Covo dei Pirati\".\nOggi \u00e8 possibile visitare l'interno del faro tutti i giorni della settimana eccetto il mercoled\u00ec, da mezzogiorno alle 15.00; i posti sono per\u00f2 limitati."}
{"id": "6009416", "revid": "1315817", "url": "https://it.wikipedia.org/wiki?curid=6009416", "title": "Voyage d'outre mer", "text": ""}
{"id": "6009417", "revid": "767487", "url": "https://it.wikipedia.org/wiki?curid=6009417", "title": "Casa Toschi Cornegliani", "text": "Casa Toschi Cornegliani \u00e8 un edificio storico di Milano, situato in corso Venezia n. 44.\nStoria e descrizione.\nNon \u00e8 noto con certezza il periodo di costruzione della casa, tuttavia si sa che un il terreno su cui sorge il fabbricato era un tempo di un convento di frati cappuccini, mentre si possono notare i portali in stile barocco. I portali, scolpiti in pietra, presentano una leggere strombatura, e sono decorati in sommit\u00e0 da volute e uno stemma come serraglia."}
{"id": "6009420", "revid": "31886", "url": "https://it.wikipedia.org/wiki?curid=6009420", "title": "Anoteropsis insularis", "text": "Anoteropsis insularis \u00e8 un ragno appartenente alla famiglia Lycosidae.\nEtimologia.\nIl nome proprio della specie deriva dal latino insularis, cio\u00e8 \"dell'isola, insulare\", in riferimento alle isole Chatham, luogo di rinvenimento degli esemplari.\nCaratteristiche.\nSi distingue dalle altre specie del genere per il colore del dorso che vira dal giallo pallido al giallo con macchie di colore marrone scuro; per la forma dell'apofisi mediana del bulbo maschile e quella degli scleriti esterni dell'epigino. Per colorazione \u00e8 simile a \"A. forsteri\" e \"A. litoralis\", ma ne differisce per l'apofisi mediana pi\u00f9 corta dopo la curvatura. Nelle femmine il setto mediano dell'epigino \u00e8 pi\u00f9 sottile di quello di \"A. forsteri\" e il labbro posteriore dell'epigino \u00e8 pi\u00f9 sottile di quello di \"A. litoralis\".\nL'olotipo maschile rinvenuto ha lunghezza totale \u00e8 di 8,50mm; la lunghezza del cefalotorace \u00e8 di 4,20mm; e la larghezza \u00e8 di 1,60mm.\nDistribuzione.\nLa specie \u00e8 stata reperita nelle isole Chatham: l'olotipo maschile \u00e8 stato rinvenuto sulle dune sabbiose di \"Red Bluff\".\nTassonomia.\nAl 2016 non sono note sottospecie e dal 2002 non sono stati esaminati nuovi esemplari."}
{"id": "6009428", "revid": "1444345", "url": "https://it.wikipedia.org/wiki?curid=6009428", "title": "Polvere di stelle (disambigua)", "text": ""}
{"id": "6009444", "revid": "1043175", "url": "https://it.wikipedia.org/wiki?curid=6009444", "title": "Shintar\u014d Kurumaya", "text": "Statistiche.\nCronologia presenze in nazionale.\n "}
{"id": "6009445", "revid": "1543377", "url": "https://it.wikipedia.org/wiki?curid=6009445", "title": "Placca del Mar di Banda", "text": "La placca del Mar di Banda \u00e8 una microplacca tettonica della litosfera terrestre. Ha una superficie di steradianti ed \u00e8 associata alla placca euroasiatica.\nCaratteristiche.\n\u00c8 situata nella cosiddetta Insulindia, o Asia insulare del sud-est, e copre la parte sud dell'isola di Sulawesi, il Mar di Banda da cui deriva il nome e l'isola di Seram.\nLa placca del Mar di Banda \u00e8 in contatto con la placca della Sonda, la placca di Timor, la placca australiana e la placca di Bird's Head.\nLa placca si sposta con una velocit\u00e0 di rotazione di 2,125\u00b0 per milione di anni secondo un polo euleriano situato a 16\u00b001' di latitudine nord e 122\u00b044' di longitudine est."}
{"id": "6009450", "revid": "31886", "url": "https://it.wikipedia.org/wiki?curid=6009450", "title": "Anoteropsis lacustris", "text": "Anoteropsis lacustris \u00e8 un ragno appartenente alla famiglia Lycosidae.\nEtimologia.\nIl nome proprio della specie deriva dall'aggettivo latino lacustris, cio\u00e8 \"del lago, lacustre\", in riferimento all'habitat principale di questa specie.\nCaratteristiche.\nSi distingue dalle altre specie del genere per la forma dell'apofisi mediana del bulbo maschile e quella degli scleriti esterni dell'epigino. Morfologicamente simile ad \"A. cantuaria\", se ne distingue per la colorazione pi\u00f9 scura. I bulbi delle due specie sono molto simili, ma l'apofisi mediana di \"A. cantuaria\" ha una curva leggermente pi\u00f9 squadrata rispetto ad \"A. lacustris\".\nL'olotipo maschile rinvenuto ha lunghezza totale \u00e8 di 11,10mm; la lunghezza del cefalotorace \u00e8 di 5,40mm; e la larghezza \u00e8 di 1,30mm.\nDistribuzione.\nLa specie \u00e8 stata reperita nella Nuova Zelanda meridionale: l'olotipo maschile \u00e8 stato rinvenuto presso l'Arthur Pass, poco distante dal fiume Bealey, nella regione di Canterbury.\nTassonomia.\nAl 2016 non sono note sottospecie e dal 2002 non sono stati esaminati nuovi esemplari."}
{"id": "6009451", "revid": "1442080", "url": "https://it.wikipedia.org/wiki?curid=6009451", "title": "HMS Urge (N17)", "text": "Lo HMS \"Urge\" (N17) fu un sommergibile appartenente al Gruppo 2 della classe U della Royal Navy, costruito dalla Vickers-Armstrongs presso i cantieri di Barrow-in-Furness. La sua realizzazione fu in parte finanziata da una raccolta fondi svolta nella citt\u00e0 gallese di Bridgend. Il vascello fu impostato il 30 ottobre del 1939 ed entr\u00f2 in servizio il 12 dicembre 1940. Svolse la propria attivit\u00e0 operativa nelle acque del Mar Mediterraneo contro il naviglio italiano impegnato nelle operazioni di rifornimento verso la Libia italiana. Proprio durante una di queste missioni scomparve nelle profondit\u00e0 del mare verso la fine dell'aprile 1942, in circostanze mai chiarite con certezza.\nFu uno dei quattro sottomarini di classe U che avevano tubi di lancio per siluri esterni in aggiunta ai 4 interni inseriti in tutte le navi, ma questa modifica venne esclusa dalle unit\u00e0 successive perch\u00e9 interferivano con il mantenimento della quota alla profondit\u00e0 di periscopio. \nCarriera.\nDurante il suo trasferimento nel Mediterraneo, l'\"Urge\" al comando del capitano di corvetta Edward P. Tomkinson, riusc\u00ec ad affondare la petroliera italiana \"Franco Martelli\" in navigazione nel golfo di Biscaglia nell'aprile 1941, mentre tra le varie azioni nel Mediterraneo si possono ricordare il danneggiamento della nave passeggeri italiana \"Aquitania\" e del mercantile, sempre italiano, \"Marigola\", che venne affondato solo successivamente dall'azione di un aerosilurante britannico il 24 settembre 1941. Al mattino del 14 dicembre l'\"Urge\" riusc\u00ec a colpire con un siluro la corazzata \"Vittorio Veneto\" in navigazione come scorta indiretta nell'ambito dell'operazione M41 che prevedeva l'invio di un importante convoglio di rifornimento in Libia; il sommergibile riusc\u00ec a eludere la protezione delle cacciatorpediniere e dei velivoli antisommergibile e a colpire la corazzata italiana nell centro dello scafo, costringendo la nave a sottoporsi ad un periodo di riparazioni a Taranto che gli imped\u00ec di partecipare alla prima battaglia della Sirte che scatur\u00ec proprio durante la seguente missione di protezione al convoglio, che dopo un primo annullamento fu rinominata M42. Il 1\u00ba aprile 1942 riusc\u00ec ad affondare nei pressi dell'isola di Stromboli l'incrociatore leggero \"Giovanni delle Bande Nere\" che stava compiendo una navigazione di trasferimento tra Messina e La Spezia per eseguire le riparazioni che aveva subito navigando in acque tempestose durante la seconda battaglia della Sirte. Spezzata in due l'unit\u00e0 affond\u00f2 in pochi minuti portando con s\u00e9 287 marinai. \nL'affondamento.\nAll'alba del 27 aprile 1942 l'\"Urge\" part\u00ec dalla base di Malta con l'ordine di dirigere su Alessandria, seguendo una rotta pressoch\u00e9 diretta. E fu proprio durante questa missione che del sommergibile si persero per sempre le tracce. Dai documenti e grazie alle ricerche archivistiche dello storico Francesco Mattesini, risulta che alle 08:15 dello stesso giorno il motoveliero italiano \"San Giusto\" part\u00ec da Navarino nel Peloponneso, diretto a Derna, e nella notte tra il 28 e 29 aprile si un\u00ec a cinque motozzattere tedesche di tipo MFP-A, partite da Bengasi, formando un piccolo convoglio diretto a Derna. All'alba del 29 aprile iniziarono le azioni di scorta aerea al convoglio da parte della 153\u00aa Squadriglia della Regia Aeronautica, e alle 08:10 dello stesso giorno, a circa 5 chilometri a nord-est di Ra's Al Hilal il sergente Igino Marzoli, al comando di un C.R.42, avvist\u00f2 un sommergibile emerso che cannoneggiava il convoglio, e vi sganci\u00f2 in picchiata due bombe 50T da 58\u00a0kg del tipo \"Torpedine\": in pratica due piccole bombe di profondit\u00e0. Secondo il resoconto della 5\u00aa Squadra aerea in Nordafrica, l'esito dell'attacco di Marzoli non fu accertato, ma sia da un'altra relazione italiana, sia da un messaggio di Eberhard Weichold diretto al capitano di fregata Umberto Del Grande di Supermarina, risulta che un sommergibile britannico fu effettivamente attaccato da un aereo italiano, sostituendo la tesi data buona per molto tempo, che il sommergibile fosse affondato a causa dello scontro con una mina dello sbarramento \"MT 13\" posato dalle forze dell'Asse al largo di Malta.\nVerosimilmente l'\"Urge\", durante il suo trasferimento da Malta ad Alessandria, il 28 aprile venne dirottato da un ordine via radio (originato probabilmente da un'intercettazione di Ultra) verso le coste di Ra's Al Hilal per intercettare il motoveliero italiano che trasportava a Derna un carico ritenuto importante. Questa importanza deriv\u00f2 probabilmente dal fatto che Ultra riusc\u00ec a intercettare una serie di messaggi che rivelavano uno speciale interesse per la missione del \"San Giusto\" condivisa durante una riunione del comando supremo italiano a cui parteciparono Ugo Cavallero, Albert Kesselring, i capi e sottocapi delle forze armate italiane oltre che il rappresentante dell'OBS al comando supremo italiano, Rudolf Wenninger e il gi\u00e0 citato comandante della marina tedesca in Italia Weichold. In quelle ore l'unit\u00e0 pi\u00f9 vicina al convoglio era l'\"Urge\", e al comandante Tomkinson fu ordinato di navigare verso Ra's Al Hilal, dove all'alba del 29 aprile avvist\u00f2 il convoglio \"San Giusto\". Dopo essere stato avvistato e preso di mira dalle bombe del sergente Marzoli, che secondo lo stesso pilota caddero a circa 30 metri dal sommergibile apparentemente senza provocare danni, nelle ore successive altri cinque C.R.42 sganciarono altre dieci bombe 50T nell'area dove era stato avvistato il sommergibile. Il 1\u00ba maggio il capo di stato maggiore della Regia Marina Arturo Riccardi, annunci\u00f2 con soddisfazione alla riunione del comando supremo che il \"San Giusto\" era arrivato a Derna con le mine che trasportava.\nIl presunto ritrovamento.\nNon \u00e8 possibile dunque individuare con certezza quale sia stata la causa precisa della perdita dell\"Urge\"; se il sommergibile sia affondato per i danni causati dalla concussione delle prime due bombe, o se, per esempio, durante la fase di immersione sia accaduto qualche inconveniente tecnico oppure se il vascello sia stato colpito da una delle bombe sganciate dagli altri aerei italiani. L'unico modo per sciogliere ogni dubbio sarebbe una missione di ricerca nell'area dove nell'agosto del 2012 l'archeologo subacqueo Jean-Pierre Misson trov\u00f2 il relitto a 47 metri di profondit\u00e0 di un sommergibile della classe U, posto proprio a circa un miglio dalla costa di Ra's Al Hilal. Per\u00f2, data la guerra civile che dal 2014 sconvolge la Libia, un'esplorazione sul relitto non fu effettuabile. Questo relitto era in realt\u00e0 quello del sottomarino tedesco \"U 205\" affondato nel 1943 e gi\u00e0 esaminato dai sommozzatori britannici del Cdr Bartlett. Il relitto dell'HMS Urge fu successivamente ritrovato al largo di Malta nel 2019."}
{"id": "6009452", "revid": "399875", "url": "https://it.wikipedia.org/wiki?curid=6009452", "title": "Fotbal Club Juventus Bucure\u0219ti", "text": ""}
{"id": "6009455", "revid": "599013", "url": "https://it.wikipedia.org/wiki?curid=6009455", "title": "Christian Hackenberg", "text": "Carriera.\nNew York Jets.\nHackenberg gioc\u00f2 al college a Penn State dal 2013 al 2015, venendo nominato titolare gi\u00e0 nella sua prima stagione, in cui fu premiato come debuttante dell'anno della Big Ten Conference. Fu scelto dai New York Jets nel corso del secondo giro (51\u00ba assoluto) del Draft NFL 2016, il quarto quarterback chiamato dopo Jared Goff, Carson Wentz e Paxton Lynch.\nIl 14 giugno 2020 annunci\u00f2 il suo ritiro dal mondo del football per tentare l'avvenuta nel baseball come lanciatore."}
{"id": "6009473", "revid": "31886", "url": "https://it.wikipedia.org/wiki?curid=6009473", "title": "Anoteropsis litoralis", "text": "Anoteropsis litoralis \u00e8 un ragno appartenente alla famiglia Lycosidae.\nEtimologia.\nIl nome proprio della specie deriva dal latino litoralis, cio\u00e8 \"del litorale\", in riferimento all'habitat della specie.\nCaratteristiche.\nSi distingue dalle altre specie del genere per il colore del dorso che \u00e8 giallo pallido al giallo con disegni neri; per la forma dell'apofisi mediana del bulbo maschile e quella degli scleriti esterni dell'epigino. Per colorazione \u00e8 simile a \"A. forsteri\" e \"A. insularis\", ma ne differisce per l'apofisi mediana pi\u00f9 lunga dopo la curvatura.\nL'olotipo maschile rinvenuto ha lunghezza totale \u00e8 di 6,20mm; la lunghezza del cefalotorace \u00e8 di 2,90mm; e la larghezza \u00e8 di 1,20mm.\nDistribuzione.\nLa specie \u00e8 stata reperita nella Nuova Zelanda meridionale: l'olotipo maschile \u00e8 stato rinvenuto sulle spiagge sabbiose di \"Kaitorete Spit\", nella Penisola di Banks, appartenente alla regione di Canterbury.\nTassonomia.\nAl 2016 non sono note sottospecie e dal 2002 non sono stati esaminati nuovi esemplari."}
{"id": "6009474", "revid": "76963", "url": "https://it.wikipedia.org/wiki?curid=6009474", "title": "Bernard Minet", "text": "Biografia.\nIl debutto.\nBernard Minet ha iniziato la sua carriera nel 1969 in vari palcoscenici della sua regione, nel Passo di Calais. Arriv\u00f2 a Parigi l'anno successivo, dove entra a far parte di alcuni gruppi e dove, nel 1974, si ritrova a animare le serate degli spettacoli di danza \"Mimi Pinson\". Nello stesso anno riceve il primo premio per le percussioni al Conservatoire de Paris.\nNegli anni successivi si moltiplicano le sue collaborazioni, tra cui Charles Aznavour, Sheila, Alain Chamfort e Thierry Le Luron, e incide primi due 45 giri con due gruppi: Whap T. Lee Whap (dei Rive Gauche, 1979) e C'est toujours pareil au soleil (degli Shaker, 1982), di cui \u00e8 anche co-autore.\nHa lavorato con Doroth\u00e9e, nel 1983, e con Richard Clayderman, ed \u00e8 grazie a queste collaborazioni che nascer\u00e0 la voglia di lavorare con il sintetizzatore, grazie al quale far\u00e0 alcuni remix e collaborer\u00e0 per alcune compilation nel 1990 e nel 1991.\nLes Muscl\u00e9s e la collaborazione con Doroth\u00e9e.\nNel 1987, Bernard Minet fu ospite ogni mercoled\u00ec pomeriggio nel Club Doroth\u00e9e su TF1, assieme al gruppo de Les Muscl\u00e9s, in veste di batterista e cantante come accompagnamento della presentatrice e cantante Dorothy (anche se talvolta aveva anche partecipato da solo anche prima della fondazione della band, come quando nel 1985 incise per l'emittente la sigla del cartone GoBots).\nNel 1987 incide, sotto pseudonimo di Minek, la sigla di Goldrake (intitolato Goldorak) e quella di SilverHawks sotto l'attribuzione de Les Muscl\u00e9s.\nNel 1988 la carriera da solista fu ufficialmente lanciata, soprattutto come interprete di sigle di cartoni animati andati in onda nel Club Doroth\u00e9e, come ad esempio \"Juliette je t'aime\" (in Italia Maison Ikkoku - Cara dolce Kyoko), \"Jeu, set et match\" (Jenny la tennista), \"Les attaquantes\" (Mim\u00ec e la nazionale di pallavolo), e \"Le Coll\u00e8ge fou, fou, fou\" (High School! Kimengumi).\nI suoi pi\u00f9 grandi successi, per\u00f2, furono le sigle di \"Bioman\" (n\u00ba8 nella Top 50 nel 1988), \"Dis-moi Bioman\" (n\u00ba11 nella Top 50 nel 1989) e \"Les Chevaliers du Zodiaque\" (I cavalieri dello zodiaco in Italia) (1990) che interpreter\u00e0 pi\u00f9 volte durante le ospitate da Dorothy, nel 1988 e nel 1990.\nA partire dal 1989, la carriera de Les Muscl\u00e9s prende una nuova svolta quando il loro primo album, \"La f\u00eate au village\", vende 850.000 copie e piazzandosi al numero 2 nella Top 50 in Francia.\nNegli anni 90, incide anche canzoni umanitarie e ambientaliste, mentre continuer\u00e0 a interpretare altre sigle come \"Ranma 1/2\", \"Sailor Moon\" e \"L'\u00e9cole des champions\" (A tutto goal).\nNel 1995 incider\u00e0, tra gli altri, anche la sigla di una sitcom francese, \"La Croisi\u00e8re foll'amour\", un album di canti popolari e alcune canzoni per un album dedicato a \"Dragon Ball Z\" con Ariane Carletti.\nIl dopo Club Doroth\u00e9e.\nDopo il Club Doroth\u00e9e, nel 1997, Bernard Minet ha registrato ancora un po' di sigle, come ad esempio Pok\u00e9mon e Dragon Ball GT, per poi iniziare ad esibirsi regolarmente in molti club interpretando i suoi vecchi successi e le sigle dei cartoni animati.\nNel 2002 ha pubblicato la compilation \"Generazione Bioman\" e, dopo lo scioglimento, riunisce il gruppo nel 2007 per la compilation \"The retour\" e il singolo \"Nicolas et S\u00e9gol\u00e8ne\".\nNegli anni seguenti ha partecipato a molti concerti e partecipazioni tv, come negli episodi 17 e 18 della sesta stagione del telefilm \"Les Myst\u00e8res de l'amour\".\nNel febbraio 2015, Bernard Minet ha pubblicato la sua autobiografia dal titolo \"Ma vie en folie\", che parla della sua carriera e dei suoi anni assieme a Dorothy e ai Les Muscl\u00e9s.\nDiscografia.\nAlbum da solista.\nSotto il nome di Bernard Wantier:\nSotto il nome Bernard Minet:"}
{"id": "6009475", "revid": "124891815", "url": "https://it.wikipedia.org/wiki?curid=6009475", "title": "Tachara", "text": "Il Tachara, o castello Tachar, noto anche come Palazzo di Dario il Grande, fu l'esclusivo palazzo di Dario I a Persepoli, oggi Marvdasht in Iran. Si trova a circa 70\u00a0km a nord-est della moderna citt\u00e0 di Shiraz nella provincia del Fars.\nStoria.\nEra uno degli edifici del complesso di Persepoli, ed era realizzato in pietra grigia. La sua costruzione venne ordinata da Dario I ma solo una piccola parte dell'edificio venne realizzata sotto il suo regno. Venne completato dopo la morte di Dario I, nel 486, da suo figlio e successore, Serse I, che lo chiam\u00f2 \"Ta\u00e7ara\", tradotto come \"palazzo d'inverno\" in antico persiano. Venne poi usato da Artaserse I. Le sue rovine si trovano immediatamente a sud dell'Apadana.\nLo Tachara, ha una superficie di 1\u00a0160 m\u00b2, ed \u00e8 il pi\u00f9 piccolo dei palazzi di Persepoli. La sua sala principale misura 15,15x15,42 metri con tre file di quattro colonne.\nCome molte altre parti di Persepoli, il Tachara ha bassorilievi di dignitari di altre nazioni che recano tributi all'imperatore. Questo palazzo fu una delle poche strutture che si salvarono dalla distruzione nella combustione del complesso ad opera dell'esercito di Alessandro Magno.\nIl Tachara si trova alle spalle dell'Apadana, ed \u00e8 orientato verso sud. La funzione dell'edificio, tuttavia, \u00e8 stata pi\u00f9 cerimoniale che residenziale. Dopo il completamento, venne utilizzato in combinazione con le precedenti scale di accesso orientate a sud, come il Nowruz, fino a quando gli altri edifici di Persepoli non furono terminati, che comprendeva una unione provvisoria con l'Apadana, la Sala del Trono, e un sala per banchetti.\nCome prima delle strutture costruite sul terrazzo, il Tachara venne costruito con pietre di pregio. Le superfici erano quasi completamente nere e brillanti. Questo trattamento superficiale combinato con la pietra di alta qualit\u00e0 \u00e8 la ragione per cui questo \u00e8 il pi\u00f9 integro di tutti gli edifici che compongono le rovine di Persepoli oggi. Anche se le sue pareti, in blocchi di fango, si sono completamente disgregrate, gli enormi blocchi di pietra dei telai delle porte e delle finestre sono rimasti integri. Una finestra misura 2,65 x 2,65 x 1,70 metri, ricavata da un unico blocco di pietra, pesava 18 tonnellate. Il telaio della porta \u00e8 stato ricavata da tre monoliti separati e pesava 75 tonnellate.\nL'orgoglio di Dario il Grande per la superba maestria della costruzione, \u00e8 evidente dal fatto che ordin\u00f2 di realizzare la seguente iscrizione su tutte le 18 nicchie e cornici delle finestre: \"Telai di pietra, realizzati per il Palazzo di re Dario\"."}
{"id": "6009476", "revid": "1123126", "url": "https://it.wikipedia.org/wiki?curid=6009476", "title": "Florence MacCarthy", "text": "Gli inizi.\nFlorence MacCarthy nacque nel 1560 a Kilbrittain, vicino a Kinsale nel Munster nella famiglia dei MacCarthy Reagh, un ramo del Clan MacCarthy da Donogh MacCarthy Reagh, XI principe di Carbery.\nAnche Florence da adulto intraprese la carriera militare e la sua importanza sta proprio nel fatto che ebbe sotto il suo comando il Munster occidentale all'epoca in cui la Riconquista Tudor dell'Irlanda era in atto. Il Munster sudoccidentale era infatti la regione pi\u00f9 aperta all'intervento spagnolo, una possibilit\u00e0 di cui si discuteva nel decennio 1570, e che avrebbe avuto lo scopo di fomentare le rivolte cattoliche nell'isola. Escluso il signore di Carbery colui che governava la regione era il cosiddetto \"MacCarthy M\u00f3r\" (il Grande MacCarthy) della stirpe di Desmond le cui terre si trovavano nelle odierne contee di Cork e Kerry. Oltre alla branca di Reagh, la pi\u00f9 ricca, c'erano anche quelle di Muskerry e Duhallow, i Reagh, dal canto loro, governavano il Carbery come dei sovrani semi-indipendenti e fu nel complesso gioco fra la corona inglese e le diverse branche di famiglia che Florence alla fine and\u00f2 a finire.\nDurante la Rivolte dei Desmond i Reagh furono leali alla corona inglese in modo da poter far capire al capo del clan quanto essi si sentissero indipendenti (egli infatti aveva partecipato alla rivolta) tanto che il padre di Florence mobilit\u00f2 un gran numero di uomini per stanare Gerald FitzGerald dalle proprie terre durante la seconda rivolta dei Desmond.\nQuando suo padre mor\u00ec nel 1581 Florence, ancora giovane, guid\u00f2 un buon numero di uomini al servizio degli inglesi insieme al militare William Stanley il tutto sotto il comando di Thomas Butler, X conte di Ormond. Lo scopo dell'operazione, portata a termine con successo, era quello di portare i ribelli fuori dalle terre dei MacCarthy e Florence si prese il merito di aver ucciso due Gallowglass dei Desmond.\nAlla morte del padre egli eredit\u00f2 un gran numero di propriet\u00e0, ma non, attraverso il Tanistry, il titolo del padre che and\u00f2 invece a suo zio Owen MacCarthy Reagh, mentre quella di secondo and\u00f2 a uno dei suoi cugini. Due anni dopo Florence si rec\u00f2 a corte dove venne ricevuto da Elisabetta I d'Inghilterra che gli diede una cospicua rendita annua e dal 1585 inizi\u00f2 a sedere presso il Parlamento d'Irlanda.\nLa prigionia e la libert\u00e0 ritrovata.\nQuando Florence spos\u00f2 Ellen McCarthy, figlia del \"M\u00f3r\" su di lui inizi\u00f2 a gravere il malconteto della corona circa il governo del Munster giacch\u00e9 si sospettava che egli avesse intenzione di unire le due branche della famiglia. A questo si aggiunse il sospetto che egli fosse in contatto con gli spagnoli oltre che con Stanley che, con un reggimento di irlandesi, aveva disertato sposando la causa spagnola nella Guerra degli ottant'anni.\nIl risultato di questi sospetti fu che, nel 1588 Florence venne arrestato con lo scopo di impedire che egli prendesse il titolo di \"MacCarthy M\u00f3r\" e quindi mettesse le mani su propriet\u00e0 e uomini in quantit\u00e0 enorme, una prospettiva intollerabile per gli inglesi che stavano provando a pacificare una nazione per nulla collaborativa.\nDopo sei mesi venne portato a Dublino e quindi a Londra dove venne portato alla Torre di Londra nel febbraio 1589. In quel periodo, probabilmente su sua istruzione, la moglie lasci\u00f2 Cork mentre egli venne esaminato dal consiglio privato ed ribad\u00ec la propria estraneit\u00e0 alla politica filo-spagnola o alle azioni di Stanley. Riportato alla Torre vi rimase per quindici mesi quando sua moglie arriv\u00f2 a corte con il conte di Ormonde che garant\u00ec per Florence la somma di 1.000\u00a0\u00a3. Poich\u00e9 contro di lui non furono trovate prove venne rimesso in libert\u00e0 nel 1591 a patto che non lasciasse l'Inghilterra e che non si sarebbe allontanato da Londra per pi\u00f9 di tre miglia senza permesso.\nIl principale consigliere della regina, William Cecil, I barone Burghley, lo protesse dai creditori permettendogli di raddrizzare alcune magagne finch\u00e9 gli venne infine concesso il permesso di tornare in Irlanda.\nNonostante fosse, tecnicamente, ancora prigioniero Florence torn\u00f2 in patria nel novembre 1593 con moglie e figlio, l'anno seguente suo zio mor\u00ec e gli succedette un cugino di Florence. \nL'anno dopo Florence dovette fronteggiare un lontano parente, David de Barry, V visconte di Buttevant (1550circa-10 aprile 1617), un rivale dei MacCarthy in una disputa riguardante un terreno e che, di nuovo, vide coinvolte le sue presunte implicazioni con la Spagna e con Stanley. Florence torn\u00f2 di nuovo a Londra dove rimase fino al 1596 nel tentativo, vano, di ridare lustro alla propria reputazione sempre nel 1594 era stato infatti giustiziato Patrick O'Collun, un uomo che aveva attentato alla regina e che in passato era stato parte del suo seguito.\nSempre nel 1596 il nuovo \"M\u00f3r\" mor\u00ec senza eredi maschi e la successione inizi\u00f2 a farsi complessa, alcune propriet\u00e0 sarebbero dovute tornarea alla corona, ma Florence aveva un'ipoteca su di esse su cui per altro vantava dei diritti grazie alla moglie. Per il titolo di \"M\u00f3r\" si fece avanti un figlio illegittimo del defunto capo oltre che, ovviamente, a Florence stesso.\nEra piuttosto improbabile che gli inglesi gli avrebbero mai riconosciuto il titolo di \"M\u00f3r\" insieme al contado inglese di Clancarthy che ne derivava quindi la vera disputa legale che ne nacque si focalizz\u00f2 sul tentativo di Florence di recuperare le proprie terre dal creditore inglese con esisteva un debito contratto dall'ultimo conte ed egli si rec\u00f2 a Londra nel 1598 per dirimere la faccenda.\nGli equilibri cambiarono con l'arrivo nel Munster di Hugh O'Neill un condottiero che stava scatenando rivolte in tutta l'Irlanda, la Ribellione di Tyrone per l'appunto e in autunno si seppe che Donal MacCarthy (il figlio illegittimo di cui sopra) aveva riconosciuto l'autorit\u00e0 di O'Neill e aveva assunto il titolo di \"M\u00f3r\", ma il \"M\u00f2r\" degli O'Sullivan rifiut\u00f2 di usare la \"White hand\" (simbolo del riconoscimento dell'autorit\u00e0) in suo favore per porgerla invece a Florence. Alla fine sembr\u00f2 quasi che tutti i Signori con radici irlandesi si sarebbero rivoltati e la corona, presa per i capelli, alla fine lo perdon\u00f2 e gli concesse il riconoscimento del titolo a patto che convincesse i propri uomini a non rivoltarsi. Mentre negoziava con gli inglesi Florence non mancava di mantenere i contatti con i ribelli sempre con lo scopo di ottenere la sovranit\u00e0 sul clan.\nDurante la Rivolta Florence non partecip\u00f2 mai alle campagne inglesi e segretamente s'accord\u00f2 con O'Neill e con gli spagnoli, probabilmente il piano di O'Neill era quello di appoggiare i lord irlandesi che avevano dell'acredine contro gli inglesi e che avevano dalla loro abbastanza terre e uomini per offrire supporto alla causa."}
{"id": "6009478", "revid": "1543377", "url": "https://it.wikipedia.org/wiki?curid=6009478", "title": "The Lizzie Bennet Diaries", "text": "The Lizzie Bennet Diaries (2012) \u00e8 un riadattamento del romanzo \"Orgoglio e pregiudizio\" della scrittrice britannica Jane Austen sotto forma di webserie diretta da Hank Green e Bernie Su e prodotta da Pemberly Digital. \u00c8 stata la prima webserie di YouTube a vincere un Emmy come Miglior Programma Originale Interattivo.\nFormato.\nLe vicende sono narrate come vlog di Lizzie Bennet, una studentessa ventiquattrenne che vive ancora con i suoi genitori e le sue due sorelle e utilizza i video come progetto per la sua tesi di laurea in Scienze della Comunicazione (in originale \"Mass Communication\"). I video durano dai 2 agli 8 minuti circa e consistono generalmente in Lizzie che racconta alla videocamera eventi precedentemente accaduti, spesso aiutata dall\u2019amica Charlotte Lu e dalle sue sorelle, Jane e Lydia.\nTrama.\nLa ventiquattrenne Lizzie Bennet, studentessa in Scienze della Comunicazione, conduce una tranquilla vita da single, cosa che turba parecchio sua madre, che \u00e8 convinta che sia \u201cuna verit\u00e0 universalmente riconosciuta che uno scapolo in possesso di un'ampia fortuna debba avere bisogno di una moglie\u201d.\nLa tranquillit\u00e0 della vita familiare di casa Bennet viene turbata dall\u2019arrivo nel vicinato di Bing Lee, un ricco studente di medicina. La signora Bennet spera di riuscire ad accoppiarlo con una delle sue tre figlie. Quando le sorella infine lo incontrano a un matrimonio, tra Bing e Jane scatta subito la scintilla, mentre Lizzie resta in disparte a lamentarsi con Charlotte dell\u2019antipatico amico di Bing, William Darcy.\nLa serie si sviluppa con il VidCon (il pi\u00f9 importante evento negli Stati Uniti dedicato ai video online), dove Lizzie e Charlotte incontrano Ricky Collins, un vecchio compagno di scuola che in seguito offrir\u00e0 un lavoro a Lizzie, che rifiuter\u00e0. L\u2019offerta verr\u00e0 accettata da Charlotte, creando tensione tra le due amiche.\nSuccessivamente entra in scena George Wickham, un affascinante coach di una squadra di nuoto che riesce a convincere Lizzie che Darcy sia una persona ancora peggiore di quanto gi\u00e0 non pensasse. Il ragazzo dopo poco tempo parte, lasciando Lizzie abbastanza indifferente.\nAlla partenza improvvisa di Bing per Los Angeles, Jane, dopo un periodo di assestamento, decide di trasferirsi l\u00ec per motivi di lavoro e con la speranza di riuscire ad avere un confronto diretto con Bing e parte non molto dopo.\nCon la partenza della sorella, Lizzie decide che per lei \u00e8 arrivato il momento di lasciare casa e decide di completare il suo corso di studi con l\u2019analisi di quattro diverse aziende operanti nel settore dei media, a iniziare da quella di Ricky Collins, dove trascorrer\u00e0 qualche settimana e si riappacificher\u00e0 con Charlotte.\nDurante il suo soggiorno alla Collins&amp;Collins, Lizzie incontra Darcy, in visita da sua zia, che le confessa il suo amore per lei. Lizzie per\u00f2 lo rifiuta, disgustata dal fatto che il ragazzo avesse fatto separare Jane e Bing. Lui allora le consegna una lettera (il cui contenuto preciso Lizzie inizialmente rifiuta di condividere con i suoi spettatori) dove le spiega non solo le sue motivazioni per le sue interferenze nella vita sentimentale dei due, ma anche la natura del rapporto tra lui e George Wickham.\nIl dramma continua durante le vacanze di Natale, quando Lydia, appena diventata maggiorenne, fraintende un regalo di Lizzie e le due hanno una furiosa litigata. Durante il Capodanno a Las Vegas, Lydia incontra George Wickham, con cui inizier\u00e0 una relazione.\nAl termine delle vacanze di Natale, Lizzie si trova a San Francisco per seguire la terza azienda su cui dovr\u00e0 scrivere un\u2019analisi, che risulta essere Pemberly Digital, l\u2019azienda di cui Darcy \u00e8 amministratore delegato. I due iniziano a legare, anche grazie alle interferenze di Gigi, la sorella di Darcy, ma la pubblicazione di un sito web con un conto alla rovescia alla pubblicazione di un filmato pornografico con la star di YouTube Lydia Bennet porta Lizzie a tornare immediatamente a casa per confrontare la sorella minore riguardo al sito.\nDopo aver scoperto che Lydia non sapeva niente del sito, rivelando cos\u00ec che George fosse l'unico responsabile della pubblicazione del filmato, Lizzie chiama Jane, che torna subito a casa, perdendo il lavoro a Los Angeles.\nLizzie e Lydia si riappacificano, e il giorno prima che il video venga pubblicato il sito viene eliminato. Dopo alcune ricerche, Lydia scopre che Darcy ha comprato l\u2019azienda che possedeva tutti i diritti universali del video da George e ha impedito loro di rilasciarlo. Lizzie a quel punto capisce di essere innamorata di Darcy, ma quando cerca di contattarlo senza successo perde la speranza e rinuncia.\nNel frattempo Bing torna, avendo capito di aver fatto un errore a lasciare Jane, e torna con lei, per poi seguirla quando lei trova un lavoro a New York.\nQuando ormai sembra che tutto sia risolto, Darcy si presenta a casa di Lizzie e i due si mettono insieme. Lizzie capisce cosa vuole fare dopo la laurea e decide di terminare i suoi video con il centesimo episodio.\nSpin Off.\nOltre alla serie principale, la Pemberly Digital ha prodotto quattro spin off:\nSequels.\nLa Pemberly Digital ha rilasciato tre sequel a The Lizzie Bennet Diaries:\nCritica.\nLa serie, definita dallo stesso Hank Green \"un esperimento estremamente entusiasmante\", ha riscosso un immediato successo, tanto che il \"The Guardian\" l'ha definita \"puro genio\" e in un articolo di \"Grazia\" \u00e8 stato dichiarato che \"la professionalit\u00e0 di recitazione e montaggio \u00e8 molto evidente\".\nIl successo \u00e8 cresciuto con il passare del tempo, tanto che una volta terminata la serie i produttori hanno iniziato una raccolta fondi su Kickstarter.com per finanziare la produzione dei DVD della serie. La campagna ha raggiunto l\u2019obbiettivo prefissato sei ore dopo il suo inizio e ha raggiunto un totale di $462,405 donati da pi\u00f9 di 7000 persone."}
{"id": "6009479", "revid": "827882", "url": "https://it.wikipedia.org/wiki?curid=6009479", "title": "Made in Britain/The World Record", "text": "Made in Britain/The World Record \u00e8 un doppio album dal vivo del gruppo musicale britannico Whitesnake, pubblicato il 9 luglio 2013 dalla Frontiers Records.\nL'album \u00e8 stato registrato durante il tour mondiale dell'album \"Forevermore\": il primo disco (\"Made in Britain\") racchiude il meglio delle esibizioni tenute dal gruppo nel Regno Unito, mentre il secondo (\"The World Record\") \u00e8 stato registrato in varie parti del mondo."}
{"id": "6009480", "revid": "729019", "url": "https://it.wikipedia.org/wiki?curid=6009480", "title": "Philippus Bernardus Maria van Straelen", "text": "Biografia.\nNacque a Utrecht il 2 giugno 1894, figlio maggiore di Bernardus Cornelis van Straelen e di Paulina Maria Dymphna Verlegh. Come suo fratello minore Fredericus Henricus Maria van Straelen frequent\u00f2 il Koninklijk Instituut voor de Marine di Willemsoord uscendone con il grado di guardiamarina il 6 agosto 1914.\nPrest\u00f2 poi servizio sulla nave da battaglia \"Koningin Regentes\" (20 giugno 1915-3 novembre 1918) che a met\u00e0 del mese di luglio 1915 salp\u00f2 per le Indie orientali olandesi, passando quindi sulla Hr.Ms. \"Koetei\" con cui rientr\u00f2 nei Paesi Bassi il 18 giugno 1919. Trasferito alla Hr.Ms. \"Scorpio\" pass\u00f2 sulla \"Gelderland\" e poi sulla nave appoggio sommergibili Hr.Ms. \"Pelikaan\" il 1 luglio 1923. insieme a tale nave, ed al suo gruppo sommergibili, part\u00ec dall'Olanda il 18 settembre 1923, raggiungendo Tandjong Priok, nelle Indie Orientali, il 24 dicembre successivo. Rientrato nei Paesi Bassi si imbarc\u00f2 come primo ufficiale sulla \"Gelderland\" il 13 agosto 1926, e poi brevemente sulla cannoniera \"Gruno\" (2 aprile-2 ottobre 1928), e Hr.Ms. \"Wachtship\". Il 27 maggio 1931 ritorn\u00f2 nelle Indie orientali a bordo della motonave \"Insulinde\", rientrando in Olanda il 16 ottobre 1934 per imbarcarsi nuovamente sulla \"Gelderland\" di cui assunse il comando il 1 aprile 1936. Con la \"Gelderland\" il 9 maggio 1937 trasport\u00f2 in Gran Bretagna la Principessa Giuliana e il suo consorte, principe Bernardo, in occasione dell'incoronazione del Re Giorgio VI. Tra l'ottobre 1937 e il marzo 1938 fu comandante delle forze navali olandesi nel Mar dei Caraibi alzando la sua insegna sulla \"Gelderland\". Promosso Kapitein-luitenant ter zee il 28 settembre 1938 commemor\u00f2 il 40 anniversario dell'entrata in servizio della nave.\nIl 10 maggio 1939 part\u00ec a bordo della \"Baloeran\" per le Indie Orientali Olandesi per divenire primo ufficiale dell'incrociatore leggero \"Java\", assumendo poi il comando dell'unit\u00e0 il 27 aprile 1940 in sostituzione del Kapitein-ter-zee L.G.L. van der Kun.\nQuando il Giappone entr\u00f2 nella seconda guerra mondiale la sua unit\u00e0 faceva parte della Nederlands Eskader in Oost-Indi\u00eb, e prese parte ai combattimenti di Gaspar e dello stretto di Bandung contro la marina imperiale.\nIn qualit\u00e0 di capitano di vascello e comandante dello \"Java\" partecip\u00f2 alla Battaglia del Mare di Giava del 27 febbraio 1942, dove rimase ucciso nell'esplosione della sua nave. Fu insignito, postumo, del titolo di Cavaliere dell'ordine militare di Guglielmo. La Koninklijke Marine ne ha onorato la memoria intitolandogli l'unit\u00e0 una unit\u00e0 dragamine della omonima classe."}
{"id": "6009481", "revid": "767487", "url": "https://it.wikipedia.org/wiki?curid=6009481", "title": "Placca del Mare delle Molucche", "text": "La placca del Mare delle Molucche \u00e8 una microplacca tettonica della litosfera terrestre. Ha una superficie di steradianti ed \u00e8 associata alla placca euroasiatica.\nCaratteristiche.\n\u00c8 situata al centro dell'Insulindia (o Asia insulare del sud-est), e copre la parte centrale dell'isola di Sulawesi, la parte occidentale del Mare delle Molucche da cui deriva il nome e l'isola di Buru.\nLa placca del Mare delle Molucche \u00e8 in contatto con la placca della Sonda, la placca del Mar di Banda e la placca di Bird's Head.\nLa placca si sposta con una velocit\u00e0 di rotazione di 4,07\u00b0 per milione di anni secondo un polo euleriano situato a 11\u00b010' di latitudine nord e 122\u00b044' di longitudine ovest."}
{"id": "6009485", "revid": "663330", "url": "https://it.wikipedia.org/wiki?curid=6009485", "title": "Milan Channel", "text": ""}
{"id": "6009486", "revid": "1005847", "url": "https://it.wikipedia.org/wiki?curid=6009486", "title": "Elezioni parlamentari in Australia del 2016", "text": "Le elezioni parlamentari in Australia del 2016 si tennero 2 luglio per il rinnovo del Parlamento federale (Camera dei rappresentanti e Senato). In seguito all'esito elettorale, Malcolm Turnbull, espressione del Partito Liberale d'Australia, divenne Primo ministro."}
{"id": "6009488", "revid": "2100199", "url": "https://it.wikipedia.org/wiki?curid=6009488", "title": "Mahsa Mohebali", "text": "Si \u00e8 laureata in discipline della musica presso l'Universit\u00e0 di Teheran e negli anni ottanta ha frequentato i corsi di scrittura di Reza Baraheni. Nel 2009 ha vinto il Premio Golshiri per il romanzo \"Non ti preoccupare\" (persiano: \u0646\u06af\u0631\u0627\u0646 \u0646\u0628\u0627\u0634) e nel 2013 ha partecipato all'International Writing Program dell'Universit\u00e0 dell'Iowa negli Stati Uniti.\nVive a Teheran."}
{"id": "6009489", "revid": "212348", "url": "https://it.wikipedia.org/wiki?curid=6009489", "title": "Louie Gohmert", "text": "Biografia.\nNato e cresciuto nel Texas, Gohmert si laure\u00f2 in legge alla Baylor University e successivamente prest\u00f2 servizio nei JAG dell'esercito, per poi divenire giudice distrettuale. Nel 1996 fin\u00ec al centro di una polemica quando, in un caso di furto di moto commesso da un uomo affetto da HIV, Gohmert dispose come prescrizione per la libert\u00e0 vigilata l'obbligo, da parte dell'uomo, di ottenere un consenso scritto da parte dei futuri partner sessuali in cui essi si dichiaravano consapevoli della sua sieropositivit\u00e0. Nel 2002 il governatore del Texas Rick Perry lo nomin\u00f2 temporaneamente chief justice della dodicesima corte d'appello dello stato.\nEntrato in politica con il Partito Repubblicano nel 2004 si candid\u00f2 alla Camera dei Rappresentanti per il seggio occupato dal deputato democratico Max Sandlin e riusc\u00ec a sconfiggerlo. Negli anni successivi venne sempre riconfermato dagli elettori.\nIdeologicamente Gohmert \u00e8 un repubblicano molto conservatore ed \u00e8 membro del Tea Party."}
{"id": "6009502", "revid": "1543377", "url": "https://it.wikipedia.org/wiki?curid=6009502", "title": "Porta persiana", "text": "Porta persiana era l'antico nome di un passo di montagna oggi noto come \"Tang-e Meyran\", che congiunge Yasuj con Sadeh ad est, attraversando il confine tra la moderna provincia di Kohgiluyeh e Buyer Ahmad e quella di Fars in quello che \u00e8 oggi l'Iran, passando a sud del massiccio del Kuh-e-Dinar, parte dei monti Zagros. Il passo collegava la costa del golfo persico con la parte centrale della Persia. \nNelle prime settimane del 330 a.C., fu il sito della Battaglia della porta persiana, in cui il re di Macedonia, Alessandro Magno, fronteggi\u00f2 la resistenza finale delle truppe dell'impero achemenide comandate da Ariobarzane."}
{"id": "6009503", "revid": "31886", "url": "https://it.wikipedia.org/wiki?curid=6009503", "title": "Tiaa", "text": "Tiaa fu \"Grande Sposa Reale\" del faraone Amenofi II, unica sua sposa a noi nota, e madre del faraone Thutmose IV. \nNon ebbe il titolo, peraltro abbastanza usuale, di \"Figlia del Re\"; cos\u00ec, i suoi genitori non sono stati identificati con certezza. Si \u00e8 ipotizzato che fosse una sorella o sorellastra di Amenofi II, ma non si hanno certezze al riguardo. Durante il regno del marito, le donne della famiglia reale venivano molto meno rappresentate e nominate per contro alla rilevanza delle regine e principesse dei regni precedenti: questo perch\u00e9 Amenofi II temeva che una donna potesse usurpare il potere come aveva fatto Hatshepsut pochi decenni prima. Tiaa \u00e8 l'unica moglie di Amenofi di cui ci sia giunta notizia, e unicamente per il fatto d'essere la madre del successore, Thutmose IV. Fu solo durante con l'ascesa al potere del figlio, intorno al 1398 a.C. che ella ricevette il titolo di \"Grande Sposa Reale\"; quando regnava il marito, il titolo apparteneva parimenti alla madre del re, Merira-Hatshepsut. \nTiaa non figura in nessun monumento edificato da Amenofi II, ma solo in quelli del regno di Thutmose IV. Dall'ascesa del figlio, il ruolo e l'influenza di Tiaa crebbero sensibilmente: oltre a quello gi\u00e0 citato di \"Grande Sposa Reale\", ella ricevette gli onori di \"Madre del Re\" e \"Sposa del dio\". Varie statue mostrano Thutmose in compagnia della regina madre Tiaa e della moglie, la regina Nefertari; svariate immagini della regina Merira-Hatshepsut, suocera di Tiaa e nonna di Thutmose, furono modificate per raffigurare la nuova regina madre. Una delle figlie del faraone, Tiaa, probabilmente fu chiamata cos\u00ec in suo onore.\nTiaa fu inumata nella tomba KV32 della Valle dei Re, ove sono stati rinvenuti frammenti del suo corredo funebre, compreso un vaso canopo. Secoli dopo un allagamento, dovuto alle piogge torrenziali che sporadicamente colpiscono la Valle, spost\u00f2 pezzi del corredo nella adiacente tomba KV47, quella del faraone Siptah (della XIX dinastia), inducendo gli studiosi a credere che la madre di quel sovrano si chiamasse Tiaa."}
{"id": "6009512", "revid": "287204", "url": "https://it.wikipedia.org/wiki?curid=6009512", "title": "Daniel Kiss", "text": ""}
{"id": "6009528", "revid": "110157", "url": "https://it.wikipedia.org/wiki?curid=6009528", "title": "Coppa panamericana di pallavolo femminile 2016", "text": "La Coppa panamericana di pallavolo femminile 2016 si \u00e8 svolta dal 2 al 10 luglio 2016 a Santo Domingo, nella Repubblica Dominicana: al torneo hanno partecipato dodici squadre nazionali tra nordamericane e sudamericane e la vittoria finale \u00e8 andata per la quarta volta a Repubblica Dominicana.\nRegolamento.\nFormula.\nLe squadre hanno disputato una prima fase a gironi con formula del girone all'italiana; al termine della prima fase:\nCriteri di classifica.\nSe il risultato finale \u00e8 stato di 3-0 sono stati assegnati 5 punti alla squadra vincente e 0 a quella sconfitta, se il risultato finale \u00e8 stato di 3-1 sono stati assegnati 4 punti alla squadra vincente e 1 a quella sconfitta, se il risultato finale \u00e8 stato di 3-2 sono stati assegnati 3 punti alla squadra vincente e 2 a quella sconfitta.\nL'ordine del posizionamento in classifica \u00e8 stato definito in base a:"}
{"id": "6009529", "revid": "124123", "url": "https://it.wikipedia.org/wiki?curid=6009529", "title": "Muriel Costa-Greenspon", "text": "Ha avuto una lunga carriera alla New York City Opera, durata dal 1963 al 1993, e il suo vasto repertorio (che comprendeva anche ruoli da contralto) comprendeva Leonard Bernstein, Benjamin Britten, Carlisle Floyd, Arthur Honegger, Gian Carlo Menotti, Gilbert e Sullivan, Puccini, Mozart e Donizetti.\nDopo il ritiro dalla scena ha insegnato alla prestigiosa Bronx High School of Science."}
{"id": "6009530", "revid": "285333", "url": "https://it.wikipedia.org/wiki?curid=6009530", "title": "Ruth Clifford", "text": "Biografia.\nStudi\u00f2 al St. Mary's Seminary di Narragansett, Rhode Island, quindi, dopo la morte della madre avvenuta nel 1911, si trasfer\u00ec a Los Angeles da una zia attrice. Inizi\u00f2 a lavorare come comparsa e poi a 15 anni avvi\u00f2 la sua carriera all'Universal con ruoli di rilievo.\nSuccessivamente ebbe parti pi\u00f9 o meno secondarie tra cui quella di Ann Rutledge, l'amante di Abraham Lincoln, nel film \"The Dramatic Life of Abraham Lincoln\" (1924). L'avvento del film sonoro vide progressivamente calare le sue partecipazioni in ruoli sempre minori.\nEra una delle attrici preferite del regista John Ford con cui fece 8 film, ma raramente in ruoli di rilievo. Fu anche per qualche tempo doppiatrice per Minnie e Paperina di Walt Disney.\nSpos\u00f2 James Cornelius, costruttore di Beverly Hills da cui ebbe un figlio e dal quale divorzi\u00f2 nel 1938."}
{"id": "6009538", "revid": "110157", "url": "https://it.wikipedia.org/wiki?curid=6009538", "title": "Museo civico archeologico (Bisceglie)", "text": "Il Museo Civico Archeologico \"F. Saverio Majellaro\" di Bisceglie si trova nell\u2019ex monastero di Santa Croce, nel centro della citt\u00e0. Fondato l'11 ottobre 1973, il museo raccoglie reperti di scavi effettuati nei territori attigui, in particolare nella grotta di Santa Croce e nelle Cave Mastrodonato. L\u2019esposizione si divide in tre parti, coinvolgendo il periodo che va dalla preistoria all'et\u00e0 romanica. Nella raccolta assumono grande rilievo punte, raschiatoi, selci, grattatoi e bulini, risalenti al paleolitico; ceramiche incise e dipinte durante il periodo del neolitico, reperti litici in selce del musteriano e diversi esempi di fauna e malacofauna, frammenti di anfore e colli di anfore di epoca romana, ritrovati nei fondali del Salsello ecc. \nStoria.\nNon vi sono dati precisi circa il tempo, le condizioni e i modi di rinvenimento dei reperti, ma la storia del museo \u00e8 strettamente legata ai luoghi in cui essi sono stati ritrovati. In particolare, trentatr\u00e9 frammenti di ceramica neolitica provengono dalla Grotta Santa Croce, mentre la maggior parte di essi proviene dalla localit\u00e0 Cave Mastrodonato e alcuni reperti litici, ossa, conchiglie ecc. dal dolmen della Chianca. Le numerose scoperte fatte sono il frutto delle ricerche di Francesco Saverio Majellaro, al quale \u00e8 stata dedicata la struttura, e della compartecipazione del professore e studioso dell'epoca Luigi Cardini e del direttore del museo Luigi Carbonara.Nel 1938, per la prima volta, furono messi in esposizione i reperti preistorici nei locali della scuola \"Araldo di Crollalanza\", ma nel 1957, alla morte di Majellaro, la raccolta venne completamente disfatta.Negli anni \u201970 Luigi Carbonara riprese l\u2019iniziativa con l\u2019apertura del museo nei locali della biblioteca comunale, di cui era il direttore, risvegliando l'interesse verso il patrimonio culturale di Bisceglie, a cui fece seguito la ripresa degli studi sulle Grotte S. Croce. Qualche anno dopo il museo fu portato in una sede del Centro Storico della citt\u00e0 con un nuovo e attento allestimento a cura del professor Luigi Todisco.A detta del comune di Bisceglie, \u201cun ampio programma di interventi per la promozione culturale, messo in atto dal Comune di Bisceglie d\u2019intesa con la Soprintendenza Archeologica della Puglia, ha consentito la catalogazione della raccolta museale, curata dal consorzio IDRIA, ex progetto Musei civici e raccolte private in Puglia\u201d. Anche l\u2019Universit\u00e0 degli Studi di Siena ha contribuito agli studi presso le grotte, rinvenendo nuovi e importanti reperti.L\u2019organizzazione definitiva dei reperti deve permettere la ricostruzione nel tempo e nello spazio della storia territoriale della citt\u00e0 di Bisceglie, attraverso un continuo riferimento alla storia della ricerca paletnologica italiana e a nomi di archeologi e studiosi di grande importanza come Michele Gervasio e Luigi Cardini, i quali sin dal 1900, grazie alla forte sensibilit\u00e0 per la storia delle origini del popolamento del territorio, si interessarono della preistoria.\nDescrizione.\nL\u2019esposizione museale \u00e8 divisa in 6 sezioni allestite con pannelli didattici che ripercorrono nel tempo gli eventi che hanno segnato la storia archeologica locale. Una sezione \u00e8 dedicata alla conformazione geologica del territorio con supporti adeguati all\u2019elencazione e illustrazione degli elementi che testimoniano la presenza umana nella preistoria. Un\u2019altra sezione segue il periodo dell\u2019et\u00e0 dei metalli con l\u2019esposizione delle tecniche di costruzione dei dolmen di Bisceglie e alcune peculiarit\u00e0 legate alla vita religiosa. La sezione dedicata all\u2019et\u00e0 romana spicca per la presenza di un\u2019urna cineraria, della stessa epoca, in ottimo stato di conservazione. Il Neolitico \u00e8 il periodo con maggiori testimonianze nel museo con riferimenti anche ai riti religiosi nelle grotte che facevano le comunit\u00e0 neolitiche, probabilmente legate al culto dell'acqua per la presenza di una stuoia in fibre vegetali vicino al luogo in cui si raccoglieva l\u2019acqua di stillicidio dalla volta della grotta.\nOpere.\nCeramiche neolitiche.\nFrammenti di ceramica neolitica impressa, incisa, graffita, dipinta e decorata in tecniche diverse, erano esposti fino all\u2019allestimento del nuovo museo nel 1975, nella sede della biblioteca comunale \u201cPompeo Sarnelli\u201d. Tali frammenti, scoperti presso le grotte di Santa Croce e nel sito archeologico di Albarosa e portati alla luce da Luigi Cardini e Luigi Carbonara, risalgono al V millennio a.C.\nPer la ceramica graffita sono 43 i frammenti in argilla esposti. Le argille sono omogenee o eterogenee con scarso utilizzo di degradanti e variano nel colore dal nero-grigiastro al giallastro, al bruno-rossastro. Le forme, pi\u00f9 pesanti nella ceramica impressa, presentano spessori soltanto sottili e medi. Le superfici, levigate o lisciate, ospitano, tra i motivi pi\u00f9 comuni, serie di zigzag a linea singola o disposta in serie parallele, serie di rombi affiancati, triangoli con tratteggio interno e fasce a doppia linea con tratteggio interno. Piuttosto comune, per quanto riguarda le tecniche di lavorazione, quella del graffito a scalfittura.\nPer la ceramica dipinta i frammenti sono 31, realizzati con argille depurate ed omogenee tendenti al giallastro e rossastro. Gli spessori sono sottili e medi e le superfici esterne levigate o lisciate. La prevalenza di strette fasce brune e rossastre \u00e8 utile per la composizione di motivi triangolari a tratteggio interno e triangoli inscritti con base sull\u2019orlo che a volte, affiancandosi, creano un unico schema compositivo. Oltre ai frammenti vi sono resti vascolari in ceramica come fondi, anse, orli e bugne.\nFemore umano.\nIl reperto di maggior rilievo trovato nella grotta Santa Croce \u00e8 un femore umano scoperto nel 1955, che per la sua posizione stratigrafica e una forte curvatura \u00e8 attribuibile all\u2019\"Homo neanderthalensis\". Il fossile, interpretato come una parte del cibo di un animale predatore, \u00e8 mutilo di due parti: l\u2019estremit\u00e0 distale e la regione troncaterica. Esso costituisce la prima testimonianza di osso lungo di paleantropo effettuato in Italia. Nel museo vi \u00e8 un calco dell\u2019originale che si trova attualmente all\u2019Istituto di Paleontologia Umana di Roma. \nLa scoperta fu rilevante e il direttore tecnico dello stesso istituto nel quale \u00e8 conservato oggi il reperto, professor Alberto Carlo Blanc scrisse all\u2019archeologo Francesco Saverio Majellaro : \u201cCaro Majellaro, il collega Cardini \u00e8 stato invitato, in data 27 agosto 1956, dal Comitato Internazionale per la celebrazione del centenario della scoperta della calotta di Neanderthal a tenere una comunicazione sul rinvenimento del femore di S. Croce. Cos\u00ec il nome della citt\u00e0 di Bisceglie avr\u00e0 una risonanza internazionale nel convegno scientifico che avr\u00e0 luogo a D\u00fcsseldorf\u201d.\nStuoia in fibre vegetali.\nDal 1997 il museo ospita un cesto-stuoia del VI millennio a.C. ritrovato durante gli scavi dello stesso anno presso le grotte di Santa Croce. Esso \u00e8 considerato il pi\u00f9 antico manufatto ad intreccio scoperto fino a quell\u2019anno in Italia. Le fibre si intrecciano seguendo una forma ovale. Il reperto \u00e8 stato prelevato e trasferito al museo di Bisceglie solo dopo alcune operazioni di prelievo e restauro presso il laboratorio di restauro dell\u2019Ufficio Beni Archeologici della Provincia Autonoma di Trento.\nUrna cineraria.\nUn\u2019urna cineraria del I secolo a.C. in marmo bianco, donata dalla famiglia Dell\u2019Olio e proveniente dalla chiesa di Santa Margherita, conteneva le ceneri di una coppia di liberti legati dal sacramento del matrimonio, ma \u00e8 stata riutilizzata nella chiesa d\u2019origine come acquasantiera. \nTesta virile.\nUna testa virile \u00e8 stata donata al museo dal proprietario Ingegner Michele Dell\u2019Olio. Il reperto, in marmo bianco a grana fine, \u00e8 alto 28 cm e largo 20,5 cm ed \u00e8 stato palesemente staccato dal resto di un corpo con un taglio netto. La testa \u00e8 caratterizzata da alcune macchie e incrostazioni di varie tonalit\u00e0 di colori scuri. Il naso \u00e8 spezzato e delle orecchie \u00e8 rimasta solo una piccola parte; le sopracciglia e parte della bocca sono quasi completamente erose. A causa delle pessime condizioni di conservazione della scultura \u00e8 quasi impossibile individuarne le particolarit\u00e0 stilistiche e tecniche. \nIl personaggio ritratto ha un viso molto allungato, gli zigomi appena pronunciati, la bocca breve, i capelli corti e la barba che diventa un tutt\u2019uno con i baffi; lo sguardo \u00e8 proteso verso lo spettatore.\nGrazie ai tratti stilistici e iconografici, l\u2019opera \u00e8 facilmente databile al III secolo d.C., ma \u00e8 difficile stabilirne l\u2019ambiente e il periodo preciso di realizzazione. Tuttavia, sulla base di numerosi confronti con altri ritratti simili, si \u00e8 ipotizzato che la testa virile sia di origine greca e collocabile tra il 260 e 275. \nAttivit\u00e0 didattica.\nIl museo dirige anche l\u2019attivit\u00e0 didattica delle scuole. Dal 2001 si svolgono visite guidate organizzate sulla base dei programmi \u201ccurricolari\u201d e, tra le tematiche trattate emergono la lavorazione della ceramica, delle selci e le tecniche utilizzate nella costruzione dei dolmen. "}
{"id": "6009540", "revid": "305330", "url": "https://it.wikipedia.org/wiki?curid=6009540", "title": "Fine dell'infanzia", "text": "Fine dell'infanzia \u00e8 una poesia di Eugenio Montale, facente parte della raccolta \"Ossi di seppia\" pubblicata nel 1925.\nMetrica.\nLa poesia \u00e8 composta da otto strofe di lunghezza diversa: dai nove versi della prima ai venti della settima. Il ritmo del componimento \u00e8 endecasillabo e settenario. Le rime sono irregolari.\nAnalisi del componimento.\nMontale in questo componimento definisce la rottura con la natura. La poesia va intesa come l'unione delle prime sei strofe e delle ultime due. Nelle prime sei strofe utilizza l'imperfetto e descrive l'infanzia; le ultime due strofe rappresentano lo stacco dall'et\u00e0 infantile all'et\u00e0 adulta.\nIl mare, ripreso dalla sezione precedente della raccolta (\"Mediterraneo\"), viene descritto per i suoi \"solchi\" (avvallamenti tra un'onda e l'altra) e mosso, con schiuma e onde. La spiaggia descritta nella poesia \u00e8 quella di Monterosso (luogo dell'infanzia di Montale). L'autore descrive i flutti, carichi di detriti, che ingiallivano la foce del fiume, esprimendo l'aspetto della natura che non \u00e8 idilliaco come l'io lirico credeva. Sulla spiaggia, un luogo ospitale, si intravedono vecchie case (che sottolineano i ricordi di Montale).\nVi \u00e8 un accenno alle tamerici, che rappresentano un collegamento con il pensiero di Pascoli, rappresentanti il male di vivere. L'io lirico, dopo aver osservato le tamerici, ha compreso che anche la natura non \u00e8 florida per sempre; che il desiderio e la paura di crescere non bloccano il fatto che accada comunque. L'io lirico, dopo questa constatazione, capisce che decidere \u00e8 l'unico modo per non rimanere in balia degli eventi della crescita.\nIn questo componimento \u00e8 chiaro il legame tra Montale e la poesia di Leopardi: vengono descritte le colline di Monterosso, che possono essere superate con il pensiero, ma che rimangono nel ricordo di chi ci passeggiava.\nIl confine definito dalle colline non veniva solcato dall'io lirico durante l'infanzia; questi limiti non vengono superati neanche dal ricordo che invece mantiene vivide le strade.\nDopo aver descritto il paesaggio marino, l'io lirico racconta il ritorno a Monterosso, esprimendo la spensieratezza dell'infante che non proiettava ogni momento verso il futuro, ma viveva alla giornata. Ogni momento era una scoperta, una novit\u00e0; non c'erano n\u00e9 norme sociali, n\u00e9 proibizioni; non aveva la consapevolezza di essere felice. Montale descrive le strade che portavano alla sua casa al mare, attraverso le quali l'io lirico percepiva che gli elementi intorno a lui iniziavano ad assumere dei nomi, indicando l'inizio della rottura dell'armonia con la natura e, quindi, con l'infanzia.\nLa sesta strofa si apre con l'immagine di un'et\u00e0 sorgiva (\"verginale\") come in \"L\u00e0 fuoriesce il tritone\". Le nuvole non rappresentano un oggetto da interpretare, ma sono dei personaggi mitici, di una favola cui subentra una visione tipica della maturit\u00e0. La natura, all'io lirico, sembrava diversa dal solito, uscita da un altro seme: questo gli fece capire che l'infanzia stava terminando, nonostante sperava durasse per sempre.\nNella settima strofa, Montale utilizza il passato remoto, definendo la rottura con l'et\u00e0 della spensieratezza. L'io lirico racconta di come il mare, severo come un padre, travolse tutte le sue sicurezze. Montale descrive come, nel momento in cui apr\u00ec la porta per far entrare i primi raggi di sole all'interno della casa, il suono stridulo della ghiaia e la tempesta che si nascondeva fuori, gli abbiano definito la fine della sua infanzia. Blasucci mostra la profondit\u00e0 e i limiti del rapporto tra Montale e Leopardi.\nNell'ultima strofa, Montale paragona la sua infanzia alle barchette di vela spiegate. Rimane in silenzio, in attesa della fine dell'et\u00e0 dei giochi. Quest'attesa ha portato il vento, di cui non \u00e8 chiara la connotazione: la certezza \u00e8 che porter\u00e0 cambiamento."}
{"id": "6009542", "revid": "339392", "url": "https://it.wikipedia.org/wiki?curid=6009542", "title": "Universit\u00e0 di Roma - La Sapienza", "text": ""}
{"id": "6009545", "revid": "124422157", "url": "https://it.wikipedia.org/wiki?curid=6009545", "title": "Gruppo del Cir", "text": "Il Gruppo del Cir (\"Cirspitzen\" in Tedesco, \"Pizes de Cir\" in Ladino) \u00e8 un gruppo montuoso delle Dolomiti che costituisce la parte meridionale del territorio del parco naturale Puez-Odle, contornato dalla val Badia e dalla val Gardena, in Alto Adige: la cima pi\u00f9 alta della catena \u00e8 il Grande Cir, che raggiunge la quota di 2.592 metri, seguita dai 2.520\u00a0m del Piccolo Cir.\nStoria.\nLa prima scalata di cui si abbia finora notizia \u00e8 stata effettuata il 7 agosto 1887 da Johann Santner e Gottfried Merzbacher, che hanno risalito il gruppo montuoso dal lato occidentale.\nRifugi.\nAi piedi degli speroni rocciosi delle principali vette del gruppo montuoso \u00e8 situato sul versante meridionale il rifugio Dantercepies (2.298\u00a0m), che si trova subito a sud del gruppo e presso il quale si trovano gli arrivi della cabinovia da Selva di Val Gardena e della seggiovia dal passo Gardena.\nSul versante orientale del gruppo montuoso \u00e8 situato invece il rifugio Jimmy (2.200\u00a0m)."}
{"id": "6009548", "revid": "1573940", "url": "https://it.wikipedia.org/wiki?curid=6009548", "title": "Oratorio della Beata Vergine Maria (Cascina Donato del Conte)", "text": "L'oratorio della Beata Vergine Maria \u00e8 una chiesa campestre di Gaggiano, in Lombardia, nella localit\u00e0 Cascina Donato del Conte.\nStoria.\nL'oratorio sin dalle sue origini \u00e8 stato annesso al complesso (poi comune autonomo) della Cascina Donato del Conte per il quale fungeva da luogo di culto data la distanza notevole dalla chiesa parrocchiale e dal numero di abitanti che ivi risiedevano. L'edificio venne eretto alla fine del Quattrocento per volere dello stesso nobiluomo proprietario dell'intero complesso, come ricorda un'incisione ancora oggi visibile sopra il portale d'ingresso, esso venne terminato nell'agosto del 1482.\nDopo secoli di abbandono, l'oratorio venne acquistato assieme all'intera cascina dalla famosa cantante lirica Giuditta Pasta, la quale dopo poco tempo lo vendette dapprima a Luigi Mussi e da questi pass\u00f2 al senatore Giuseppe Mussi. Col matrimonio tra Barbara Mussi e Francesco Cazzamini, storico e letterato locale, la propriet\u00e0 dell'oratorio pass\u00f2 all'Ospedale di Abbiategrasso cui subentr\u00f2 l'USSL 73 che nel 1993 mise all'asta l'intero complesso compreso l'oratorio per ristrutturare, col ricavato, la facciata dell'ospedale e rifare le sale operatorie. Nel 1989 era gi\u00e0 stato fatto un tentativo per cercare di scorporare l'oratorio dal resto del complesso della cascina ma, malgrado l'approvazione unanime da parte del consiglio comunale di Gaggiano, la proposta si aren\u00f2 per il parere contrario della Regione Lombardia ed ancora oggi l'oratorio, seppur sottoposto a vincolo, rimane di propriet\u00e0 privata. Tuttavia, nel 1990, l'oratorio \u00e8 stato certificato dal Ministero dei Beni Culturali come opera da salvaguardare.\nLa struttura.\nL'edificio, rivolto ad est secondo la tradizione antica, \u00e8 di stile primo rinascimentale con elementi di architettura gotica e romanica. Esso si estende per una lunghezza di circa 15 metri per 8 di larghezza, costruito in mattoni di argilla lasciati a vista. La facciata della chiesa \u00e8 delimitata da due lesene ai lati, elementi architettonici che si ritrovano anche nei punti d'angolo dell'abside che \u00e8 di forma poligonale.\nIl tetto della struttura si presenta a capanna con due spioventi, con una cornice di arcatelle di terracotta che gira tutt'intorno alla struttura. Su ciascun lato della chiesa si trova una finestra a sesto acuto di chiaro stile gotico che danno luce all'interno. Il portale d'ingresso, architravato in serizzo, \u00e8 stato danneggiato nel corso dell'Ottocento quando la chiesa, ormai sconsacrata, venne utilizzata come rimessa di carri e mezzi agricoli, motivo per cui vennero distrutte le antiche spalle in cotto originali al fine di allargarne l'ingresso. Sull'architrave della chiesetta ancora oggi \u00e8 possibile leggere la seguente epigrafe incisa in latino:\nISTA ECCLEXIA FECIT FIERI SPECTABILISDOMINVS DONATVS DE COMTE EX MAGISTRISDVCALIVM INTRATARVM AD HONOREM GLORIOXEVIRGINIS MARIE ET FINITA FVIT DE MENSE AVGVSTI 1482\nLe parole dell'iscrizione, separate da fogliette d'edera, sono sovrastate da una lunetta affrescata con una Madonna con Bambino con angeli, sopra la quale si trova un grande finestrone circolare. Osservando attentamente la facciata si pu\u00f2 scorgere, sopra la finestra circolare, una croce greca dipinta di rosso terminante con quattro scodelle di terracotta lucida riversate e verniciate in azzurro con dipinto il monogramma \"IHS\". La facciata era un tempo interamente dipinta ad affresco nel XV secolo che ad oggi si presentano scarsamente leggibili: a sinistra del portale d'ingresso si trova un Sant'Antonio abate, sulla parte destra si trovava un San Cristoforo, mentre sulle due lesene che delimitavano la facciata si trovavano due affreschi rappresentanti dei santi all'interno di troni con dossale a pinnacoli e guglie che sono stati identificati come San Donato (sovrastato dallo stemma dei Dal Conte) e san Giorgio (sovrastato dallo stemma dei Della Croce, famiglia a cui apparteneva la moglie di Donato).\nInternamente l'oratorio si presenta con una pavimentazione in cotto sulla quale un tempo erano appoggiate due acquasantiere a colonna. Salendo un gradino si accede alla cappella maggiore, separata dalla navata tramite una balaustra di legno, ove era posto l'altare, realizzato in pietra ed un tempo affrescato con un cristo flagellato a mezzobusto e strumenti della passione. Sulla parete di fondo si trovava una crocifissione. L'aula ha volte a crociera disposte a ventaglio sopra l'abside, scandite da nervature che si riuniscono in cima con una chiave di volta tonda, scolpita e dipinta con la doppia figura di Sant'Antonio abate e della Madonna con Bambino, attorniata da monogrammi IHS e da biscioni viscontei dipinti ad affresco.\nPer le sue caratteristiche architettoniche, l'edificio \u00e8 stato avvicinato alla scuola del Solari, operante nel milanese nel medesimo periodo dell'erezione della chiesa."}
{"id": "6009555", "revid": "486946", "url": "https://it.wikipedia.org/wiki?curid=6009555", "title": "Hyvin Kiyeng Jepkemoi", "text": ""}
{"id": "6009557", "revid": "62748", "url": "https://it.wikipedia.org/wiki?curid=6009557", "title": "Nuraghe San Pietro", "text": "Il nuraghe San Pietro \u00e8 situato su un piccolo rilievo che si erge in mezzo a una piana di natura alluvionale, a ridosso della sponda sinistra del rio Posada, nell'omonima localit\u00e0 del territorio di Torp\u00e8, in provincia di Nuoro, in Sardegna. \u00c8 uno dei monumenti preistorici pi\u00f9 importanti della sub-regione delle Baronie.\nCollocazione geografica e contesto territoriale.\nNel territorio della Baronia (alla quale appartiene il comune di Torp\u00e8) sono presenti numerosi monumenti del periodo nuragico e pre-nuragico; la densit\u00e0 di monumenti dell'area non \u00e8 per\u00f2 tra le pi\u00f9 elevate dell'isola. In particolare nella sub-regione dell'Alta Baronia tale densit\u00e0 \u00e8 ancora pi\u00f9 bassa ma, all'interno di quest'area, il territorio del comune di Torp\u00e8 \u00e8 quello in cui si pu\u00f2 contare il pi\u00f9 elevato numero di monumenti. Distribuiti su una superficie di 91,50\u00a0km\u00b2 sono presenti ben dodici nuraghi, una tomba dei giganti (in passato erano presenti altre due tombe dei giganti di cui si conosceva nome e ubicazione, ma attualmente non \u00e8 stato possibile rilevarle), due villaggi nuragici, cinque domus de janas e due nicchie scavate nella roccia. Il territorio di Torp\u00e8 \u00e8 attraversato da ovest verso est dal corso del rio Posada, che lo divide in due parti, una a nord sulla sponda sinistra del fiume, che comprende la parte pi\u00f9 consistente della superficie comunale, e una a sud, sulla sponda destra, che pur avendo una superficie inferiore, \u00e8 quella in cui si trova l'attuale abitato di Torp\u00e8. La quasi totalit\u00e0 dei monumenti preistorici \u00e8 invece collocata nel versante nord del territorio, a partire dai bassorilievi a ridosso del corso d'acqua fino ai declivi della collina di C\u00f9curu 'e Luna.\nDescrizione del monumento.\nIl nuraghe San Pietro \u00e8 un nuraghe arcaico, di tipo complesso quadrilobato, costituito da un mastio centrale e quattro torri laterali aggiunte e realizzato con grossi blocchi sbozzati di trachite rossa locale. La torre centrale, con un diametro interno di 4,1\u00a0m, presenta l'ingresso, situato a sud-sud-est, di forma rettangolare sovrastato da un architrave in trachite di grosse dimensioni che ne delimita l'altezza in 1,75\u00a0m; esso \u00e8 affiancato al lato destro da una garitta di guardia larga 1,2\u00a0m e profonda 2,2\u00a0m e, al lato sinistro, da una scala (larga 1,2\u00a0m) ad andamento elicoidale che portava al terrazzo o pi\u00f9 presumibilmente al piano soprastante (che purtroppo, a causa dei crolli non \u00e8 giunto fino ai nostri giorni). Un breve corridoio conduce all'ambiente centrale in cui si trovano tre nicchie disposte a croce, realizzate con muri aggettanti che terminano in un arco a sesto acuto. Le nicchie hanno tutte, pi\u00f9 o meno, le stesse dimensioni, con un'apertura media di 0,8\u00a0m, una profondit\u00e0 di 1,5\u00a0m e un'altezza di 2,1\u00a0m. La camera centrale ha un'altezza residua di 3,5\u00a0m in quanto la copertura a th\u00f2los originale \u00e8 crollata.\nDavanti all'ingresso della torre in direzione sud si trova un cortile murato che mostra le diverse fasi costruttive del monumento in quanto la pietra utilizzata non \u00e8 pi\u00f9 la trachite, ma lo scisto lavorato in lastre di piccole dimensioni. Il cortile, di forma quasi rettangolare, ha una larghezza di circa 5\u00a0m per una lunghezza di 3,3\u00a0m. Al centro si trova il pozzo che ha un'imboccatura di 60\u00a0cm di diametro e che, con rivestimento in pietre, si allarga ad imbuto fino a raggiungere la profondit\u00e0 di 5,8\u00a0m. Ad est e ad ovest del cortile si aprono gli ingressi di due delle quattro torri esterne.\nIl cortile \u00e8 l'unico punto di accesso alla torre centrale. Per accedere al cortile si deve attraversare uno stretto corridoio, lungo 2,8\u00a0m e largo 0,8\u00a0m. Questo corridoio, orientato in direzione sud-sud-ovest, mostra nella parte centrale sulla destra una piccola nicchia sopraelevata e termina con un architrave, posto a un'altezza di circa 1\u00a0m, che costringe il visitatore a chinarsi. All'interno del cortile, a fianco all'imboccatura del corridoio d'ingresso, in direzione ovest \u00e8 presente una feritoia di forma conica e con volta aggettante (ora crollata) che ha un'apertura di 0,6\u00a0m e, dopo aver attraversato per 2,5\u00a0m la parete muraria, si apre verso l'esterno con un'apertura residua di circa 0,2/0,3\u00a0m. La feritoia permette di vedere al di fuori dell'edificio nella zona prospiciente l'ingresso.\nProseguendo verso ovest, oltre la feritoia, si trova la torre di sud-ovest, realizzata con massi di scisto di medie e piccole dimensioni. Essa presenta alla base una sezione in muratura che potrebbe aver fatto parte di un edificio anteriore, sopra al quale \u00e8 stata poi edificata la torre. A questa si accede dal cortile attraversando un breve corridoio lungo 1,6\u00a0m e largo circa 0,7\u00a0m, sormontato da un architrave nel punto d'ingresso alla torre, posta a un'altezza di 1,5\u00a0m. Il piano di calpestio della torre si trova a circa 0,5\u00a0m pi\u00f9 in basso rispetto al piano di ingresso. L'altezza residua della torre nel suo punto pi\u00f9 alto \u00e8 di 2,4\u00a0m. Sulla parete nord \u00e8 stata ricavata una nicchia posta a circa un metro d'altezza dalla base, profonda 1,7\u00a0m e con imboccatura larga 0,7\u00a0m.\nSempre dal cortile si accede alla torre di sud-est attraverso un corridoio lungo 2\u00a0m e largo circa 0,7\u00a0m. In questa torre (del diametro di 3\u00a0m), realizzata anch'essa con massi di scisto di medie e piccole dimensioni, si trovano due nicchie sopraelevate rispetto al piano della torre. La nicchia posta ad est della torre, larga 0,8\u00a0m e profonda solo 0,5\u00a0m, sembra il risultato della chiusura di un'antica apertura verso l'esterno, in quanto \u00e8 evidente la discontinuit\u00e0 nella muratura e le pietre, seppur disposte in modo orizzontale, non sono legate con la restante parte del muro e sono state quindi collocate in un secondo momento. La nicchia posta a nord ha un'apertura di 0,6\u00a0m ed \u00e8 profonda 1,5\u00a0m ed \u00e8 in tutto simile a quelle delle altre torri.\nA nord-est del mastio centrale \u00e8 situata la terza torre, che ha un diametro di 3,4\u00a0m con ingresso in direzione est. Al centro della torre sono stati rinvenuti degli strati d'argilla attribuibili alla presenza di un focolare centrale. Lungo buona parte della sua circonferenza, la base della torre presenta un basso muro di circa 0,3\u00a0m a formare un lungo sedile (questo \u00e8 un aspetto architettonico che \u00e8 presente in molte torri laterali di nuraghi o capanne nuragiche, come ad esempio nel santuario nuragico di Santa Cristina a Paulilatino, nella cosiddetta \u201ccapanna dei capi\u201d). Anche in questa torre \u00e8 stata ricavata una nicchia sopraelevata abbastanza profonda (1,90\u00a0m) sulla parete ovest, mentre la parete in direzione sud si interrompe aprendosi verso un lungo corridoio senza uscita (di 6,8\u00a0m), probabilmente adibito a deposito.\nL'ultima delle quattro torri \u00e8 quella di nord-ovest ed ha un ingresso sopraelevato in direzione est. Quest'ingresso \u00e8 sormontato da un architrave che limita l'apertura ad un'altezza di 1,15\u00a0m, mentre la larghezza \u00e8 di 0,7\u00a0m. Questa \u00e8 la torre della quale si \u00e8 conservato il maggior numero di filari in pietra ed \u00e8 quindi la pi\u00f9 alta tra le quattro torri perimetrali (2,9\u00a0m). Non presenta nicchie e misura 3,4\u00a0m di diametro.\nIl villaggio nuragico.\nA qualche decina di metri dal nuraghe omonimo, \u00e8 ubicato il villaggio nuragico di San Pietro. Di questo antico villaggio, che probabilmente circondava l\u2019intero nuraghe, \u00e8 stata scavata solo una piccola parte. Dagli scavi \u00e8 emersa una struttura formata da 6-7 vani di forma rettangolare edificati utilizzando lastre di scisto locale di piccole dimensioni. Si pensa che il villaggio sia stato abitato anche in epoca romana, fino al I e II secolo d.C. Sarebbe auspicabile l\u2019avvio di una nuova campagna di scavi al fine di far emergere l\u2019intero villaggio nuragico. La parte visibile \u00e8 in stato di abbandono e la sua esistenza \u00e8 compromessa dagli agenti atmosferici e dallo sviluppo degli arbusti di macchia mediterranea che da sempre colonizzano l'intera area causando dei crolli.\nStoria degli scavi.\nIl pi\u00f9 antico documento che attesti l'esistenza del nuraghe San Pietro risale alla met\u00e0 del secolo XIX, si tratta del \u201cDizionario geografico-storico-statistico-commerciale degli Stati di S. M. il Re di Sardegna\u201d di Goffredo Casalis, nella parte riguardante la Sardegna curata da Vittorio Angius. Dice l'Angius: \u201cNel territorio di Torp\u00e8 si possono vedere cinque nuraghi, [\u2026], il secondo presso le rovine dell\u2019antica cappella di S. Pietro, in distanza dal paese di un\u2019ora.\u201d. Ai primi anni del Novecento l'archeologo Antonio Taramelli dice del nuraghe: \u00abNuraghe Santu Perdu, nel piano, poco lungi dal Rio di Posada; si vede che \u00e8 un nuraghe, ma \u00e8 ridotto ad un cumulo di pietre.\u00bb. La situazione \u00e8 rimasta pressoch\u00e9 identica fino al settembre 1973, quando, in seguito una serie di danneggiamenti causati da scavi clandestini, il monumento divenne oggetto di interesse di studio ed iniziarono gli scavi archeologici organizzati dalla Soprintendenza di Sassari e di Nuoro. \nDurante le prime campagne di scavi, gli archeologi scoprirono che oltre al mastio della torre centrale, intorno a questa vi erano altre tre torri e un cortile d'ingresso. Alle torri poste nel versante sud si accedeva dal cortile stesso cos\u00ec come alla torre centrale, mentre la torre posta a nord-ovest aveva un accesso autonomo dall'esterno del monumento. Le campagne di scavi alle quali fu sottoposto il sito furono ben cinque. Solo durante le ultime di queste, eseguite tra il 1980 e il 1984 e dirette dall'archeologa Maria Ausilia Fadda, il complesso nuragico fu completamente riportato alla luce. La stessa archeologa ebbe modo di descrivere i risultati degli scavi effettuati sul nuraghe San Pietro di Torp\u00e8 in un importante convegno di studi svoltosi a Selargius e a Cagliari nel mese di novembre del 1984. La relazione della Fadda descrive in modo preciso e dettagliato la struttura del nuraghe complesso, sottolineando che durante l'ultima fase degli scavi era emerso il muro pi\u00f9 esterno del mastio centrale sul lato est e, dopo aver spostato una grande quantit\u00e0 di detriti dovuti ai crolli, a una profondit\u00e0 di 3\u00a0m circa \u00e8 affiorata la struttura della torre di nord-est. Gli archeologi erano convinti che esistesse un corridoio di collegamento tra questa e il cortile antistante l'ingresso del mastio centrale. In realt\u00e0, tale collegamento non esisteva: il vano che parte nella parete sud della torre si interrompe dopo 6,8\u00a0m e da quel punto parte invece il muro che delimita a nord la torre di sud-est che gli scavi hanno poi messo in luce. \nOltre ai materiali di crollo, il deposito di oltre 3\u00a0m, che ricopriva le strutture del monumento, era costituito da un terriccio compatto di colore chiaro, misto a ciottoli fluviali, materiali probabilmente portati dalla furia delle acque durante le numerose inondazioni che la piana alluvionale in cui \u00e8 sito il nuraghe ha certamente subito nel corso dei millenni (inondazioni che si sono verificate anche in epoche recenti prima della costruzione della diga sul Rio Posada, ma che, purtroppo, si sono verificate anche negli ultimi anni nonostante la presenza della diga e degli argini di contenimento del fiume; queste ultime inondazioni non hanno, per\u00f2, raggiunto il piccolo rilievo del nuraghe). Alla base della torre \u00e8 infine emerso il basso bancone litico (sedile) che si estende per buona parte della circonferenza. \u00c8 in questa zona che sono stati rinvenuti numerosi vasi integri e altri ridotti in pezzi, ma ancora ricomponibili. \u00c8 sempre durante questo scavo che sono stati ritrovati i segni del focolare centrale della torre, caratterizzato da una serie di pietre arrotondate che ne delimitavano lo spazio e da diversi strati d'argilla, di cenere e carbone che testimoniano il lungo periodo di utilizzo del focolare.\nNella quinta ed ultima campagna di scavi, affidata dalla Fadda all'archeologo Rubens D'Oriano e che si svolse tra il 1983 ed il 1984, i lavori hanno riguardato l'esplorazione stratigrafica della torre di sud-ovest. Lo scavo di questa torre ha riservato le maggiori sorprese. Infatti ha permesso di stabilire che almeno quella parte del nuraghe \u00e8 stata utilizzata per un periodo che supera di gran lunga il millennio: dalle fasi finali del bronzo antico (nel secondo millennio a.C.) fino all'et\u00e0 imperiale romana. Si presume che solo questa torre abbia avuto una vera funzione durante il periodo della dominazione romana: secondo il parere della dottoressa Fadda, tra il I e il II secolo d.C. la torre fu utilizzata come granaio. Nello strato attribuibile a tale periodo storico \u00e8 stata infatti rinvenuta una notevole quantit\u00e0 di grano e di fave, accompagnate da frammenti dei contenitori di legno e sughero nei quali erano conservati, insieme ai resti di una cesta in giunco intrecciato. Il cereale ritrovato, pressoch\u00e9 carbonizzato, \u00e8 stato sottoposto ad analisi paleobotaniche che sono state eseguite dal dottor Lorenzo Costantini del Ministero dei Beni Culturali, che hanno accertato che si trattava di tre diverse qualit\u00e0 di grano, delle quali una di origine orientale. Sempre secondo il parere dell'archeologa, con buone probabilit\u00e0 questo grano era stato coltivato nella fertile vallata alluvionale. La stratificazione dei ritrovamenti consente di supporre che il granaio suddetto sia stato poi sepolto dai crolli: in uno strato superiore a questo sono state rinvenute delle antiche sepolture realizzate a seguito dei crolli. Ci\u00f2 significa che il nuraghe San Pietro ha avuto nei secoli diverse destinazioni d'uso e funzioni, fino a diventare un luogo adibito alle sepolture.\nReperti.\nLe campagne di scavo hanno restituito un abbondantissimo materiale di grande interesse, sia per le caratteristiche strutturali che presenta, sia per le considerazioni connesse con la sua posizione stratigrafica.\nNella torre di sud-ovest, sotto lo strato di epoca imperiale, sono stati rinvenuti: \nAltri manufatti ceramici, sia integri che ridotti in pezzi, sono stati rinvenuti durante gli scavi della torre di nord-est e del lungo corridoio chiuso ad essa collegato.\nI numerosi reperti che gli scavi del nuraghe San Pietro hanno restituito sono custoditi, e in parte esposti, presso il Museo nazionale archeologico di Nuoro. \nStoria del nuraghe San Pietro.\nIl nuraghe San Pietro ha avuto una vita lunghissima: \u00e8 stato abitato o utilizzato con diverse funzioni nel corso di quasi due millenni. La parte pi\u00f9 antica del nuraghe \u00e8 certamente la torre centrale costruita in trachite, con massi di notevoli dimensioni che caratterizzano le costruzioni nuragiche pi\u00f9 arcaiche. Anche se non \u00e8 stata fatta una precisa datazione, si pu\u00f2 supporre che la costruzione del mastio centrale risalga ai secoli precedenti la met\u00e0 del secondo millennio a.C.\nLe altre quattro torri sono state realizzate utilizzando un materiale diverso, lo scisto locale, con massi di dimensioni di gran lunga inferiori. Si deve inoltre osservare che le opere di muratura di queste torri esterne non sono direttamente collegate con la struttura della torre centrale, ma si appoggiano a questa senza entrare a farne parte. Da ci\u00f2 si evince che la loro costruzione sia avvenuta solo in epoca successiva.\nDall'analisi stratigrafica di queste torri ed in particolare di quella di sud-ovest, eseguita da Rubens d'Oriano, si \u00e8 potuta ricostruire, almeno su larghe linee, la vita di questa torre e, di riflesso, del monumento nel suo complesso.\nNel Bollettino Archeologico stilato in seguito alla quinta ed ultime campagna di scavi d'Oriano afferma: \u201c\u00c8 stata cos\u00ec constatata l'esistenza di una stratigrafia abbastanza sicura che testimonia tre fasi principali di vita:\n1) primo utilizzo del vano; 2) Momento di intensa attivit\u00e0 abitativa e repentino abbandono, databile, forse, ancora entro il secondo millennio a.C.; 3) Occupazione romana della torre, a cominciare dalla fine del I inizi del II secolo d.C. \nPer motivi tecnici lo scavo non \u00e8 stato proseguito sino al raggiungimento della roccia vergine, ed \u00e8 stato messo in luce un piano continuo di pietre, preparazione del sovrastante piano di calpestio, al di sotto del quale pare proseguire la stratificazione archeologica.\u201d; \nDalla relazione di d'Oriano si deduce che le torri esterne siano state costruite, con buone probabilit\u00e0, nel secondo millennio a.C., probabilmente non dopo il XIV periodo nel quale hanno avuto la pi\u00f9 intensa attivit\u00e0 abitativa. Secondo d'Oriano la vita abitativa della torre fu bruscamente interrotta quando ancora non si era concluso il secondo millennio a.C.\nA confermare tale ipotesi si riporta quanto afferma l'archeologa Fulvia Lo Schiavo, in Nuove testimonianze archeologiche della Sardegna centro-settentrionale. L'archeologa scrive a proposito del ritrovamento di alcuni reperti: \u201c[..]; il terriccio in cui erano immersi era ricco di carboni, e le zone intatte dello stesso strato erano costituite da banchi di ceneri; \u00e8 forse possibile ipotizzare un abbandono improvviso del monumento, forse a seguito di un incendio.\u201d\nMa l'analisi di d'Oriano consente di affermare che il sito su cui \u00e8 stata realizzata la torre di sud-ovest era abitato o in qualche modo utilizzato gi\u00e0 in epoche precedenti in quanto la torre e il suo piano di calpestio sembrano poggiare su una struttura antecedente. \nLo strato superiore pi\u00f9 recente, databile nel periodo della dominazione romana e pi\u00f9 precisamente tra la fine del I e l'inizio del II secolo d.C., ha visto il nuraghe diventare un deposito di grano e di fave. Secondo il parere degli archeologi che hanno eseguito gli scavi il sito \u00e8 stato definitivamente abbandonato, intorno al III secolo d.C. in epoca imperiale. La natura ha cos\u00ec preso possesso del monumento che ha nei secoli subito numerosi e gravi crolli, inondazioni dovute alle piene del fiume insieme alle intemperie e allo sviluppo della vegetazione, ne hanno ricoperto col tempo le strutture restanti. Con buone probabilit\u00e0 gran parte delle pietre e dei massi degli strati superiori sono state utilizzate nel tempo dagli abitanti del territorio per realizzare muri e altre strutture, cos\u00ec agli archeologi e studiosi, che tra la fine del secolo diciannovesimo e gli anni sessanta del ventesimo hanno visitato il sito, questo appariva come una piccola collina arrotondata, coronata da uno o due filari di massi trachitici che testimoniavano l'esistenza di un nuraghe. Se da un lato l'azione di scavo dei clandestini ha recato nocumento al sito, d'altra parte ha messo in risalto le sue potenzialit\u00e0, suscitando l'interesse del mondo accademico e delle istituzioni locali che hanno cos\u00ec dato corso alle campagne di scavi che non hanno deluso le aspettative e hanno rivelato un bene archeologico di grande valore, probabilmente il sito nuragico pi\u00f9 importante del vasto territorio tra Siniscola e Olbia.\nVisitare il nuraghe San Pietro.\nOggi \u00e8 possibile visitare il sito durante tutto l'anno sia con visite individuali che di gruppo. Nei periodi invernali o di bassa stagione \u00e8 necessaria la prenotazione. Durante l'anno scolastico si organizzano visite guidate per le scuole o per associazioni di appassionati o studiosi, ed \u00e8 possibile partecipare a laboratori di simulazione di scavo stratigrafico."}
{"id": "6009559", "revid": "599013", "url": "https://it.wikipedia.org/wiki?curid=6009559", "title": "Filippo Romagna", "text": "Caratteristiche tecniche.\nDifensore centrale molto fisico, bravo in fase di marcatura e negli anticipi difensivi, \u00e8 abile nell'impostazione del gioco; per le sue caratteristiche \u00e8 stato paragonato ad Andrea Barzagli.\nCarriera.\nClub.\nGiovanili.\nCresciuto nel Rimini come centrocampista, entra a far parte del settore giovanile della nel 2011. Nel 2013 viene promosso alla squadra Primavera, della quale arriver\u00e0 ad indossare la fascia di capitano. Nel 2016, sotto la guida di Fabio Grosso, trionfa al Torneo di Viareggio, grazie alla vittoria per 3-2 contro il , e raggiunge le finali di Coppa Italia e campionato.\nNovara e Brescia.\nIl 29 agosto 2016 passa, in prestito con diritto di opzione, al , in Serie B. Esordisce tra i professionisti il 22 ottobre 2016, a 19 anni, entrando nel secondo tempo della partita della 10\u00aa giornata di campionato Novara- (1-0) allo stadio Piola. Il 31 gennaio 2017, dopo mezza stagione a Novara, passa nuovamente in prestito al , dove ottiene 14 presenze in campionato.\nCagliari.\nIl 28 luglio 2017 viene acquistato a titolo definitivo dal , con cui firma un contratto quinquennale. Esordisce in Serie A il 17 settembre 2017, a 20 anni, entrando al 90\u00ba della partita SPAL-Cagliari (0-2) disputata allo stadio Mazza di Ferrara. Conclude la sua prima stagione in Serie A con 23 presenze in campionato.\nNella seconda stagione al Cagliari, sotto la guida di Rolando Maran, trova maggiori difficolt\u00e0 e ottiene unicamente 18 presenze.\nSassuolo.\nIl 2 settembre 2019 viene ingaggiato dal Sassuolo a titolo temporaneo. Con l'allenatore Roberto De Zerbi ottiene 18 presenze in campionato fino alla gara del 9 marzo 2020 contro il Brescia, alla 26\u00aa giornata, nella quale si procura la rottura del tendine rotuleo sinistro.\nIl 17 settembre 2020 viene acquistato a titolo definitivo dal Sassuolo.\nNazionale.\nNel 2016 con l'Under-19 partecipa, da capitano, all'Europeo Under-19, terminato col secondo posto.\nNell'agosto 2016 riceve la sua prima chiamata in Under-21, per le partite di qualificazione all'Europeo del 2017 contro Serbia e Andorra, nelle quali non viene impiegato.\nIl 9 aprile 2017 viene convocato dal CT Gian Piero Ventura ad uno stage della Nazionale A dedicato ai calciatori emergenti.\nCon l'Under-20 partecipa al Mondiale Under-20 2017 in Corea del Sud, dove l'Italia ottiene il terzo posto.\nEsordisce con la Nazionale Under-21 il 1\u00ba settembre 2017, entrando nel secondo tempo della partita amichevole Spagna-Italia (3-0) disputata a Toledo. Gioca con regolarit\u00e0 durante il biennio e nel 2019 viene convocato per l\u2019Europeo Under-21, ma non viene mai impiegato durante la competizione.\nStatistiche.\nPresenze e reti nei club.\n\"Statistiche aggiornate al 10 dicembre 2021.\""}
{"id": "6009563", "revid": "400694", "url": "https://it.wikipedia.org/wiki?curid=6009563", "title": "Play piercing", "text": "Il play piercing (\"gioco del piercing\"), anche detto needle play (\"gioco con gli aghi\") o temporary piercing (\"piercing temporaneo\"), \u00e8 una pratica di \"piercing\" temporaneo, non inteso a produrre una modifica e una decorazione permanente del corpo, ma solamente la sensazione della penetrazione dell'ago nella pelle, per i pi\u00f9 disparati motivi, quali ad esempio iniziazione tribale, pratiche connesse alla religione o giochi erotici legati al BDSM.\nTipologie.\nEsistono vari tipi di pratiche legate al \"play piercing\":\nStoria.\nGli sciamani degli aborigeni australiani praticano la perforazione della lingua ha una ragione curativa: ci\u00f2 serve a permetter loro di \u00absucchiare con la loro lingua la magia malvagia dal corpo dei loro pazienti\u00bb.\nPresso i Sioux era in uso il rituale della danza del sole che prevedeva di perforare la pelle del petto con degli artigli d'aquila e infilarvi dei pezzi di osso. Questi venivano in seguito legati a una fune tesa all'albero sacro. Il rituale prevedeva quindi per chi vi si sottoponeva di danzare fino a strappare i pezzi d'osso dalla pelle.\nNella cultura azteca del Messico precolombiano, unitamente al sacrificio umano, era invalsa per i re aztechi la pratica dell'autosacrificio. Questa consisteva nel perforarsi con una spina di pesce appositamente appuntita (presso gli aztechi non si era sviluppato l'uso dei metalli), la lingua, i lobi degli orecchi e il pene, cos\u00ec da farne uscire del sangue. Anche le persone comuni offrivano agli dei spine di agave coperte del loro sangue quale atto di personale penitenza.\nNell'induismo, la pratica del Kavadi Attam prevede in particolare di sottoporsi a una forma di autosacrificio che consiste nell'infilare aghi nella pelle. Frequentemente si infilano appositi aghi nelle guance o l'offerente indossa una sorta di \"gabbia\" completa di aculei che gli penetrano nella pelle. Tale \u00e8 un'offerta personale nei confronti del dio della guerra, Murugan. Tale pratica, assieme ad altre, \u00e8 oggi entrata a far parte, decontestualizzata dal significato religioso, dei rituali dei cosiddetti \"modern primitives\", \"primitivi moderni\".\nI fachiri e i sufi islamici del Medioriente e i medium dell'Estremo Oriente, praticano la perforazione della lingua cos\u00ec da offrire una prova del loro stato di trance.\nMotivazioni.\nLe motivazioni che possono portare alla pratica del \"play piercing\" possono essere disparate e dovute a questioni culturali o religiose.\nReligione.\nNella religione il \"play piercing\" \u00e8 legato all'atto dell'autosacrificio, un'offerta nei confronti della divinit\u00e0 che viene adorata.\nModificazioni corporee.\nNelle pratiche legate alle modificazioni corporee, il \"play piercing\" pu\u00f2 essere fine a s\u00e9 stesso o correlato alle pratiche di sospensione corporea. Essa pu\u00f2 essere praticata per motivi estetici: creare \"disegni\" geometrici con gli aghi inseriti nella pelle. Pu\u00f2 avere anche una funzione di \"rilassamento\", dato che l'inserimento di aghi provoca il rilascio di endorfine.\nErotismo.\nNelle pratiche erotiche, siano esse di ambito sadomasochista o no, gli aghi vengono solitamente inseriti in zone erogene: seno, in particolare capezzoli, organi genitali, natiche. Lo scopo \u00e8 quello di provocare dolore, ma al contempo anche una stimolazione erotica. Naturalmente le varie sensazioni e reazioni dipendono da individuo a individuo, dalla personale soglia del dolore e dalla risposta nei confronti di questo tipo di stimolazione, che in alcuni pu\u00f2 essere semplicemente dolorosa, in altri rilassante o sessualmente stimolante. In questo ambito va distinto tra \"needle play\" vero e proprio, cio\u00e8 giochi che prevedono l'inserimento di aghi nella cute, e \"play piercing\", cio\u00e8 l'esecuzione di un vero piercing, praticando un foro per poi inserirvi un gioiello, ma solamente temporaneo, poich\u00e9 terminato il gioco erotico il gioiello viene rimosso e la ferita lasciata guarire.\nFelice Newman nel suo \"The Whole Lesbian Sex Book, A Passionate Guide for All of Us\" del 2004 sostiene che molte donne lesbiche sono devote al \"blood play\", cio\u00e8 a giochi che posano comportare foratura con aghi o di tagli della pelle. Potenzialmente ogni zona della pelle pu\u00f2 essere soggetta al \"play piercing\", pur di avere sempre l'accortezza di disinfettare la pelle, utilizzare aghi sterili e possibilmente anche guanti sterili, durante l'operazione.\nSpettacolo.\nIl \"play piercing\" \u00e8 anche parte dei giochi connessi agli artisti delle fiere, i cosiddetti \"sideshow\", o ai fachiri, nel qual caso la pratica di infilare oggetti appuntiti nella pelle \u00e8 una forma di spettacolo.\nA partire dall'inizio del XX secolo molti artisti di \"side show\", presero in prestito dai fachiri le loro pratiche di perforazione della lingua.\nAttrezzatura e precauzioni.\nCome per ogni altra pratica invasiva legata alle modificazioni corporee, vanno sempre utilizzate attrezzature sterili. Per la pratica del \"play piercing\" gli aghi pi\u00f9 comunemente utilizzati sono gli aghi ipodermici da siringa usa e getta, disponibili in diverse misure.\nSono invece altamente sconsigliati altri tipi di aghi, come ad esempio gli aghi da cucito, prodotti in materiale economico che possono contenere cromo e nichel, che possono provocare allergie e infezioni. La forma di questi aghi, inoltre, dalla punta affusolata che si allarga durante l'inserimento, provoca maggiore dolore e laceramento, rispetto agli aghi ipodermici che hanno la punta tagliata e una sezione diritta.\nQuesto tipo di pratica \u00e8 inoltre rischiosa per la trasmissione di malattie trasmesse dal sangue, come HIV, AIDS o epatite, vanno perci\u00f2 scrupolosamente rispettate le basilari norme igieniche di manipolazione di materiali potenzialmente infetti."}
{"id": "6009578", "revid": "287204", "url": "https://it.wikipedia.org/wiki?curid=6009578", "title": "Roberto Carballes Baena", "text": ""}
{"id": "6009579", "revid": "767487", "url": "https://it.wikipedia.org/wiki?curid=6009579", "title": "Emma Approved", "text": "Emma Approved (2013) \u00e8 una webserie tratta dal romanzo \"Emma\" di Jane Austen, scritta da Bernie Su e prodotta da Pemberly Digital. \u00c8 stata la seconda webserie di YouTube a vincere un Emmy come Miglior Programma Originale Interattivo nel 2015, dopo il prequel \"The Lizzie Bennet Diaries\".\nFormato.\nLa serie \u00e8 strutturata in 72 episodi lunghi dai 4 agli 8 minuti. I video sono girati da Emma Woodhouse, una giovane imprenditrice che si occupa di matchmaking e life-coaching che ha deciso di documentare la sua vita. A differenza del suo prequel, \"The Lizzie Bennet Diaries\", per\u00f2, gli episodi di \"Emma Approved\" sono video privati.\nAlla serie principale si aggiungono inoltre diversi video di domande e risposte (Q&amp;A), i video del club di ukulele di Harriet e nove video sulle interazioni di Jane Fairfax e Frank Churchill negli uffici di Emma Approved.\nTrama.\nAmbientata negli uffici di Emma Approved, azienda di Emma Woodhouse, la storia inizia quando Alex Knightley, il socio in affari di Emma che si occupa della parte finanziaria, la obbliga a prendersi un\u2019assistente. La scelta ricade su Harriet Smith, una neo-laureata che ammira molto Emma e che pende dalle sue labbra.\nNel frattempo, nella vita di Emma sorge un problema: Annie Taylor, la sua migliore amica, sta avendo dei ripensamenti sul suo matrimonio (che Emma Approved sta organizzando, investendo, come ripetutamente rimarcato da Alex, ingenti somme di denaro) e decide di annullarlo. Emma, per\u00f2, riesce a evitare il disastro manipolando la situazione in suo favore e convincendo Annie, che riteneva che suo cognato non la volesse in famiglia, che in realt\u00e0 sar\u00e0 ben accolta.\nSuccessivamente, Harriet confessa a Emma di essere interessata a Bobby Martin, il tecnico informatico, ma Emma la convince che non dovrebbe mai accontentarsi, cos\u00ec quando lui le chiede di uscire lei lo rifiuta.\nQuando il senatore James Elton richiede i suoi servizi di matchmaker, Emma cerca di proporgli Harriet in modo subdolo, riuscendo a convincere sia s\u00e9 stessa che Harriet che lui sia interessato. Tuttavia, quando Elton si dichiara interessato a Emma, piuttosto che a Harriet, Emma lo rifiuta. Elton quindi la licenzia e se ne va.\nDopo un periodo di pausa, Emma torna alla carica con sua sorella Izzy, che sta avendo dei problemi con suo marito (John Knightley, fratello di Alex), anche se inizialmente si rifiuta di ammetterlo. L\u2019impicciarsi di Emma quasi fa lasciare i due, ma infine riescono a chiarirsi e la situazione si risolve per il meglio. Nel frattempo, Harriet apre un club di ukulele online.\nIn un momento di calma per gli affari, Alex trova il nuovo cliente di Emma Approved: Maddy Bates, logorroica ex assistente del padre di Emma e zia di Jane Fairfax, coetanea di Emma, che l\u2019ha proclamata sua acerrima nemica.\nMaddy sta avendo problemi economici con la sua attivit\u00e0, ed Emma, una volta capito che per risolverli avr\u00e0 bisogno di puntare a clienti socialmente pi\u00f9 importanti, organizza una raccolta fondi per permetterle di trovare agganci. L\u2019organizzazione incontra parecchi ostacoli, ma alla fine, grazie anche all\u2019aiuto di Frank Churchill (cognato di Annie), la raccolta fondi \u00e8 un successo. Qualche tempo dopo, il senatore Elton ritorna, chiedendo a Emma di organizzare la sua festa di fidanzamento con Caroline Lee.\nDopo la brutta esperienza con gli Elton, Emma decide di cambiare gli obbiettivi dell\u2019azienda, concentrandosi sull\u2019organizzazione di eventi di beneficenza. Questa decisione porta all\u2019assunzione di Jane Fairfax, da poco tornata dall\u2019Inghilterra. Il primo evento (un\u2019Asta degli Scapoli) viene organizzato con l\u2019aiuto di Frank Churchill.\nSuccessivamente, Emma decide di organizzare un \"baby shower\" per Annie, che ha recentemente scoperto di essere incinta, mentre Emma Approved deve occuparsi dell\u2019inaugurazione di Boxx, un nuovo locale di propriet\u00e0 di una celebrit\u00e0. Emma si fa trascinare dall\u2019inaugurazione di Boxx, cos\u00ec perde gran parte della festa per Annie.\nL\u2019inaugurazione \u00e8 un vero successo, ma alcuni commenti di Emma e Frank su Maddy Bates portano Jane e Alex a lasciare il proprio posto di lavoro.\nDopo una pausa, Emma si scusa con Maddy, che l\u2019aiuta con la contabilit\u00e0, e con Annie, che poi le rivela che Frank e Jane stavano insieme, ma che avevano tenuto la relazione segreta per volere di lei. Emma, convinta che Harriet fosse innamorata di Frank, \u00e8 sconvolta, ma quanto le d\u00e0 la notizia Harriet rivela di essere in realt\u00e0 interessata ad Alex, ed \u00e8 certa che lui ricambi l\u2019interesse.\nLa confessione di Harriet porta Emma ad accorgersi che lei stessa \u00e8 innamorata di Alex, ma decide di farsi da parte per non ferire ulteriormente Harriet. Quando Alex ritorna, per\u00f2, confessa i suoi sentimenti a Emma, che lo ricambia, e i due si mettono insieme. Harriet, non troppo turbata dalla cosa, confessa a Emma di essere in realt\u00e0 ancora innamorata di Martin.\nLa serie si conclude con Harriet ed Emma che organizzano una sorpresa a Martin, con il quale Harriet inizier\u00e0 a uscire.\nCritica.\nNonostante la notizia della sua produzione avesse scatenato una reazione molto positiva da parte del pubblico, in gran parte dovuta al grande successo di \"The Lizzie Bennet Diaries\", \"Emma Approved\" non porta le reazioni che la Pemberly Digital si aspettava.\nLe motivazioni sono svariate: mentre i fan dichiaravano di riuscire a identificarsi molto bene con Lizzie, con Emma la cosa era pi\u00f9 ardua, in quanto si tratta di un personaggio pi\u00f9 complesso. Inoltre, il livello di interattivit\u00e0 delle due webseries con il pubblico \u00e8 molto diverso. Alcuni fan hanno accettato la cosa senza problemi, ma sono sorte grandi critiche. I fans, carichi di aspettative dal prequel, sono rimasti molto delusi sia dal personaggio di Emma sia, soprattutto, dal livello di interattivit\u00e0 della serie. Se in \"The Lizzie Bennet Diaries\" si poteva direttamente \u201cinteragire\u201d con Lizzie e con gli altri personaggi su social networks quali Facebook, Tumblr e in modo particolare Twitter, in \"Emma Approved\" questo non \u00e8 pi\u00f9 possibile. L\u2019assistente del responsabile transmedia Jay Bushman, Alexandra Edwards, aveva infatti pensato che un fashion blog fosse pi\u00f9 adatto a uno stile di vita come quello di Emma che un account Twitter, e ha inoltre dichiarato che un rifacimento di \"The Lizzie Bennet Diaries\" non fosse il loro obbiettivo.\nIn pi\u00f9, Emma Approved ha interrotto la pubblicazione degli episodi per un periodo, mentre con \"The Lizzie Bennet Diaries\" veniva pubblicato un episodio a settimana, senza interruzioni.\nInoltre, il formato degli episodi ha giocato un ruolo fondamentale. Mentre in \"The Lizzie Bennet Diaries\" gli spettatori venivano introdotti alla storia tramite il familiare formato del vlog, i video di Emma sono girati per lei stessa e sono privati, per cui gli altri personaggi non possono vederli e la serie risulta molto pi\u00f9 costruita del suo prequel, strutturato in modo pi\u00f9 spontaneo.\nIn particolare, il fatto che i video non fossero pubblici ha scatenato numerose critiche, in quanto i video apparivano comunque sul blog di Emma, nonostante nella serie venga messo in chiaro pi\u00f9 volte che Emma non condivide i suoi video su Internet. Quando confrontato con le reazioni del pubblico, Bernie Su, autore della serie, ha dichiarato di aver voluto rendere vago il confine tra il mondo reale e quello di Emma volontariamente, spiegando la scelta della pubblicazione dei video sul blog come aiuto a chi ha meno dimestichezza con YouTube."}
{"id": "6009584", "revid": "281944", "url": "https://it.wikipedia.org/wiki?curid=6009584", "title": "Aeroporto Internazionale di Changsha-Huanghua", "text": ""}
{"id": "6009588", "revid": "1543377", "url": "https://it.wikipedia.org/wiki?curid=6009588", "title": "Placca del Mare delle Salomone", "text": "La placca del Mare delle Salomone \u00e8 una microplacca tettonica della litosfera terrestre. Ha una superficie di steradianti ed \u00e8 associata alla placca australiana.\nCaratteristiche.\n\u00c8 situata nella parte occidentale dell'Oceano Pacifico, e copre una parte del Mare delle Salomone, da cui deriva il nome.\nLa placca del Mare delle Salomone \u00e8 in contatto con la placca Woodlark, la placca delle Bismarck Sud, la placca delle Bismarck Nord e la placca pacifica. I suoi margini con le altre placche sono formati dalla fossa di Bougainville sulla costa meridionale dell'isola di Nuova Britannia e dell'isola Bougainville.\nLa placca si sposta con una velocit\u00e0 di rotazione di 1,48\u00b0 per milione di anni secondo un polo euleriano situato a 19\u00b053' di latitudine nord e 135\u00b002' di longitudine est."}
{"id": "6009589", "revid": "367445", "url": "https://it.wikipedia.org/wiki?curid=6009589", "title": "Museo civico archeologico di Bisceglie", "text": ""}
{"id": "6009591", "revid": "1846281", "url": "https://it.wikipedia.org/wiki?curid=6009591", "title": "FA Charity Shield 1923", "text": "Lo FA Charity Shield 1923, noto in italiano anche come Supercoppa d'Inghilterra 1923, \u00e8 stata la 10\u00aa edizione della Supercoppa d'Inghilterra.\nSi \u00e8 svolto l'8 ottobre 1923 allo Stamford Bridge di Londra tra i calciatori professionisti e calciatori dilettanti che giocano in club affiliati alla FA.\nA conquistare il titolo sono stati i Professionisti che hanno vinto per 2-0."}
{"id": "6009594", "revid": "1214201", "url": "https://it.wikipedia.org/wiki?curid=6009594", "title": "Kalle Holmberg", "text": ""}
{"id": "6009602", "revid": "1846281", "url": "https://it.wikipedia.org/wiki?curid=6009602", "title": "FA Charity Shield 1924", "text": "Lo FA Charity Shield 1924, noto in italiano anche come Supercoppa d'Inghilterra 1924, \u00e8 stata l'11\u00aa edizione della Supercoppa d'Inghilterra.\nSi \u00e8 svolto il 6 ottobre 1924 allo Stamford Bridge di Londra tra i calciatori professionisti e calciatori dilettanti che giocano in club affiliati alla FA.\nA conquistare il titolo sono stati i Professionisti che hanno vinto per 3-1."}
{"id": "6009604", "revid": "122386150", "url": "https://it.wikipedia.org/wiki?curid=6009604", "title": "German Open 2016", "text": "Il German Open 2016 \u00e8 stato un torneo di tennis giocato sulla terra rossa. \u00c8 stata la 109\u00aa edizione dell'evento che fa parte della categoria ATP Tour 500 nell'ambito dell'ATP World Tour 2016. Si \u00e8 giocato all'Am Rothenbaum di Amburgo, in Germania, dall'11 al 17 luglio 2016.\nPartecipanti.\nAltri partecipanti.\nGiocatori che hanno ricevuto una Wild card:\nGiocatori passati dalle qualificazioni:\nCampioni.\nSingolare.\n Martin Kli\u017ean ha sconfitto in finale Pablo Cuevas con il punteggio di 6-1, 6-4.\nDoppio.\n Henri Kontinen / John Peers hanno sconfitto in finale Daniel Nestor / Aisam-ul-Haq Qureshi con il punteggio di 7-5, 6-3."}
{"id": "6009608", "revid": "1442080", "url": "https://it.wikipedia.org/wiki?curid=6009608", "title": "German Open 2016 - Qualificazioni singolare", "text": "Le qualificazioni del singolare del German Open 2016 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "6009609", "revid": "1543377", "url": "https://it.wikipedia.org/wiki?curid=6009609", "title": "Placca delle Marianne", "text": "La placca delle Marianne \u00e8 una microplacca tettonica della litosfera terrestre. Ha una superficie di steradianti ed \u00e8 associata alla placca delle Filippine.\nCaratteristiche.\n\u00c8 situata nella parte occidentale dell'Oceano Pacifico, e copre una parte dell'Oceano Pacifico, del Mare delle Filippine e dell'arcipelago delle Isole Marianne, da cui deriva il nome.\nLa placca del Mare delle Salomone \u00e8 in contatto con la placca delle Filippine e la placca pacifica. I suoi margini con le altre placche sono formati dalla fossa delle Marianne sulla costa orientale delle isole Marianne e dalla fossa di Yap sulla costa sud.\nLa placca si sposta con una velocit\u00e0 di rotazione di 1,278\u00b0 per milione di anni secondo un polo euleriano situato a 43\u00b078' di latitudine nord e 149\u00b021' di longitudine est."}
{"id": "6009611", "revid": "228587", "url": "https://it.wikipedia.org/wiki?curid=6009611", "title": "Regina di Ungheria", "text": ""}
{"id": "6009613", "revid": "1846281", "url": "https://it.wikipedia.org/wiki?curid=6009613", "title": "FA Charity Shield 1925", "text": "Lo FA Charity Shield 1925, noto in italiano anche come Supercoppa d'Inghilterra 1925, \u00e8 stata la 12\u00aa edizione della Supercoppa d'Inghilterra.\nSi \u00e8 svolto il 5 ottobre 1925 al White Hart Lane di Tottenham tra i calciatori professionisti e calciatori dilettanti che giocano in club affiliati alla FA.\nA conquistare il titolo sono stati i Dilettanti che hanno vinto per 6-1."}
{"id": "6009617", "revid": "1613450", "url": "https://it.wikipedia.org/wiki?curid=6009617", "title": "James DeMonaco", "text": ""}
{"id": "6009618", "revid": "122385472", "url": "https://it.wikipedia.org/wiki?curid=6009618", "title": "German Open 2016 - Singolare", "text": "Rafael Nadal era il detentore del titolo, ma ha deciso di non partecipare a questa edizione del torneo.\nIn finale Martin Kli\u017ean ha sconfitto Pablo Cuevas con il punteggio di 6-1, 6-4."}
{"id": "6009630", "revid": "1784114", "url": "https://it.wikipedia.org/wiki?curid=6009630", "title": "The Climber (manga)", "text": " \u00e8 un manga \"seinen\" basato sul romanzo omonimo di Jiro Nitta; scritto da Yoshir\u014d Nabeda e Shin'ichi Sakamoto e illustrato dallo stesso Shin'ichi Sakamoto. Dal volume 5 in poi sia la sceneggiatura che il disegno vengono affidati a Shin'ichi Sakamoto.\nSerializzato a partire dal 2007 sulla rivista settimanale \"Weekly Young Jump\" e conclusosi nel 2012, \u00e8 composto da 170 capitoli raccolti poi da Sh\u016beisha in 17 volumi. In Italia la pubblicazione \u00e8 iniziata nel 2011 ad opera di J-Pop.\nTrama.\nBuntaro Mori \u00e8 uno studente molto introverso che matura una grande passione per il climbing dopo essere stato sfidato da un suo compagno di classe a scalare la parete esterna della scuola.&lt;br&gt;\nDa qui in poi il manga segue l'evolversi della vita di Buntaro, influenzato dal desiderio quasi ossessivo di diventare il primo a scalare la parete orientale del K2.\nRiconoscimenti.\nIl manga \u00e8 stato premiato con l'Excellent Prize per la sezione manga al Japan Media Arts Festival del 2010 e come miglior manga \"seinen\" al Prix Mangawa Awards del 2011."}
{"id": "6009633", "revid": "62004", "url": "https://it.wikipedia.org/wiki?curid=6009633", "title": "Postgiro", "text": "Il Postgiro era una corsa a tappe femminile di ciclismo su strada svoltasi in Norvegia dal 1984 al 1990. Nelle sue sette edizioni si svolse sempre tra fine maggio e inizio giugno e nell'arco di almeno sette tappe.\nDopo l'annullamento definitivo della corsa, dal 1992 al 1993 si svolse un'analoga competizione in sole quattro tappe nella Norvegia occidentale; dal 2014 viene invece organizzato il Ladies Tour of Norway, suddiviso in tre frazioni.\nAlbo d'oro.\n\"Aggiornato all'edizione 1990.\""}
{"id": "6009638", "revid": "71155", "url": "https://it.wikipedia.org/wiki?curid=6009638", "title": "The Chaplin Revue of 1916", "text": ""}
{"id": "6009639", "revid": "122384859", "url": "https://it.wikipedia.org/wiki?curid=6009639", "title": "German Open 2016 - Doppio", "text": "Jamie Murray e John Peers erano i detentori del titolo, ma Murray ha deciso di partecipare ai concomitanti quarti di finale di Coppa Davis. Peers ha fatto coppia con Henri Kontinen e i due hanno conquistato il titolo battendo in finale Daniel Nestor e Aisam-ul-Haq Qureshi con il punteggio di 7-5, 6-3."}
{"id": "6009646", "revid": "1494169", "url": "https://it.wikipedia.org/wiki?curid=6009646", "title": "Casa Crespi", "text": ""}
{"id": "6009648", "revid": "1543377", "url": "https://it.wikipedia.org/wiki?curid=6009648", "title": "Placca delle Nuove Ebridi", "text": "La placca delle Nuove Ebridi \u00e8 una microplacca tettonica della litosfera terrestre. Ha una superficie di steradianti ed \u00e8 associata alla placca pacifica.\nCaratteristiche.\n\u00c8 situata nella parte occidentale dell'Oceano Pacifico, e copre anche una piccola parte dell'arcipelago un tempo conosciuto come Nuove Ebridi, da cui deriva il nome, che oggi ha assunto il nome di Vanuatu.\nLa placca delle Nuove Ebridi \u00e8 in contatto con la placca del Reef Balmoral, la placca del Reef Conway, la placca pacifica e la placca australiana. I suoi margini sono formati dalla fossa delle Nuove Ebridi sulla costa occidentale di Vanuatu.\nLa placca si sposta con una velocit\u00e0 di rotazione di 2,70\u00b0 per milione di anni secondo un polo euleriano situato a 13\u00b000' di latitudine sud e 12\u00b000' di longitudine ovest."}
{"id": "6009650", "revid": "584834", "url": "https://it.wikipedia.org/wiki?curid=6009650", "title": "Palazzo di via Larga", "text": ""}
{"id": "6009654", "revid": "339392", "url": "https://it.wikipedia.org/wiki?curid=6009654", "title": "WTA Swiss Open", "text": ""}
{"id": "6009655", "revid": "1728", "url": "https://it.wikipedia.org/wiki?curid=6009655", "title": "Palazzo Della Valle", "text": "Palazzo Della Valle si trova a Roma in corso Vittorio Emanuele II al numero 101; appartenuto alla famiglia romana Della Valle e ad altre famiglie, dal 1948 \u00e8 sede della Confederazione Generale dell'Agricoltura.\nStoria del palazzo.\nIl palazzo, la cui costruzione venne iniziata nel 1508, per volere del cardinale Andrea Della Valle, secondo il Vasari fu realizzato da Lorenzo Lotti (detto il Lorenzetto, scultore ed architetto legato a Raffaello); intorno al 1517 venne ampliato con l'incorporazione di case attigue appartenenti alla famiglia e portato a termine nel 1523. &lt;br&gt;\nAlcune similitudini con elementi stilistici rappresentati nelle facciate hanno fatto ipotizzare da altri l'intervento di Antonio da Sangallo il Giovane e Andrea Sansovino. Il palazzo costruito sulla antica \"via papalis\", ne assecond\u00f2 l'andamento curvilineo da cui ne deriv\u00f2 l'aspetto leggermente convesso della facciata principale. L'edificio sub\u00ec nel tempo diversi rimaneggiamenti e risale al tardo '800 l'apertura dei negozi al piano terreno, in sostituzione delle originarie finestre cinquecentesche architravate.&lt;br&gt;\nLe decorazioni del salone principale con soffitto a rosoni e girali e pareti affrescate, sono stati attribuiti alla scuola di Giulio Romano, attiva secondo il Vasari nel palazzo, o a Raffaellino del Colle. &lt;br&gt;\nLa dimora era ricordata per la sistemazione del cortile e del giardino pensile, dove erano raccolte in un complesso ordine ben 238 opere antiche ritrovate (e restaurate) e facenti parte della collezione del cardinale, che rimase una delle pi\u00f9 ricche e famose del tempo. Possiamo trovare un importante precedente nel giardino del famoso palazzo di via Larga a Firenze (dimora dei Medici), che pullulava anch'esso di opere d'arte.\nIl cardinale era un collezionista e possedeva pezzi antichi che desiderava mostrare in ogni luogo della sua dimora, non solo in uno studiolo come accadeva precedentemente.\nVasari lo vede come iniziatore di una nuova fase del collezionismo: \"il primo che mettessi insieme le cose antiche e le faceva restaurare\". Dunque secondo Vasari, il cardinale Della Valle sarebbe il primo collezionista rinascimentale a far restaurare opere d'arte antiche, inserendole nel loro giusto contesto: statue entro nicchie, busti entro clipei.\nTale collezione tuttavia sub\u00ec diverse cessioni per motivi economici gi\u00e0 a partire dal 1584 quando Ferdinando de Medici ne acquist\u00f2 una parte consistente per abbellire la propria villa al Pincio, per essere definitivamente ceduta dagli eredi sul finire del XIX secolo."}
{"id": "6009662", "revid": "260676", "url": "https://it.wikipedia.org/wiki?curid=6009662", "title": "Malarazza", "text": "Malarazza \u00e8 una canzone pubblicata da Domenico Modugno, nel 1976 come lato A del singolo \"Malarazza/N\u00e8 con te n\u00e8 senza te\".\nLa storia ed il testo.\nIl brano \u00e8 tratto da un sonetto di un poeta siciliano anonimo, che era stato pubblicato nel 1857, dal poeta di Acireale Lionardo Vigo Calanna nella prima edizione della sua \"Raccolta amplissima di canti popolari siciliani\", con il titolo \"Lamento di un servo ad un Santo crocifisso\". Negli anni '70 del Novecento la versione originale del \"Lamento\" fu riscoperta da Dario Fo, che l'aveva inserita nello spettacolo \"Ci ragiono e canto\" del 1973. Domenico Modugno ne trasse la sua versione; nel 1977 Dario Fo cit\u00f2 il cantautore per plagio, presso il Tribunale di Milano, per aver utilizzato nella canzone \"Malarazza\" il testo da lui precedentemente rielaborato."}
{"id": "6009663", "revid": "599013", "url": "https://it.wikipedia.org/wiki?curid=6009663", "title": "Biblioteca comunale di Castel Goffredo", "text": "La Biblioteca comunale di Castel Goffredo \u00e8 la biblioteca pubblica di Castel Goffredo, in provincia di Mantova. Aderisce al Sistema bibliotecario Ovest Mantovano.\nStoria.\nDocumenti dell'archivio comunale testimoniano che la Biblioteca fu istituita nel 1967. Lo stabile attuale, di propriet\u00e0 comunale, nell'Ottocento e fino al 1935 era adibito a scuole. Nei primi anni del 1940, su progetto dell'ingegnere Demetrio Palvarini, il fabbricato venne trasformato in stile razionalista in Casa del Fascio, con attiguo teatro-cinema e sale riservate all'Opera nazionale del dopolavoro.\nAlterne vicende hanno portato a periodi di chiusura della Biblioteca e a spostamenti di sede in altri edifici della citt\u00e0, fino alla sede attuale. Nel novembre 2017 il Comune di Castel Goffredo ha avviato un progetto di recupero degli edifici, finalizzato alla istituzione di un nuovo centro culturale, con annessa nuova biblioteca comunale.\nPatrimonio.\nLa biblioteca possiede attualmente (2019) un patrimonio di circa volumi (di cui pi\u00f9 di per ragazzi), disposti a scaffale aperto.\nServizi.\nLa Biblioteca offre i seguenti servizi:\nAttivit\u00e0.\nTra le attivit\u00e0 curate dalla Biblioteca Comunale di Castel Goffredo si segnala:"}
{"id": "6009665", "revid": "253269", "url": "https://it.wikipedia.org/wiki?curid=6009665", "title": "Carl Gottlieb", "text": "\u00c8 noto principalmente per aver partecipato alla sceneggiatura dei film \"Lo squalo\" (1975), \"Lo squalo 2\" (1978) e \"Lo squalo 3\" (1983), per aver diretto il film \"Il cavernicolo\" (1981) e aver partecipato come sceneggiatore a numerosi programmi televisivi americani.\nBiografia.\nNato in una famiglia borghese di origine ebraica, frequenta l'universit\u00e0 di Syracuse, dove studia teatro. Negli anni '60 entra a far parte del gruppo di improvvisazione \"The Commitee\", a San Francisco.\nAlla fine degli anni '60 comincia a scrivere programmi per la televisione americana, come \"Music Scene\", \"Saturday Night Live\", \"La strana coppia\", \"The Smothers Brothers Comedy Hour\". Tra i collaboratori di quest'ultimo ci sono Steve Martin e Steven Spielberg, con i quali Gottlieb stringe amicizia. Compare come attore in ruoli minori in numerosi film, fra cui \"M*A*S*H\" (1970), \"Il lungo addio\" (1973), \"Lo squalo\" (1975), \"Cannonball\" (1976), \"Tutto in una notte\" (1985). \nNel 1971 produce il documentario musicale \"Celebration at Big Sur\" (regia di Baird Bryant e Johanna Demetrakas), lavorando poi come produttore televisivo fino al 1999.\nGrazie all'amicizia con Steven Spielberg, viene ingaggiato a produzione avviata per la riscrittura del copione de \"Lo squalo\", cos\u00ec come de \"Lo squalo 2\" (1978). Viene invece ingaggiato come co-sceneggiatore per \"Lo squalo 3\" (1983). Ha scritto un libro, tratto dal diario della lavorazione de \"Lo squalo\", dal titolo \"The Jaws Log\".\nCollabora inoltre con Steve Martin come regista del cortometraggio \"The Absent-Minded Waiter\" (1977), candidato al premio Oscar al miglior cortometraggio nel 1978) e co-sceneggiatore del film \"Lo straccione\" (1979).\nNel 1981 esordisce nella regia di lungometraggi con \"Il cavernicolo\" (1981). Come regista lavorer\u00e0 prevalentemente per la televisione. Insieme con John Landis, Joe Dante, Peter Horton e Robert K. Weiss dirige alcuni segmenti del film \"Donne amazzoni sulla Luna\" (1987)."}
{"id": "6009672", "revid": "287204", "url": "https://it.wikipedia.org/wiki?curid=6009672", "title": "Parigi-Roubaix 1933", "text": "La Parigi-Roubaix 1933, trentaquattresima edizione della corsa, fu disputata il 16 aprile 1933, per un percorso totale di 255\u00a0km. Fu vinta dal belga Sylv\u00e8re Maes giunto al traguardo con il tempo di 5h59'00\" alla media di 42,168\u00a0km/h davanti a Julien Vervaecke e L\u00e9on Le Calvez.\nPresero il via da Argenteuil 129 ciclisti, 44 di essi tagliarono il traguardo di Roubaix."}
{"id": "6009678", "revid": "120931451", "url": "https://it.wikipedia.org/wiki?curid=6009678", "title": "Ladies Championship Gstaad 2016", "text": "Il Ladies Championship Gstaad 2016 \u00e8 stato un torneo di tennis giocato sulla terra battuta. \u00c8 stata la 28\u00aa edizione del torneo (la prima dal 1994), che fa parte della categoria WTA International nell'ambito del WTA Tour 2016. Si \u00e8 giocato a Gstaad, in Svizzera, dall'11 al 17 luglio 2016.\nPartecipanti.\nAltre partecipanti.\nLe seguenti giocatrici hanno ricevuto una Wild card:\nLe seguenti giocatrici sono passate dalle qualificazioni:\nCampionesse.\nSingolare.\n Viktorija Golubic ha sconfitto in finale Kiki Bertens con il punteggio di 4\u20136, 6\u20133, 6\u20134.\nDoppio.\n Lara Arruabarrena / Xenia Knoll hanno sconfitto in finale Annika Beck / Evgenija Rodina con il punteggio di 6\u20131, 3\u20136, [10\u20138]."}
{"id": "6009682", "revid": "729019", "url": "https://it.wikipedia.org/wiki?curid=6009682", "title": "Giotto Maraghini", "text": "Biografia.\nNacque a Sanremo (provincia di Imperia) il 16 novembre 1882, figlio di Edoardo, preside del Liceo di Vercelli, venendo ammesso a frequentare la Regia Accademia Navale di Livorno nel 1899, da cui usc\u00ec con il grado di guardiamarina nel 1902. Effettu\u00f2 numerosi imbarchi tra cui uno sull\u2019incrociatore corazzato \"Giuseppe Garibaldi\" e, dopo aver assunto il comando della cannoniera \"Volturno\" con il grado di tenente di vascello, pass\u00f2 a bordo dell\u2019incrociatore corazzato \"Pisa\", sul quale prese parte alla guerra italo turca (1911-1912) venendo decorato con la Croce di guerra al valor militare per essersi distinto al comando di una compagnia da sbarco a Tobruch e a Derna.\nDurante la prima guerra mondiale fu imbarcato su sommergibili, dapprima come ufficiale in seconda a bordo dell\u2019\"Atropo\", di cui poi assunse il comando affondando un piroscafo nemico, e quindi come comandante dell\"'H.7\". Al termine del conflitto risultava decorato di due Medaglie d'argento al valor militare e con la Croce al merito di guerra. Promosso capitano di corvetta per meriti di guerra nel corso del 1918, continu\u00f2 a prestare servizio sui sommergibili anche nel dopoguerra, tra cui il \"Sebastiano Veniero\" e il \"Luigi Galvani\", fino al 1923 quando si imbarc\u00f2 come Sottocapo di stato maggiore del comando in capo dell\u2019Armata Navale sulla nave da battaglia \"Conte di Cavour\", venendo promosso capitano di fregata nel 1924. Trasferito a Monfalcone per seguire l'allestimento dei nuovi sommergibili classe Vettor Pisani (comandando il \"Des Geneys\" nell'estate 1929), tra il 1929 e il 1931 ricopr\u00ec la carica di Capo di stato maggiore del comando sommergibili, e promosso capitano di vascello nel 1930 assunse il comando dell\u2019incrociatore pesante \"Gorizia\". Ricopr\u00ec poi gli incarichi di comandante della difesa della base navale de La Spezia e di comandante della piazza marittima di Brindisi.\nPromosso contrammiraglio nel 1934 e ammiraglio di divisione nel 1936, comand\u00f2 i sommergibili e, tra il 1937 e il 1938, comand\u00f2 la 3\u00aa Divisione navale innalzando la sua insegna sull\u2019incrociatore pesante \"Trieste\" e poi l\u20198\u00aa Divisione con insegna sull'incrociatore leggero \"Luigi di Savoia Duca degli Abruzzi\". Fu direttore generale del personale e dei servizi militari e scientifici dal 1938 al 1939, e promosso ammiraglio di squadra nel 1941 fu presidente del Consiglio superiore di Marina e del comitato di coordinamento dei progetti tecnici. Il 15 aprile 1943 divenne Comandante in capo del Dipartimento militare marittimo de La Spezia. Alla proclamazione dell'armistizio dell'8 settembre 1943 diede disposizioni affinche le navi che si trovavano nell'impossibilit\u00e0 di salpare fossero autoaffondate o distrutte. Rimase in territorio occupato dai tedeschi fino al 4 giugno 1944, quando si present\u00f2 a Roma al Ministero della Marina venendo assegnato al Gabinetto del ministro, dove rimase a disposizione fino al 16 novembre 1945 quando fu posto in ausiliaria per raggiunti limiti di et\u00e0.\nSi spense a Roma il 10 aprile 1946."}
{"id": "6009684", "revid": "1379117", "url": "https://it.wikipedia.org/wiki?curid=6009684", "title": "Ladies Championships Gstaad 2016", "text": ""}
{"id": "6009693", "revid": "638792", "url": "https://it.wikipedia.org/wiki?curid=6009693", "title": "Obake no Q-tar\u014d (serie animata 1965)", "text": ""}
{"id": "6009694", "revid": "124123", "url": "https://it.wikipedia.org/wiki?curid=6009694", "title": "Jan Beerstraaten", "text": "Biografia.\nAppartenente ad una famiglia di pittori olandesi che svilupparono tutti i medesimi soggetti: vedute urbane immaginarie, battaglie navali, paesaggi invernali.\nIl pi\u00f9 noto e anche il pi\u00f9 dotato fu proprio Jan Abrahamsz, presunto fratello di Abraham e figlio di Abraham-Daniel.\n\u00c8 autore di architetture e marine dipinte in toni bruni, dove pu\u00f2 scorgersi un certo ricordo di Joos de Momper il Giovane. Due suoi lavori caratteristici sono \"Oudekerk in inverno\", del 1659 ed ora al Rijksmuseum di Amsterdam, e \"Inverno in Olanda\" del 1645 o del 1646, conservato al Museo della Certosa di Douai."}
{"id": "6009698", "revid": "120931616", "url": "https://it.wikipedia.org/wiki?curid=6009698", "title": "Ladies Championship Gstaad 2016 - Singolare", "text": "Si tratta della prima edizione del torneo dal 1994.\nIn finale Viktorija Golubic ha vinto il suo primo titolo WTA battendo Kiki Bertens con il punteggio di 4\u20136, 6\u20133, 6-4."}
{"id": "6009709", "revid": "880789", "url": "https://it.wikipedia.org/wiki?curid=6009709", "title": "Gustavo Giansanti", "text": ""}
{"id": "6009713", "revid": "155634", "url": "https://it.wikipedia.org/wiki?curid=6009713", "title": "Ladies Championship Gstaad 2016 - Qualificazioni singolare", "text": "Le qualificazioni del singolare del Ladies Championship Gstaad 2016 sono state un torneo di tennis preliminare per accedere alla fase finale della manifestazione. Le vincitrici dell'ultimo turno sono entrate di diritto nel tabellone principale. In caso di ritiro di una o pi\u00f9 giocatrici aventi diritto a queste sono subentrati le lucky loser, ossia le giocatrici che hanno perso nell'ultimo turno ma che avevano una classifica pi\u00f9 alta rispetto alle altre partecipanti che avevano comunque perso nel turno finale."}
{"id": "6009714", "revid": "329581", "url": "https://it.wikipedia.org/wiki?curid=6009714", "title": "Jan Abrahamsz Beerstraaten", "text": ""}
{"id": "6009718", "revid": "1869172", "url": "https://it.wikipedia.org/wiki?curid=6009718", "title": "Let's Not Talk About It", "text": "Let's Not Talk About It \u00e8 il primo album del cantautore italiano Mike Francis, pubblicato dall'etichetta discografica Concorde e distribuito dalla RCA nel 1984.\nL'album \u00e8 prodotto da Pietro e Paolo Micioni. I brani sono interamente composti dall'interprete, che cura anche gli arrangiamenti.\nDal disco viene tratto il singolo di successo internazionale \"Survivor/Late Summer Night\"."}
{"id": "6009722", "revid": "584834", "url": "https://it.wikipedia.org/wiki?curid=6009722", "title": "London Stone", "text": ""}
{"id": "6009733", "revid": "120944185", "url": "https://it.wikipedia.org/wiki?curid=6009733", "title": "Ladies Championship Gstaad 2016 - Doppio", "text": "Questa \u00e8 stata la prima edizione del torneo dal 1994.\nIn finale Lara Arruabarrena e Xenia Knoll hanno sconfitto Annika Beck e Evgenija Rodina con il punteggio di 6-1, 3-6, [10-8].\nTeste di serie.\nLa testa di serie numero uno ha ricevuto un bye per il secondo turno."}
{"id": "6009747", "revid": "1543377", "url": "https://it.wikipedia.org/wiki?curid=6009747", "title": "Nino Navarra", "text": "Biografia.\nNacque ad Alcamo da Leonardo Navarra e da Cecilia Triolo dei baroni di Sant'Anna, e mor\u00ec durante la prima guerra mondiale sul Carso nel 1917, all'et\u00e0 di 32 anni. Fu sottotenente di fanteria caduto per la patria e medaglia d'argento al valore militare. \nPubblic\u00f2 nel 1905, a soli vent'anni, una raccolta di sonetti dal titolo \"L'annunziazione\", che riporta facilmente al nome del suo modello, Gabriele D'Annunzio. Avendo ricevuto diversi consensi per le sue composizioni, Navarra lascia la citt\u00e0 nativa per frequentare gli ambienti letterari romani, dove incontra D'Annunzio, nel periodo in cui il vate aveva successo anche con opere drammatiche.\nCollabor\u00f2 con la rivista culturale italiana \"Scena illustrata\" e con il periodico francese \"Eclair\". \nA Parigi Navarra acquis\u00ec stima per le sue capacit\u00e0 oratorie che lo portarono a tenere una serie di conferenze su temi letterari in Germania e in Brasile, dove ebbe modo di far conoscere le sue liriche che risultavano molto espressive e piene di musicalit\u00e0 \u00abora agile e svelta, ora lenta e grave\u00bb.\nPoetica.\nNavarra spiegava nella prefazione della \"Annunciazione\": \"Ho cercato di legare tutte le immagini del mio empito lirico a un'Immagine dominante, pi\u00f9 alta e pi\u00f9 spirituale, libera da ogni freno e da ogni costrizione, non cercata con uno sforzo artificioso, ma offertasi da s\u00e9 come una cosa bella e purissima, sempre sorridente in fondo al mio pensiero\".\nNella sua poesia canta la pienezza della vita (\"noi beviamo un aroma in ogni fiore/e spezziamo ogni giorno una catena\") ed esalta l'azione eroica (\"verr\u00e0 doman l'eroe, avr\u00e0 d' argento le armi\").\nNavarra ricorda con nostalgia la pace domestica e gli affetti familiari della sua giovent\u00f9, si affligge per la solitudine e per il presentimento di una fine prematura.\nIn un piccolo saggio dedicato a Navarra \"poeta soldato\" dall'Accademia Lo Frutto (in occasione dell'intitolazione nel 1950 dell'omonima scuola media di Alcamo), il critico letterario professore Giuseppe Cottone affermava: \"Il dannunzianesimo di Navarra \u00e8 tutto nella sconfinata adorazione della Bellezza che fu in cima a tutti i suoi ideali. Dannunziano, quindi, non tanto per amore di contemporaneit\u00e0 n\u00e9 perch\u00e9 amico del D'Annunzio stesso, ma per una naturale e profonda affinit\u00e0 di temperamento\".\nA D'Annunzio, per cos\u00ec dire, succede Gozzano, a cui Nino Navarra si avvicina per il sentimento arcadico e per il culto dell'antica Grecia come patria dello spirito. In ogni sua poesia sono presenti gli ideali e i sogni di un poeta di vent'anni.\nNavarra chiude la sua prima raccolta di versi con una speranza: \"Anima, sia la tua Fede pi\u00f9 forte del Tempo (...) Anima, io ti lancio verso la Vita (...) Ora convien che io prepari a me stesso il mio futuro\"."}
{"id": "6009755", "revid": "73843", "url": "https://it.wikipedia.org/wiki?curid=6009755", "title": "Carcharocles angustidens", "text": "Carcharocles angustidens \u00e8 una grande specie di squali estinta. La specie \u00e8 strettamente collegata a \"Carcharocles megalodon\" e secondo i reperti fossili, raggiungeva grandi dimensioni, ma un po' pi\u00f9 ridotte rispetto al Megalodonte. Tuttavia l'esistenza di questa specie \u00e8 ancora molto discussa.\nFossili.\nQuesta specie \u00e8 principalmente conosciuta per i fossili dentali. Poich\u00e9 i resti fossili contengano anche (in minima quantit\u00e0) piccole ossa e costole del torso, fu difficile ottenere le dimensioni di questo squalo e l'aspetto \u00e8 tuttora un mistero. I fossili meglio conservati sono stati trovati in Nuova Zelanda. I resti sono datati circa 25 milioni di anni fa e comprendono 165 denti di vari esemplari morti e 35 ossa associate alla colonna vertebrale. Lo scheletro \u00e8 composto in maggioranza da cartilagine. Altri fossili sono stati trovati nei seguenti continenti: Europa, America del Nord, America del Sud, Asia e Oceania.\nDimensioni.\nSi stima che raggiungesse circa 10 metri di lunghezza (32 ft), molto pi\u00f9 grande rispetto al Carcharodon carcharias. I denti rinvenuti misurano circa 9 cm (circa 3 pollici).\nDieta.\nNella sua epoca era uno dei tanti predatori in cima all'ecosistema. Si nutriva di delfini, pinguini, balene e altri pesci preistorici.\nHabitat.\nQuesto squalo era diffuso in gran parte di tutto il mondo, principalmente nei grandi oceani e preferiva le acque miti e calde.\nClassificazione controversa.\nAnche dopo decenni di studi, la classificazione \u00e8 rimasta un punto interrogativo, malgrado le tante versioni date dai diversi biologi, tra i quali Louis Agassiz, L.S. Glikman e H. Cappetta, che dibatterono sulla famiglia e sul genere di questo squalo, indicandolo prima come Carcharodon, poi come \"Otodus obliquus\" ed infine come \"Carcharocles\". Nel 2001, gli scienziati ed esperti biologi M.D. Gottfried e R. Ewan Fordyce misero in chiaro i legami famigliari e generazionali dello squalo, indicandolo come \"Carcharodon angustidens\"."}
{"id": "6009758", "revid": "120646187", "url": "https://it.wikipedia.org/wiki?curid=6009758", "title": "In queste ore chiare", "text": "In queste ore chiare \u00e8 il primo album del cantautore italiano Roberto Soffici, pubblicato dall'etichetta discografica Ricordi nel 1972.\nIl disco contiene tra l'altro un paio di brani che vedono Soffici tra gli autori ed erano gi\u00e0 stati incisi da altri artisti: \"Non credere\", portato al successo da Mina nel 1969, e \"Casa mia\", presentato dall'Equipe 84 nel 1971."}
{"id": "6009759", "revid": "19933", "url": "https://it.wikipedia.org/wiki?curid=6009759", "title": "William Ernest Powell Giles", "text": ""}
{"id": "6009777", "revid": "74801", "url": "https://it.wikipedia.org/wiki?curid=6009777", "title": "Isinofret II", "text": "Isinofret II fu \"Grande Sposa Reale\" del faraone Merenptah, tredicesimo figlio e immediato successore di Ramses II \"il Grande\". Potrebbe essere stata figlia del principe Khaemuaset, anche lui figlio di Ramses; in questo caso Merenptah, oltre che suo consorte, sarebbe stato pure suo zio. Si \u00e8 anche ipotizzato che potesse essere una degli innumerevoli figli dello stesso Ramses, durante il lunghissimo regno del quale ella crebbe. Se figlia del principe Khaemuaset, sicuramente crebbe a Menfi, altrimenti a Pi-Ramses, capitale dell'antico Egitto sotto tutti i faraoni ramessidi.\nI figli che Isinofret II diede a Merenptah sono:\nI titoli d'accompagnamento al cartiglio del suo nome erano: \"Signora delle Due Terre, Grande Sposa Reale, Signora dell'Alto e del Basso Egitto, Moglie del Re.\"\nIsinofret II crebbe durante il lunghissimo regno di Ramesse II, suo probabile nonno. Se figlia del principe Khaemuaset, sicuramente crebbe a Menfi, altrimenti a Pi-Ramses. Non \u00e8 invece noto quando mor\u00ec e dove venne sepolta; se \u00e8 vero che fu figlia del principe Khaemuaset, potrebbe esser stata inumata a Saqqara. La tomba di una nobildonna legata alla casa reale di nome Isinofret \u00e8 stata recentemente rinvenuta a Saqqara, durante scavi condotti dalla Universit\u00e0 di Waseda."}
{"id": "6009778", "revid": "767487", "url": "https://it.wikipedia.org/wiki?curid=6009778", "title": "De'Lacy", "text": "I De'Lacy sono stati un gruppo musicale statunitense di musica dance e house attivo negli anni novanta. Hanno raggiunto la popolarit\u00e0 internazionale del 1995 grazie al singolo \"Hideaway\". Il gruppo era composto da De'Lacy Davis (percussionista), Gary Griffin (bassista e tastierista), Glen Branch (batterista e cori) e Rainie Lassiter (voce).\nStoria.\nIl gruppo ha conosciuto immediatamente il successo internazionale nel 1995 con \"Hideaway\", singolo uscito per l'etichetta discografica BMI che ha ottenuto un ottimo successo di vendite specialmente nella versione remix realizzata dai Deep Dish. Hanno bissato il successo l'anno successivo con \"That Look\", altro successo house che, come il precedente, \u00e8 stato inserito in numerose compilation di musica dance. Dopo il successo dei primi due brani, il gruppo ha pubblicato altri singoli che, tuttavia, non hanno riscosso successo e hanno portato allo scioglimento del gruppo.\nNel corso degli anni, il loro primo successo \u00e8 stato pubblicato pi\u00f9 volte in versioni sempre diverse, remixato da diversi disc jockey."}
{"id": "6009779", "revid": "481666", "url": "https://it.wikipedia.org/wiki?curid=6009779", "title": "Transients in Arcadia", "text": ""}
{"id": "6009790", "revid": "179521", "url": "https://it.wikipedia.org/wiki?curid=6009790", "title": "Coppa del Mondo di salto con gli sci 2017", "text": "La Coppa del Mondo di salto con gli sci 2017, trentottesima edizione della manifestazione organizzata dalla Federazione Internazionale Sci, \u00e8 stata la sesta a prevedere un circuito di gare femminili. Nel corso della stagione si sono tenuti a Lahti i Campionati mondiali di sci nordico 2017, non validi ai fini della Coppa del Mondo, il cui calendario ha dunque contemplato un'interruzione tra febbraio e marzo.\nLa stagione maschile \u00e8 iniziata il 25 novembre 2016 a Kuusamo, in Finlandia, e si \u00e8 conclusa il 26 marzo 2017 a Planica, in Slovenia. Sono state disputate 26 gare individuali delle 27 in programma e 6 a squadre, in 17 differenti localit\u00e0: 1 su trampolino normale, 25 su trampolino lungo, 7 su trampolino per il volo. L'austriaco Stefan Kraft ha vinto sia la coppa di cristallo, il trofeo assegnato al vincitore della classifica generale, sia la Coppa di volo; il polacco Kamil Stoch ha vinto il Torneo dei quattro trampolini. Lo sloveno Peter Prevc era il detentore uscente sia della Coppa generale, sia del Torneo.\nLa stagione femminile \u00e8 iniziata il 2 dicembre 2016 a Lillehammer, in Norvegia, e si \u00e8 conclusa il 12 marzo 2017 a Oslo Holmenkollen, ancora in Norvegia. Sono state disputate tutte le 19 gare in programma, tutte individuali, in 10 differenti localit\u00e0: 16 su trampolino normale, 3 su trampolino lungo. La giapponese Sara Takanashi, detentrice uscente, ha vinto la Coppa generale; non sono state assegnate coppe di specialit\u00e0.\nUomini.\nRisultati.\nLegenda:\nLH = trampolino lungo\nFH = volo con gli sci\nTL = gara a squadre\nDonne.\nRisultati.\nLegenda:\nNH = trampolino normale\nLH = trampolino lungo"}
{"id": "6009805", "revid": "287204", "url": "https://it.wikipedia.org/wiki?curid=6009805", "title": "Prima Lega 2010-2011 (calcio femminile)", "text": "La Prima Lega 2010-2011, campionato svizzero femminile di terzo livello, si concluse con la promozione di Ch\u00eanois, Lucerna e Neunkirch.\nGruppo 1.\nClassifica finale.\nLegenda:\nNote:\nGruppo 2.\nClassifica finale.\nLegenda:\nNote:\nGruppo 3.\nClassifica finale.\nLegenda:\nNote:"}
{"id": "6009808", "revid": "481666", "url": "https://it.wikipedia.org/wiki?curid=6009808", "title": "The Best Bad Man", "text": ""}
{"id": "6009810", "revid": "26630", "url": "https://it.wikipedia.org/wiki?curid=6009810", "title": "The Night Of - Cos'\u00e8 successo quella notte?", "text": "The Night Of - Cos'\u00e8 successo quella notte? (\"The Night Of\") \u00e8 una miniserie televisiva statunitense di otto puntate di genere crime drama basata sulla prima stagione di \"Criminal Justice\", una serie britannica del 2008 della BBC. La miniserie \u00e8 stata scritta da Richard Price e Steven Zaillian (basata sull'originale \"Criminal Justice\" di Peter Moffat), e diretta dallo stesso Zaillian ad eccezione di un'unica puntata diretta da James Marsh. La miniserie \u00e8 stata trasmessa su HBO dal 10 luglio 2016 ed \u00e8 stata acclamata dalla critica. La prima puntata \u00e8 stata pubblicata il 24 giugno 2016 sul servizio on-demand della HBO.\nTrama.\nLa vita dello studente universitario Nasir \"Naz\" Khan, di origine pakistana, precipita nel caos quando una sera esce da casa sua nel Queens di New York e ruba il taxi del padre per raggiungere una festa a Manhattan. Naz finisce per perdersi e per dare un passaggio a una ragazza con cui trascorre la serata a base di sesso e droga. \nQuando nel cuore della notte si risveglia confuso nella cucina di Andrea, sale in camera per salutarla ed andarsene, ma la trova morta sul letto in un bagno di sangue. \nIncastrato dall'arma del delitto e da diverse testimonianze, Nasir si affida all'aiuto di John Stone, un avvocato che abitualmente bazzica per i distretti di polizia in cerca di clienti, per dimostrare la sua innocenza al processo.\nProduzione.\nIl 19 settembre 2012 \u00e8 stato annunciato che la HBO aveva commissionato un episodio pilota basato sulla serie televisiva britannica \"Criminal Justice\". Il progetto iniziale prevedeva James Gandolfini come attore protagonista, Richard Price come sceneggiatore e Steven Zaillian come regista.\nIl 19 febbraio 2013 HBO ha abbandonato il progetto, per poi riprenderlo in considerazione il 13 maggio, come miniserie da sette puntate.\nDopo la morte di James Gandolfini del 19 giugno 2013, \u00e8 stato annunciato che la miniserie si sarebbe realizzata in suo onore, e che Robert De Niro avrebbe preso il posto di Gandolfini. Tuttavia, per via di altri impegni recitativi, il 21 aprile 2014 De Niro \u00e8 stato rimpiazzato da John Turturro. L'11 marzo 2016 \u00e8 stato annunciato che la miniserie, costituita da otto puntate, avrebbe debuttato nell'estate del 2016 con il titolo \"The Night Of\". Gandolfini \u00e8 stato accreditato postumo come produttore esecutivo.\nAccoglienza.\n\"The Night Of\" \u00e8 stata accolta positivamente dalla critica televisiva. Su Metacritic ha ottenuto il 90% di gradimento, sulla base di 36 recensioni, mentre su Rotten Tomatoes ha il 95% di gradimento e viene consensualmente definita \u00abun \"mystery\" preziosamente realizzato e splendidamente recitato, che incanter\u00e0 gli spettatori e li lascer\u00e0 devastati\u00bb."}
{"id": "6009827", "revid": "1543377", "url": "https://it.wikipedia.org/wiki?curid=6009827", "title": "Abitabilit\u00e0 di un sistema planetario di una nana arancione", "text": "Labitabilit\u00e0 dei sistemi planetari delle nane arancioni \u00e8 oggetto di studio per gli esperti di astrofisica, astrobiologia e esoplanetologia. Le nane arancioni, o stelle di classe K V, sono stelle che per massa, raggio e luminosit\u00e0 si situano a met\u00e0 strada tra le nane gialle come il Sole e le nane rosse, e potrebbero essere ottime candidate per ospitare pianeti adatti alla vita extraterrestre, con diversi vantaggi rispetto all'abitabilit\u00e0 dei pianeti che orbitano attorno alle nane rosse, e anche alcuni vantaggi rispetto alle stelle come il Sole.\nQueste stelle rimangono stabili nella sequenza principale pi\u00f9 a lungo del Sole, concedendo pi\u00f9 tempo perch\u00e9 la vita possa formarsi e svilupparsi su un pianeta attorno ad esse. Le nane arancioni emettono radiazioni nello spettro dei raggi non-UV sufficienti a fornire una temperatura che permetterebbe all'acqua liquida di esistere sulla superficie di un pianeta situato nella zona abitabile. Inoltre, dipendendo anche dalla grandezza, le zone abitabili attorno a queste stelle sono sufficientemente lontane perch\u00e9 un pianeta non vada in rotazione sincrona, rivolgendo sempre lo stesso emisfero verso la stella, come capita spesso invece per i pianeti orbitanti attorno a piccole nane rosse. Inoltre, la maggior distanza mette maggiormente al riparo i pianeti da improvvisi e violenti brillamenti, peraltro pi\u00f9 frequenti nelle stesse nane rosse.\nRispetto alle analoghe solari invece, queste stelle hanno il vantaggio di emettere meno radiazione ultravioletta e raggi X, solitamente nocivi per la vita, e questo, unito al loro ciclo vitale, le rende ottime candidate per la ricerca di forme di vita aliene.\nCaratteristiche.\nA seconda della loro massa, le nane arancioni hanno una temperatura compresa tra a K e una massa da 0,6 a 0,9 masse solari. Dato che la speranza di vita di una stella \u00e8 inversamente proporzionale alla sua massa e alla sua luminosit\u00e0, una nana arancione pu\u00f2 rimanere nella sequenza principale da 20 a 40 miliardi di anni, contro i 10 miliardi di anni del ciclo vitale del Sole. Dopo le numerosissime nane rosse, le stelle di tipo K sono le seconde pi\u00f9 comuni nell'universo, con una percentuale del 9% sulla popolazione totale di stelle, e sono 3-4 volte pi\u00f9 comuni delle nane gialle come il Sole.\nZona abitabile.\nLa zona abitabile attorno ad una nana arancione va mediamente da 0,3 a 1 UA, anche se potrebbe essere un po' pi\u00f9 ampia, soprattutto verso l'esterno, e varia comunque in funzione delle dimensioni e della luminosit\u00e0 della stella. Mentre per una stella di classe K5 e 0,64 R\u2609 la zona abitabile va da 0,342 a 0,67\u00a0UA, per una stella di tipo K0 e 0,83\u00a0R\u2609 va da 0,604 a 1,188\u00a0UA. A quelle distanze difficilmente un pianeta avrebbe una rotazione sincrona per effetti mareali, e sarebbe sufficientemente lontano da deleterie espulsioni di massa coronali della sua stella, anche se, rispetto alle nane rosse, le nane arancioni sono generalmente pi\u00f9 stabili. Nelle loro fasi iniziali, le stelle di classe M hanno macchie in superficie che possono ridurre la loro luminosit\u00e0 del 40% per diversi mesi, mentre i flare improvvisi possono duplicarne la luminosit\u00e0 in pochi minuti\nSpecialmente verso il bordo esterno della zona abitabile, i pianeti attorno a nane arancioni riceverebbero una quantit\u00e0 giusta di radiazioni per poter avere acqua liquida in superficie, senza ricevere un eccesso di radiazione ultravioletta che potrebbe spazzar via la loro atmosfera.\nPotenzialmente abitabili.\nNonostante le stelle simili al Sole abbiano in passato ricevuto maggiori attenzioni dai cacciatori di esopianeti, nuove ricerche hanno suggerito che attorno alle nane arancioni potrebbero esistere i migliori pianeti candidati ad ospitare la vita. Nel 2014, gli astrofici Ren\u00e9 Heller e John Armstrong hanno suggerito che potrebbero esistere pianeti pi\u00f9 abitabili della Terra, i cosiddetti pianeti superabitabili. Una delle caratteristiche di questi pianeti \u00e8 che appartengano ad un sistema di una nana arancione.\nSecondo i loro studi le nane arancioni hanno migliori livelli, per la vita, di emissione di radiazioni. Tutte le stelle passano per un periodo iniziale della loro vita di intensa attivit\u00e0, con repentini cambi di luminosit\u00e0 e di attivit\u00e0, la cui durata \u00e8 inversamente proporzionale alla loro massa. Per una stella gialla come il Sole questo periodo dura all'incirca 500 milioni di anni, mentre una nana rossa pu\u00f2 rimanere in questa fase fino a 3 miliardi di anni. Dopo questo periodo, le stelle rimangono relativamente stabili per il resto della loro vita nella sequenza principale. Nelle nane rosse il lungo periodo di intensa radiazione potrebbe far disperdere l'atmosfera di pianeti posti nella zona abitabile, e la loro radiazione ultravioletta sarebbe troppo bassa per permettere la sintesi di alcuni biocomposti essenziali. Al contrario, rispetto alle nane gialle, le nane arancioni hanno un pi\u00f9 lungo periodo di attivit\u00e0 iniziale con intensa attivit\u00e0 ultravioletta, tuttavia molto pi\u00f9 breve rispetto alle nane rosse, e nello stesso tempo, quando si stabilizzano, emettono meno radiazioni del Sole, comunque sufficienti per sostenere i processi chimici necessari per la vita, ma con il vantaggio che eventuali organismi viventi probabilmente non avrebbero bisogno di protezione come gli organismi terrestri, protetti anche dalla cappa di ozono dell'atmosfera terrestre e dal suo campo magnetico.\nAlcuni scienziati del SETI e della NASA hanno formulato l'ipotesi che il processo della fotosintesi sia possibile anche su pianeti attorno a nane rosse. Il colore delle piante, che varia in funzione della radiazione ricevuta, su un pianeta attorno ad una nana arancione potrebbe essere arancio o rosso.\nPianeti di nane arancioni potenzialmente abitabili.\nSotto, una lista di esopianeti orbitanti attorno a nane arancioni situati nella zona abitabile e con l'indice di similarit\u00e0 terrestre pi\u00f9 elevato."}
{"id": "6009828", "revid": "104458", "url": "https://it.wikipedia.org/wiki?curid=6009828", "title": "Nova Gora", "text": ""}
{"id": "6009830", "revid": "104458", "url": "https://it.wikipedia.org/wiki?curid=6009830", "title": "Neustift bei Guessing", "text": ""}
{"id": "6009831", "revid": "287204", "url": "https://it.wikipedia.org/wiki?curid=6009831", "title": "Huntington (Vermont)", "text": "Huntington \u00e8 una citt\u00e0 degli Stati Uniti d'America, nella contea di Chittenden, nello Stato del Vermont. La popolazione era di 1.938 abitanti nel censimento del 2010."}
{"id": "6009835", "revid": "858648", "url": "https://it.wikipedia.org/wiki?curid=6009835", "title": "Le quattro dita della furia", "text": ""}
{"id": "6009837", "revid": "767487", "url": "https://it.wikipedia.org/wiki?curid=6009837", "title": "Jericho (Vermont)", "text": "Jericho \u00e8 una citt\u00e0 degli Stati Uniti d'America, nella contea di Chittenden, nello Stato del Vermont. La popolazione era di 5.009 abitanti nel censimento del 2010."}
{"id": "6009840", "revid": "287204", "url": "https://it.wikipedia.org/wiki?curid=6009840", "title": "Shelburne (Vermont)", "text": "Shelburne \u00e8 una citt\u00e0 degli Stati Uniti d'America, nella contea di Chittenden, nello Stato del Vermont. La popolazione era di 7.144 abitanti nel censimento del 2010."}
{"id": "6009850", "revid": "287204", "url": "https://it.wikipedia.org/wiki?curid=6009850", "title": "Campisico", "text": "Campisico \u00e8 una delle frazioni del comune lombardo di Capralba.\nStoria.\nLa localit\u00e0 \u00e8 un piccolo borgo agricolo di antica origine, appartenente al territorio cremasco.\nIn et\u00e0 napoleonica, dal 1810 al 1816, Campisico fu frazione di Capralba, recuperando l'autonomia con la costituzione del Regno Lombardo-Veneto. Tre anni dopo per\u00f2 i governanti tedeschi tornarono sui loro passi, e la localit\u00e0 venne aggregata definitivamente al comune di Capralba."}
{"id": "6009851", "revid": "287204", "url": "https://it.wikipedia.org/wiki?curid=6009851", "title": "St. George (Vermont)", "text": "St. George \u00e8 una citt\u00e0 degli Stati Uniti d'America, nella contea di Chittenden, nello Stato del Vermont. La popolazione era di 674 abitanti nel censimento del 2010."}
{"id": "6009852", "revid": "104458", "url": "https://it.wikipedia.org/wiki?curid=6009852", "title": "Woerterberg", "text": ""}
{"id": "6009854", "revid": "287204", "url": "https://it.wikipedia.org/wiki?curid=6009854", "title": "Underhill (Vermont)", "text": "Underhill \u00e8 una citt\u00e0 degli Stati Uniti d'America, nella contea di Chittenden, nello Stato del Vermont. La popolazione era di 3.016 abitanti nel censimento del 2010."}
{"id": "6009855", "revid": "287204", "url": "https://it.wikipedia.org/wiki?curid=6009855", "title": "Westford (Vermont)", "text": "Westford \u00e8 una citt\u00e0 degli Stati Uniti d'America, nella contea di Chittenden, nello Stato del Vermont. La popolazione era di 2.029 abitanti nel censimento del 2010."}
{"id": "6009858", "revid": "287204", "url": "https://it.wikipedia.org/wiki?curid=6009858", "title": "Williston (Vermont)", "text": "Williston \u00e8 una citt\u00e0 degli Stati Uniti d'America, nella contea di Chittenden, nello Stato del Vermont. La popolazione era di 8.698 abitanti nel censimento del 2010."}
{"id": "6009859", "revid": "1367373", "url": "https://it.wikipedia.org/wiki?curid=6009859", "title": "Associazione per il sostegno dell'Autorit\u00e0 Imperiale", "text": ""}
{"id": "6009860", "revid": "287204", "url": "https://it.wikipedia.org/wiki?curid=6009860", "title": "Parco nazionale di Ta' Qali", "text": "Il parco nazionale di Ta' Qali [ \"park nazzjonali Ta' Qali\", \"Ta' Qali national park\"] \u00e8 un'area naturale protetta maltese situata a Ta' Qali, zona del consiglio locale di Attard. Ospita un teatro e un parco avventura costruito dalla Bank of Valletta.\nStoria.\nNell'area dove oggi c'\u00e8 il parco nazionale fino al 1918 c'era l'ippodromo di Marsa, che poi venne demolito dalla Royal Air Force per costruire l'aerodromo di Ta' Qali, che durante la seconda guerra mondiale venne utilizzato per i bombardamenti nell'Italia meridionale e in Africa. Dal 1\u00ba aprile 1945 ospit\u00f2 la Fleet Air Arm, nel 1963 pass\u00f2 al governo maltese e nel 1968 venne definitivamente demolito.\nFlora.\nLa flora \u00e8 costituita da gelsomino azzurro, prugna del Natal, fiammola, gerani, limonio, Bocca di Leone, celosia, amaranto, gonfrena, calendola, violacciocca rossa, pino domestico, ginepro articolato, carrubo, olivo, pino d'Aleppo, cipresso mediterraneo, pino dell'isola Norfolk, cipresso dell'Arizona, alloro, leccio, corbezzolo, agnocasto, tamerice maggiore, viburno tino, giuggiolo, bagolaro, albero di Giuda, palma nana, ginestra odorosa, lagunaria, Erythrina variegata, fico del caucci\u00f9, pepe rosa, jacaranda, Tecoma capensis, Justicia spicigera, Dodonea viscosa, wutong, Parkinsonia aculeata, palma californiana, palma messicana, Malvaviscus arboreus mexicanus, palma nana e Ceiba speciosa.\nFauna.\nGli uccelli presenti sono l'occhiocotto, la passera sarda, il beccamoschino, tortora dal collare, il pigliamosche comune, la calandrella, il pettirosso, lo stiaccino, la ballerina bianca, lo storno comune, il regolo comune, il fiorrancino, la capinera, l'upupa, l'averla capirossa e la nitticora.\nInoltre sono presenti rettili come il geco, il biacco, la lucertola maltese, il camaleonte mediterraneo, tra i mammiferi si segnalano il mustiolo, il riccio algerino e la donnola."}
{"id": "6009862", "revid": "713714", "url": "https://it.wikipedia.org/wiki?curid=6009862", "title": "Villa Romana (Carsoli)", "text": "Villa Romana \u00e8 una frazione di circa 80 abitanti del comune di Carsoli (AQ), in Abruzzo.\nGeografia fisica.\nIl paese, situato sul versante orientale della piana del Cavaliere tra i territori di Carsoli e Pereto, si sviluppa sulla sommit\u00e0 della collina Merulo a circa 826 , alle pendici del monte Fontecellese la cui cima (1.623 ) \u00e8 detta anche monte Romano. Il suo territorio montano \u00e8 incluso nella catena dei monti Carseolani.\nConfina ad est con il borgo di Montesabinese e l'area montuosa di Colli di Monte Bove, a sud est con quella di Pereto. \nDista circa 1,7 chilometri dal capoluogo comunale.\nOrigini del nome.\nSull'origine del nome di Villa Romana ci sono diverse ipotesi. La pi\u00f9 suggestiva lega il toponimo ai cinque cardinali esiliati da Papa Leone IX da cui sarebbe derivato il nome Villa dei Cardinali in seguito modificato in Villa dei Romani. Leggendaria \u00e8 stata giudicata anche l'ipotesi legata al ratto delle Sabine a seguito del quale Romani e Sabini avrebbero fondato Villa Romana e Montesabinese.\nL'ipotesi che appare pi\u00f9 verosimile rimanda ad alcuni documenti parrocchiali, risalenti al XVII secolo, in cui il toponimo Monte Romano si sarebbe evoluto in Villa di Monte Romano e, in seguito, nel nome contemporaneo di Villa Romana. Muzio Febonio nella sua opera \"Historiae Marsorum\" chiama \"Villa Romana Villa Sabinensis\" i due borghi limitrofi di Villa Romana e Montesabinese.\nStoria.\nL'origine della villa \u00e8 legata al fundus che appartenne all'ager dell'antica colonia romana di Carsioli (o Carseoli). Il graduale sviluppo delle attivit\u00e0 rurali port\u00f2 alla creazione della villa e, dopo il recupero delle strutture agrarie, alla costituzione del centro urbano. Lo stesso processo si verific\u00f2 per il limitrofo borgo di Montesabinese che, unitamente a Villa Romana, era anche detto durante il periodo medievale Villa di Montesabinese. Quasi tutti i borghi limitrofi della piana del Cavaliere furono invece edificati in seguito al fenomeno dell'incastellamento.\nSulla costituzione del centro urbano tuttavia si sono tramandate nel tempo alcune leggende; la pi\u00f9 suggestiva la farebbe risalire all'epoca del ratto delle Sabine i cui contendenti, dopo la riappacificazione, avrebbero fondato i due paesi limitrofi di Villa Romana e Montesabinese. Un'altra leggenda lega l'origine del centro alla figura di Papa Leone IX che dopo le lotte del 1054 tra Chiesa e Normanni avrebbe esiliato nella diocesi marsicana cinque cardinali colpevoli delle dicerie che furono alla base delle lotte contro i suoi possibili alleati. I cardinali scelsero il colle Merulo che segna uno dei confini tra le contemporanee regioni di Abruzzo e Lazio.\nNel Basso Medioevo il paese segu\u00ec le sorti della contea di Carsoli e del ducato di Tagliacozzo al centro, come gran parte del territorio della Marsica, delle lotte di potere tra gli Orsini e i Colonna. A Fabrizio I Colonna alcuni diplomi dei sovrani di Napoli, degli ultimi anni del XV secolo, riconoscono con chiarezza la concessione delle contee marsicane e delle baronie della valle Roveto e di Carsoli. Nel 1703 il paese sub\u00ec alcuni danni a causa del terremoto dell'Aquila. A seguito dell'eversione della feudalit\u00e0 Villa Romana fece parte dal 1811 del circondario di Carsoli, incluso nel distretto di Avezzano. \nIl borgo non sub\u00ec danni irreparabili con il terremoto della Marsica del 1915 che invece distrusse quasi completamente Avezzano e devast\u00f2 diverse aree del territorio marsicano e dell'Italia centrale.\nSociet\u00e0.\nLingue e dialetti.\nIl dialetto parlato a Villa Romana si inserisce nel gruppo carseolano (o sublacense) del dialetto sabino, che appartiene ai dialetti italiani mediani, diffuso attorno a Carsoli fra la Marsica e la valle dell'Aniene.\nTradizioni e folclore.\nLa festa patronale in onore di san Nicola di Bari si svolge con riti religiosi e civili tra il 14 ed il 17 agosto. Nel giorno dell'Ascensione di Ges\u00f9 si celebra la festa di san Martino con processione all'eremo.\nInfrastrutture e trasporti.\nStrade.\nIl borgo \u00e8 attraversato dalla strada provinciale 107 che lo collega con il capoluogo e con la frazione di Montesabinese."}
{"id": "6009875", "revid": "104458", "url": "https://it.wikipedia.org/wiki?curid=6009875", "title": "Dipartimento del Territorio di Belfort", "text": ""}
{"id": "6009877", "revid": "599013", "url": "https://it.wikipedia.org/wiki?curid=6009877", "title": "Kaltenbrunn", "text": ""}
{"id": "6009890", "revid": "124123", "url": "https://it.wikipedia.org/wiki?curid=6009890", "title": "Persone di nome Florence", "text": ""}
{"id": "6009891", "revid": "287204", "url": "https://it.wikipedia.org/wiki?curid=6009891", "title": "Middlesex (Vermont)", "text": "Middlesex \u00e8 una citt\u00e0 degli Stati Uniti d'America, nella contea di Washington (Stato del Vermont). La popolazione era di 1.731 abitanti nel censimento del 2010."}
{"id": "6009897", "revid": "709565", "url": "https://it.wikipedia.org/wiki?curid=6009897", "title": "E-Prix di Londra 2016", "text": "L'E-Prix di Londra 2016 \u00e8 stata la nona e decima tappa del campionato di Formula E 2015-2016. L'evento, l'ultimo della stagione, ha visto l'assegnazione del titolo piloti a S\u00e9bastien Buemi e il titolo scuderie al suo team Renault e.Dams.\nGara 1.\nPiloti.\nDopo aver saltato l'E-Prix di Berlino, il portoghese Da Costa \u00e8 tornato al volante del Team Aguri.\nFan Boost.\nIl Fanboost \u00e8 stato vinto da Nick Heidfeld, Lucas Di Grassi e S\u00e9bastien Buemi.\nRisultati.\nGara.\nI risultati della gara sono i seguenti:\nGara 2.\nAspetti sportivi.\nA causa di problemi di ricarica riscontrati da alcune scuderie la seconda sessione di prove libere \u00e8 stata annullata.\nFanboost.\nIl Fanboost \u00e8 stato vinto da St\u00e9phane Sarrazin, Lucas Di Grassi e S\u00e9bastien Buemi.\nRisultati.\nGara.\nI risultati della gara sono i seguenti:"}
{"id": "6009898", "revid": "287204", "url": "https://it.wikipedia.org/wiki?curid=6009898", "title": "Somerset (Vermont)", "text": "Somerset \u00e8 una citt\u00e0 degli Stati Uniti d'America, nella contea di Windham, nello Stato del Vermont. La popolazione era di 5 abitanti nel censimento del 2010."}
{"id": "6009899", "revid": "640277", "url": "https://it.wikipedia.org/wiki?curid=6009899", "title": "Indice di similarit\u00e0 terrestre", "text": ""}
{"id": "6009919", "revid": "536159", "url": "https://it.wikipedia.org/wiki?curid=6009919", "title": "Mo\u00ebt et Chandon", "text": ""}
{"id": "6009922", "revid": "1543377", "url": "https://it.wikipedia.org/wiki?curid=6009922", "title": "Pentaur", "text": "La cospirazione.\nPentaur avrebbe dovuto godere dei benefici della \"cospirazione dell'harem\", forse incitato dalla propria madre Tiye ad assassinare il faraone. Tiye voleva che fosse il proprio figlio a succedere al sovrano, nonostante l'erede designato fosse il figlio della regina Iside Ta-Hemdjert. Stando al Papiro giuridico di Torino, Pentaur figurava tra gli accusati del processo, imputati della partecipazione al complotto. Probabilmente fu costretto a suicidarsi.\nLa storica Susan Redford ipotizza che al principe Pentaur sarebbe stata offerta la possibilit\u00e0 di suicidarsi col veleno per via della sua nobile origine, risparmiandogli il destino degli altri cospiratori, che sarebbero stati bruciati vivi e le loro ceneri gettate nelle strade. Una simile punizione, terribile per la religione egizia, dovette servire da esempio e sottolineare la gravit\u00e0 del tradimento: infatti gli egizi credevano che si potesse conseguire la vita eterna, dopo la morte, solo se il corpo fosse stato imbalsamato e preservato dalla corruzione. In altre parole, i colpevoli non furono uccisi solo fisicamente, ma anche spiritualmente: suicidandosi e sfuggendo alla distruzione corporea sul rogo, Pentaur evit\u00f2 il castigo peggiore di una seconda morte nel senso religioso. Ci\u00f2 gli permise di essere mummificato e, cos\u00ec, di rivivere nell'aldil\u00e0. Una recente analisi sulla mummia generalmente ritenuta la sua ha rivelato che potrebbe invece essere stato strangolato o impiccato. Se tali resti fossero veramente i suoi, Pentaur dovette avere 18 anni quando mor\u00ec.\nLa probabile mummia.\nRecentemente, l'egittologo Bob Brier ha preso in considerazione la vecchia ipotesi secondo cui la famosa mummia del cosiddetto \"Uomo sconosciuto E\" rinvenuta, fra moltissime altre, nel \"nascondiglio\" DB320 di Deir el-Bahari nel 1881, sarebbe senza dubbio quella del principe traditore. I primi osservatori furono colpiti dall'aspetto piuttosto impressionante di tale salma, definita \"effrayante\", spaventosa, da Maspero. Si tratta di una mummia del tutto inusuale, perch\u00e9 realizzata frettolosamente senza la rimozione del cervello e delle viscere (assente ogni traccia di incisioni in tal senso), e perch\u00e9 sistemata in una cassa di cedro il cui interno era stato grossolanamente manomesso al fine d'allargarla, oltre ad essere avvolta in una pelle di capra (considerata ritualmente impura). Brier ipotizz\u00f2 che Pentawere fu mummificato con grande fretta, saltando delle procedure, e posto nella prima cassa disponibile per dargli una sepoltura quantomeno decente. \nLa mummia appartiene a un ragazzo non ancora ventenne, di 1 metro e 70 di statura, senza traccia di barba e baffi; la testa \u00e8 scompostamente gettata indietro, la bocca insolitamente spalancata, mentre i genitali mancano del tutto.\nSuccessive analisi del DNA hanno confermato che mummia appartiene a un figlio di Ramesse III.\nAltra ipotesi.\nNel 1999 la mummia venne esaminata dall'egittologo Dylan Bickerstaffe, questi conferm\u00f2 che il corpo era avvolto in una pelle di pecora che presentava ancora il vello, alimentando molti degli interrogativi gi\u00e0 sorti in occasione della prima ispezione e derivanti dalla descrizione di Erodoto, che aveva indicato come gli antichi egizi considerassero impuri gli indumenti di lana. Tale circostanza, secondo Bickerstaffe, era peraltro confermata dal Racconto di Sinhue secondo cui la sepoltura in una pelle di pecora era esecranda. Non esiste, inoltre, nessun'altra sepoltura egizia in cui esista un identico metodo di imbalsamazione. Sotto la pelle di pecora le bende (datate da Maspero alla XVIII dinastia per il sistema di posizionamento) erano cosparse di natron che aveva assorbito il grasso corporeo emettendo un forte odore di putridume. Le bende di lino erano impregnate di sostanza adesiva (forse resina) ed erano state legate attorno a polsi e gambe cos\u00ec strettamente da lasciare solchi visibili sulla pelle; sotto tale strato di bende il corpo era stato ricoperto con un composto di natron, resina e calce. Il corpo apparteneva a un uomo di circa 25 anni; il volto appariva contorto e i visceri erano ancora \"in situ\". Molte ipotesi sono state avanzate su \"sconosciuto E\": data una lacerazione al perineo, si pens\u00f2 fosse morto per impalamento, ma l'esame degli organi interni, integri, escluse tale circostanza e port\u00f2 a ritenere si trattasse di lesioni \"post mortem\"; considerato il volto contorto, e la contrazione dei muscoli addominali, si pens\u00f2 quindi a un avvelenamento il che sarebbe stato avvalorato dal fatto che \"sconosciuto E\" aveva poco o nulla nello stomaco (ancora \"in situ\"), condizione compatibile con il vomito che potrebbe essere stato causato dall'agente venefico; Maspero giunse alla conclusione che il corpo poteva essere quello di Pentawer, nobile di corte, coinvolto nel complotto per assassinare Ramses III e che questi era stato sepolto vivo. Considerazioni pi\u00f9 moderne, anche di Bickerstaffe, ipotizzano invece che \"sconosciuto E\", che recava ancora alle orecchie orecchini d'oro di gran valore, indossava biancheria di lino di gran pregio ed era chiuso in un sarcofago di cedro particolarmente raro in Egitto e, quindi, molto costoso, fosse un uomo di alto rango, forse un Governatore, che viveva in avamposti egizi nell'area palestinese verosimilmente durante la XVIII dinastia. Morto per cause naturali, il suo corpo non venne immediatamente ritrovato e assunse perci\u00f2 atteggiamenti contorti che costrinsero a stringere bene le bende per fargli assumere una posa pi\u00f9 naturale. Gli imbalsamatori provinciali, e stranieri, fecero del loro meglio per preservarlo in \"modo egiziano\", ma si appoggiarono su procedure di imbalsamazione locale. \"Sconosciuto E\" fu perci\u00f2 trattato da imbalsamatori stranieri con natron e calce viva, avvolto strettamente per raddrizzare le membra in una posizione accettabile e dotato di un sudario di pelle di pecora che potrebbe in realt\u00e0 essere stato un segno d'onore nelle loro usanze funerarie. Conferma indiretta deriv\u00f2, peraltro, dall'ispezione che della mummia esegu\u00ec, nel 1912, l'anatomopatologo Smith che sottoline\u00f2 come l'espressione facciale, come di persona che urla, era presente anche in altre mummie citando, ad esempio, quelle di Inhapi o Merutamon.\nBibliografia.\nSusan Redford, \"The Harem Conspiracy\", Northern Illinois Press, 2002."}
{"id": "6009925", "revid": "481666", "url": "https://it.wikipedia.org/wiki?curid=6009925", "title": "The Lady from Longacre", "text": ""}
{"id": "6009928", "revid": "1543377", "url": "https://it.wikipedia.org/wiki?curid=6009928", "title": "Donyatsu", "text": " \u00e8 un manga di Y\u016bsuke Kozaki con protagonista un ibrido fra un gatto ed una ciambella \"donut\".\nPubblicato inizialmente sulla rivista \"Young Gangan\" di Square Enix nel dicembre 2011, la serie \u00e8 stata presto raccolta in sei volumi totali. Nel 2013 \u00e8 stato prodotto un adattamento anime del manga, diretto da Manky\u016b.\nTrama.\nIn un surreale Giappone post-apocalittico vivono alcuni ibridi fra felini e snack, uno fra questi \u00e8 Donyatsu, met\u00e0 gatto e met\u00e0 ciambella; i suoi amici sono felini incrociati con bagel, marshmallow..."}
{"id": "6009930", "revid": "329581", "url": "https://it.wikipedia.org/wiki?curid=6009930", "title": "Jan Beerstraten", "text": ""}
{"id": "6009955", "revid": "124123", "url": "https://it.wikipedia.org/wiki?curid=6009955", "title": "Jean de La Varende", "text": "Biografia.\nAutore di romanzi, novelle, biografie e monografie, in particolare sulla Normandia. Inizialmente cerc\u00f2 di emulare la carriera del padre ufficiale di marina, ma dovette rinunciarvi perch\u00e9 affetto da problemi cardiaci. Nel 1942 fu eletto nell'Acad\u00e9mie Goncourt. \nNel 1938 ricevette il Grand Prix du roman de l'Acad\u00e9mie fran\u00e7aise per \"Il centauro di Dio\". Dal romanzo \"Naso di cuoio\" fu tratto il film omonimo (1952), diretto da Yves All\u00e9gret."}
{"id": "6009957", "revid": "1211023", "url": "https://it.wikipedia.org/wiki?curid=6009957", "title": "Quatermass and the Pit (miniserie televisiva)", "text": "Quatermass and the Pit \u00e8 una miniserie televisiva britannica di fantascienza in sei episodi diretta da Rudolph Cartier e trasmessa dalla BBC Television nell'inverno del 1958-1959. \u00c8 il seguito di \"Quatermass II\" e terzo episodio della saga televisiva con protagonista lo scienziato Bernard Quatermass, ideato dallo sceneggiatore Nigel Kneale e qui interpretato da Andr\u00e9 Morell. Della serie \u00e8 stato prodotto un remake cinematografico nel 1967 intitolato \"L'astronave degli esseri perduti\" (\"Quatermass and the Pit\").\nTrasmissione e distribuzione.\n\"Quatermass and the Pit\" \u00e8 stata trasmessa dalla BBC Television a partire dal 22 dicembre 1958 e fino al 26 gennaio 1959.\nLa miniserie televisiva \u00e8 stata conservata interamente ed \u00e8 stata pubblicata integralmente nel cofanetto in DVD \"The Quatermass Collection. A seminal BBC sci.fi trilogy\" nel 2005 dalla 2 Entertain Video. La serie \u00e8 inedita in italiano."}
{"id": "6009958", "revid": "400694", "url": "https://it.wikipedia.org/wiki?curid=6009958", "title": "Quatermass and the Pit (serie televisiva)", "text": ""}
{"id": "6009964", "revid": "110157", "url": "https://it.wikipedia.org/wiki?curid=6009964", "title": "Cigola la carrucola del pozzo", "text": "Cigola la carrucola del pozzo \u00e8 una poesia della raccolta \"Ossi di seppia\", scritta da Eugenio Montale.\nMetrica.\nLa poesia \u00e8 composta da un'unica strofa, nonostante presenti uno scalino metrico all'ottavo verso. Il ritmo del componimento \u00e8 endecasillabo. Le rime sono irregolari.\nAnalisi del componimento.\nIl componimento rievoca la memoria volontaria che \u00e8 improvvisa e breve, proprio come l'immagine che appare nel secchio. In questa metafora \u00e8 evidente il collegamento con il pensiero di Pascoli e D'Annunzio. Mentre il secchio risale, sulla superficie appare un ricordo tremolante (a causa del movimento dell'acqua). \nLa forma del secchio, circolare, evoca uno dei temi principali della poesia montaliana, ovvero la monotonia, il ripetersi della vita. L'io lirico, accostando il volto, nota un viso sensuale riflesso nel secchio (probabilmente quello di Anna Degli Uberti). Lo scalino metrico rappresenta il modo brusco con cui \u00e8 sparito il volto riflesso; questo accade mentre l'io lirico prova a baciare la superficie dell'acqua. \nLa poesia termina con il suono stridulo della carrucola, che riporta l'io lirico alla realt\u00e0."}
{"id": "6009966", "revid": "697352", "url": "https://it.wikipedia.org/wiki?curid=6009966", "title": "Hettie Carlson", "text": ""}
{"id": "6009971", "revid": "31886", "url": "https://it.wikipedia.org/wiki?curid=6009971", "title": "Anoteropsis montana", "text": "Anoteropsis montana \u00e8 un ragno appartenente alla famiglia Lycosidae.\nEtimologia.\nIl nome proprio della specie deriva dall'aggettivo latino montanus, -a, -um, cio\u00e8 \"del monte, montano\", in riferimento all'habitat della specie.\nCaratteristiche.\nSi distingue dalle altre specie del genere per la punta arrotondata dell'apofisi mediana del bulbo maschile e per gli scleriti laterali dell'epigino ed il relativo labbro posteriore a forma di U.\nL'olotipo maschile rinvenuto ha lunghezza totale \u00e8 di 10,10mm; la lunghezza del cefalotorace \u00e8 di 5,20mm; e la larghezza \u00e8 di 2,20mm.\nDistribuzione.\nLa specie \u00e8 stata reperita nella Nuova Zelanda meridionale: l'olotipo maschile \u00e8 stato rinvenuto sulla catena montuosa Seaward Kaikoura Range lungo il corso di un affluente del fiume Hapuku, appartenente alla regione di Canterbury.\nTassonomia.\nAl 2016 non sono note sottospecie e dal 2002 non sono stati esaminati nuovi esemplari."}
{"id": "6009972", "revid": "287204", "url": "https://it.wikipedia.org/wiki?curid=6009972", "title": "Charles Chipiez", "text": "Biografia.\nInsegn\u00f2 alla \u00c9cole Sp\u00e9ciale d'Architecture di Parigi, e contribu\u00ec alla fondazione della \"\u00c9cole Nationale Professionnelle d'Armenti\u00e8res\" di Armenti\u00e8res nel 1887.\nChipiez con l'aiuto dell'architetto, ellenista, e storico dell'architettura Georges Perrot, scrisse alcune delle descrizioni pi\u00f9 dettagliate delle realizzazioni architettoniche del mondo antico in posti come l'Egitto, la Grecia, la Persia, la Lidia, la Licia e l'Assiria. Realizz\u00f2 anche molti dei pi\u00f9 dettagliati disegni architettonici virtuali dei monumenti antichi non pi\u00f9 esistenti, riportandoli in vita.\nFra le sue pi\u00f9 importanti opere, realizzate con Perrot, vi sono \"History of art in primitive Greece: Mycenian art\" del 1894, \"A history of art in Phoenicia and its dependencies\" del 1885, \"History of art in Persia\" del 1892, \"A history of art in ancient Egypt\" del 1883, \"A history of art in Chaldaea &amp; Assyria\" del 1884, \"History of art in Phrygia, Lydia, Caria, and Lycia\" del 1892 e \"History of art in Sardinia, Jud\u00e6a, Syria, and Asia Minor\" del 1890.\nI disegni di Chipiez riflettono il suo acume tecnico, nonch\u00e9 le sue abilit\u00e0 di artista. I suoi disegni, ricreando le facciate dei maggiori edifici di Persepoli, sono tra le opere che hanno contribuito alle sue pubblicazioni:"}
{"id": "6009981", "revid": "31886", "url": "https://it.wikipedia.org/wiki?curid=6009981", "title": "Anoteropsis okatainae", "text": "Anoteropsis okatainae \u00e8 un ragno appartenente alla famiglia Lycosidae.\nEtimologia.\nIl nome proprio della specie deriva dal lago neozelandese dove sono stati rinvenuti gli esemplari: il lago Okataina.\nCaratteristiche.\nSi distingue dalle altre specie del genere per la forma dell'apofisi mediana del bulbo maschile e degli scleriti esterni dell'epigino, in particolare le zone adiacenti al \"setto mediano\". Vi sono della analogie morfologiche del bulbo e dell'epigino con la specie \"A. senica\", di maggiori dimensioni; in \"A. okatainae\" l'apofisi mediana \u00e8 pi\u00f9 breve e le coperture dell'epigino sono meno sviluppate.\nL'olotipo maschile rinvenuto ha lunghezza totale \u00e8 di 5,10mm; la lunghezza del cefalotorace \u00e8 di 2,60mm; e la larghezza \u00e8 di 1,00mm.\nDistribuzione.\nLa specie \u00e8 stata reperita nella Nuova Zelanda settentrionale: l'olotipo maschile \u00e8 stato rinvenuto sulle sponde del lago Okataina, appartenente alla regione della Baia dell'Abondanza.\nTassonomia.\nAl 2016 non sono note sottospecie e dal 2002 non sono stati esaminati nuovi esemplari."}
{"id": "6009983", "revid": "580197", "url": "https://it.wikipedia.org/wiki?curid=6009983", "title": "Meike K\u00e4mper", "text": "Con la nazionale tedesca Under-20 si laurea campione del Mondo all'edizione di Canada 2014 conseguendo anche il Guanto d'oro come miglior portiere del torneo."}
{"id": "6009988", "revid": "174925", "url": "https://it.wikipedia.org/wiki?curid=6009988", "title": "Felicit\u00e0 raggiunta", "text": "Felicit\u00e0 raggiunta \u00e8 una poesia di Eugenio Montale facente parte della raccolta \"Ossi di seppia\".\nMetrica.\nIl componimento \u00e8 suddiviso in due strofe da cinque versi ciascuna con rime ABCAB DEDED. Il ritmo \u00e8 endecasillabo. Al verso 2 vi \u00e8 un settenario e al verso 6 un novenario.\nAnalisi del componimento.\nSegue la linea del componimento precedente (\"Gloria del disteso mezzogiorno\"). In questa poesia, la felicit\u00e0 viene assaporata, provocando la paura nell'io lirico di perderla. Per questo motivo si tratta di un'emozione instabile, avente un'essenza effimera. La felicit\u00e0 viene percepita dall'io lirico come dolorosa, riprendendo due immagini sensoriali:\nQuindi, \u00e8 come se Montale volesse trasmettere un avvertimento al lettore: qualora venisse raggiunta la felicit\u00e0, al minimo tocco, si pu\u00f2 rischiare di perderla. \nNella seconda strofa Montale d\u00e0 alla felicit\u00e0 del tu e attinge a uno dei temi principali degli \"Ossi di seppia\": l'ora che evoca la bellezza fugace del mattino.\nAlludendo a un'immagine animale (\"i nidi delle cimase\"), l'autore spiega come questo sentimento possa rinfrescare e illuminare anche gli animi pi\u00f9 bui. La felicit\u00e0 non esonera, per\u00f2, dai dolori pi\u00f9 profondi, come quello di un bambino che perde il pallone mentre gioca. L'ultima rima tra \"case\" e \"cimase\" indica il sottile legame che vi \u00e8 tra il tetto e il resto della casa stessa, ovvero il vincolo labile tra l'acquisizione e la perdita della felicit\u00e0."}
{"id": "6009992", "revid": "1964823", "url": "https://it.wikipedia.org/wiki?curid=6009992", "title": "Nottingham Forest Football Club 2016-2017", "text": "Questa voce raccoglie le informazioni riguardanti il Nottingham Forest Football Club nelle competizioni ufficiali della stagione 2016\u20132017.\nStagione.\nLa stagione 2016-2017 \u00e8 la 151\u00aa stagione del club e nona stagione consecutiva in Championship dai tempi della loro promozione nella stagione 2007-2008. Oltre a giocare la Championship, il Forest partecipa anche alle due coppe inglesi, la FA Cup e la EFL Cup.\nIl 18 maggio 2017, viene completato il passaggio di propriet\u00e0 del Nottingham Forest Football Club da Fawaz Al-Hasawi ad un consorzio greco, capitanato dal proprietario dell' e magnate delle spedizioni Evangelos Marinakis. Marinakis ha completato l'accordo in partnership con Sokratis Kominakis; il duo ha immediatamente annunciato le nomine dell'avvocato sportivo Nicholas Randall come presidente, l'amministratore delegato dell'Olympiacos Loannis Vrentzos come amministratore delegato e David Cook, ex ed , come direttore commerciale.\nMaglie e sponsor.\nLo sponsor tecnico per la stagione 2016-2017 \u00e8 la tedesca Adidas, mentre lo sponsor ufficiale \u00e8 il bookmaker online 888sport.\nRosa.\n\"Rosa e numerazione sono aggiornati al 22 maggio 2017.\"\nStatistiche.\nStatistiche di squadra.\n\"Statistiche aggiornate al 7 maggio 2017\".\nStatistiche dei giocatori.\n\"Statistiche aggiornate al 7 maggio 2017\".\nI giocatori i cui nomi sono in \"corsivo\", sono stati mandati in prestito in altri club durante il corso della stagione.\nI giocatori i cui nomi sono in grassetto, hanno lasciato il club definitivamente dopo aver preso parte ad almeno una partita durante questa stagione."}
{"id": "6009998", "revid": "119309533", "url": "https://it.wikipedia.org/wiki?curid=6009998", "title": "Elmhurst School for Dance", "text": "Annett Dushi \nLa Elmhurst School for Dance \u00e8 una scuola indipendente di danza classica professionale nel Regno Unito, e una scuola associata del Birmingham Royal Ballet. Essa accetta studenti di et\u00e0 compresa tra 11 e 19 anni che intendono intraprendere una carriera nel balletto classico professionale. L'Ispettorato delle Scuole Indipendenti ha osservato che la scuola \u00e8 un centro di fama mondiale per l'eccellenza nel suo campo, che permette agli studenti di eccellere nella loro abilit\u00e0 e amore per la danza e di avanzare a posizioni migliori con le maggiori compagnie di danza di tutto il mondo ... La Elmhurst offre una giornata accademica completa in combinazione con un corso di formazione professionale completo in danza classica ed in formazione.\"\nStoria.\nLa Elmhurst \u00e8 una delle pi\u00f9 antiche scuole di danza professionali nel Regno Unito. Fu creata originariamente nel corso del 1920 a Camberley, nel Surrey e successivamente trasferita in locali appositamente costruiti a Edgbaston, Birmingham nel 2004. Le strutture occupano una superficie di e comprendono un teatro studio di 250 posti, un laboratorio teatrale e sette studi di danza. Vi \u00e8 anche un centro medico e un centro di fisioterapia / esercizio. Oltre agli studenti al giorno, vi \u00e8 in loco un servizio di vitto e alloggio per un massimo di 121 studenti residenti e di 30 studenti dell'ultimo biennio, fuori sede.\nIl direttore artistico dal 2008, l'ex ballerino Desmond Kelly (OBE), si \u00e8 dimesso a settembre 2012 ed \u00e8 stato sostituito dall'ex primo ballerino del Birmingham Royal Ballet, Robert Parker."}
{"id": "6010000", "revid": "31886", "url": "https://it.wikipedia.org/wiki?curid=6010000", "title": "Anoteropsis westlandica", "text": "Anoteropsis westlandica \u00e8 un ragno appartenente alla famiglia Lycosidae.\nEtimologia.\nIl nome proprio della specie deriva dal distretto neozelandese dove sono stati rinvenuti gli esemplari: il distretto di Westland.\nCaratteristiche.\nSi distingue dalle altre specie del genere per la punta a forma di mezzaluna dell'apofisi mediana del bulbo maschile e quella degli scleriti esterni dell'epigino. Morfologicamente simile ad \"A. hallae\", se ne distingue per l'apofisi mediana pi\u00f9 ampia verso la punta e per il labbro posteriore dell'epigino a forma di V.\nL'olotipo maschile rinvenuto ha lunghezza totale \u00e8 di 6,30mm; la lunghezza del cefalotorace \u00e8 di 3,30mm; e la larghezza \u00e8 di 1,40mm.\nDistribuzione.\nLa specie \u00e8 stata reperita nella Nuova Zelanda meridionale: l'olotipo maschile \u00e8 stato rinvenuto in localit\u00e0 \"Franz Josef Glacier\", alle pendici del ghiacciaio omonimo, appartenente al distretto di Westland.\nTassonomia.\nAl 2016 non sono note sottospecie e dal 2002 non sono stati esaminati nuovi esemplari."}
{"id": "6010019", "revid": "84184", "url": "https://it.wikipedia.org/wiki?curid=6010019", "title": "Boccoli", "text": ""}
{"id": "6010022", "revid": "287204", "url": "https://it.wikipedia.org/wiki?curid=6010022", "title": "Non rifugiarti nell'ombra", "text": "Non rifugiarti nell'ombra \u00e8 una poesia di Eugenio Montale facente parte della raccolta \"Ossi di seppia\".\nMetrica.\nIl componimento \u00e8 formato da sei quartine caratterizzate da rime imperfette, tra cui quasi-rime e un'ipermetra. Il ritmo \u00e8 per la maggior parte ottonario; presenta inoltre due dodecasillabi, due decasillabi, due novenari e due settenari.\nAnalisi del componimento.\nIn questa poesia, Montale sembra si rivolga a un interlocutore femminile, anticipando la vena d'amore delle poesie successive. Secondo il critico Cencetti, l'interlocutrice \u00e8 la poesia stessa. L'io lirico incita l'interlocutrice a non rifugiarsi nelle piante; la invita a non seguire il falco che scende in picchiata verso la preda, rifugiandosi dall'ora tipica di Ossi di seppia, quella del meriggio. Ricorrono, in questa poesia, i tipici elementi del paesaggio ligure, gi\u00e0 presenti in altri componimenti della raccolta, come ne I limoni. Sono luoghi emblematici per l'autore: rievocano la sua infanzia e i suoi ricordi. Montale, attraverso i versi\nesprime il desiderio di abbandonare i luoghi dell'infanzia per crescere. \"Sgretola\" \u00e8 utilizzato da Montale per riprendere \"crogiolo\" di \"In limine\" (la prima poesia di \"Ossi di seppia\") e assume, a differenza di \"crogiolo\", una valenza negativa, simboleggiante la distruzione.\nLa difficolt\u00e0 riscontrata nella crescita \u00e8 esemplificata da Montale come la fatica di muoversi durante l'ora pi\u00f9 calda della giornata. Quindi, l'ora del mezzogiorno rappresenta un ostacolo all'esistenza umana.\nLa quarta strofa si apre con un ossimoro: \"il gioco d'aride onde\": quest'immagine rappresenta il disagio esistenziale. Montale riprende la figura marina, gi\u00e0 apparsa in \"Ossi di seppia\", invitando l'interlocutrice a non buttarsi in mare.\nLa poesia si conclude con i protagonisti del componimento (l'io lirico e l'interlocutrice) che si abbandonano all'accecamento quotidiano piuttosto che alla felicit\u00e0 del loro incontro."}
{"id": "6010023", "revid": "1305772", "url": "https://it.wikipedia.org/wiki?curid=6010023", "title": "Handwritten", "text": ""}
{"id": "6010024", "revid": "1573940", "url": "https://it.wikipedia.org/wiki?curid=6010024", "title": "Fabriciana adippe", "text": "Fabriciana adippe () \u00e8 un lepidottero appartenente alla famiglia Nymphalidae, diffuso in Eurasia."}
{"id": "6010025", "revid": "21880", "url": "https://it.wikipedia.org/wiki?curid=6010025", "title": "Argynnis adippe", "text": ""}
{"id": "6010039", "revid": "110157", "url": "https://it.wikipedia.org/wiki?curid=6010039", "title": "Tentava la vostra mano la tastiera", "text": "Tentava la vostra mano la tastiera \u00e8 una poesia di Eugenio Montale, facente parte della raccolta \"Ossi di seppia\".\nMetrica.\nLa poesia \u00e8 composta da tre quartine. Le rime sono regolari: alternate nelle prime due strofe e incrociate nell'ultima. Il ritmo dei versi \u00e8 endecasillabo, tridecasillabo e composto.\nAnalisi del componimento.\nIl componimento \u00e8 dedicato a Paola Nicoli. \u00c8 una poesia implicitamente d'amore, capace di evocare, basandosi sullo spunto di una situazione quotidiana, uno dei temi principali della poesia montaliana: la relazione tra l'io e il mondo naturale. La donna \u00e8 rappresentata al pianoforte, in difficolt\u00e0 durante l'esecuzione di un brano. \nNella prima strofa sembra che la natura partecipi a questo momento e che unisca la donna e l'io lirico. L'utilizzo del termine \"tentare\", usato per gli strumenti a corde, \u00e8 un collegamento con \"Myricae\" di Pascoli. Il termine esprime l'incertezza dell'esecuzione musicale di Paola Nicoli. \nMontale descrive una natura intenerita dalla scena; questa \u00e8 rappresentata dal rumore leggero del mare e dalle farfalle posate sul ramoscello che si intravede fuori dalla finestra. \nL'ignoranza, definita da Montale \"dolce\", \u00e8 vista dall'io lirico come un'intesa con Paola Nicoli."}
{"id": "6010041", "revid": "110157", "url": "https://it.wikipedia.org/wiki?curid=6010041", "title": "FA Women's Super League 1 2011", "text": "La FA Women's Super League 1 2011 \u00e8 stata la prima edizione della massima divisione del campionato inglese di calcio femminile. Il campionato \u00e8 iniziato il 13 aprile 2011 e si \u00e8 concluso il 28 agosto. L'Arsenal ha vinto il campionato per la prima volta. Capocannoniere del torneo \u00e8 stata Rachel Williams con 14 reti realizzate.\nStagione.\nFormula.\nLe 8 squadre si affrontano in un girone all'italiana con partite di andata e ritorno, per un totale di 14 giornate. La squadra prima classificata \u00e8 campione di Inghilterra e le prime due classificate sono ammesse alla UEFA Women's Champions League.\nClassifica finale.\nLegenda:\nNote:"}
{"id": "6010043", "revid": "1442080", "url": "https://it.wikipedia.org/wiki?curid=6010043", "title": "Burcu", "text": "Origine e diffusione.\nIl nome significa \"che profuma\", \"fragrante\". Raggiunse la massima popolarit\u00e0 alla fine degli anni Ottanta, quando era tra i primi dieci nomi femminili pi\u00f9 diffusi in Turchia; il suo utilizzo \u00e8 andato scemando agli inizi del XXI secolo.\nOnomastico.\nIl nome \u00e8 adespota, ossia privo di santa patrona, quindi l'onomastico cade il 1\u00ba novembre, giorno di Ognissanti."}
{"id": "6010044", "revid": "298229", "url": "https://it.wikipedia.org/wiki?curid=6010044", "title": "SummerSlam 2016", "text": "SummerSlam 2016 \u00e8 stata la ventinovesima edizione dell'omonimo evento in pay-per-view di wrestling prodotto annualmente dalla WWE. L'evento si \u00e8 svolto il 21 agosto 2016 al Barclays Center di Brooklyn.\nIn questa edizione di SummerSlam \u00e8 stato introdotto un nuovo titolo: il WWE Universal Championship.\nStoryline.\nBrock Lesnar, dopo la vittoria contro Mark Hunt a UFC 200 (incontro disputato con il permesso della WWE), ha ufficialmente annunciato che sarebbe tornato nella federazione di Vince McMahon all'evento estivo di punta della WWE: SummerSlam. Il 7 luglio, a \"SmackDown\", ne \u00e8 stato annunciato l'avversario: il rientrante Randy Orton, che ha fatto la sua prima apparizione dopo mesi di assenza durante l\"'Highlight Reel\" di Chris Jericho a Battleground.\nIl 25 luglio, a \"Raw\", \u00e8 stato introdotto un secondo titolo mondiale esclusivo dello show rosso: l'Universal Championship. La Commissioner Stephanie McMahon e il General manager Mick Foley hanno annunciato che il primo match valido per questo nuovo titolo avverr\u00e0 a SummerSlam e che a sfidarsi saranno Seth Rollins (prima scelta nel Draft 2016) e il vincitore del main event della puntata. Per decretare i due contendenti hanno poi indetto due Fatal 4-Way match: nel primo il debuttante Finn B\u00e1lor ha sconfitto Rusev, Cesaro e Kevin Owens; nel secondo Roman Reigns si \u00e8 imposto su Sheamus, Sami Zayn e Chris Jericho. Il main event \u00e8 stato successivamente vinto da B\u00e1lor.\nIl 26 luglio, a \"SmackDown\", il Commissioner Shane McMahon e il General manager Daniel Bryan affermano che renderanno il loro show la terra delle opportunit\u00e0: per questo indicono un Six-Pack Challenge match per decretare il contendente n\u00ba 1 al WWE World Championship di Dean Ambrose. I sei partecipanti sono stati John Cena, Baron Corbin, Bray Wyatt, Dolph Ziggler, AJ Styles e Apollo Crews (che si era precedentemente guadagnato l'accesso al match vincendo una Battle Royal tra tutti gli altri wrestler maschili del roster). Il vincitore del match \u00e8 stato lo \"Show-Off\", che si trover\u00e0 quindi a lottare contro l'ex membro dello Shield a SummerSlam per il titolo.\nIl 30 luglio \u00e8 stato annunciato un match tra la Women's Champion Sasha Banks e Charlotte valevole per il titolo femminile. Dana Brooke, essendo stata sconfitta da Sasha Banks durante una puntata di \"Raw\", sar\u00e0 bandita da bordo ring.\nNella puntata di \"SmackDown\" del 2 agosto Apollo Crews ha sconfitto Baron Corbin e Kalisto in un Triple Threat match, diventando il contendente n\u00ba1 all'Intercontinental Championship di The Miz. Per questo motivo \u00e8 stato annunciato un match tra Apollo Crews e The Miz per SummerSlam con in palio il titolo intercontinentale.\nIl 19 giugno a Money in the Bank AJ Styles ha sconfitto John Cena con l'aiuto di Karl Anderson e Luke Gallows. Il 24 luglio a Battleground John Cena, Enzo Amore e Big Cass hanno sconfitto il The Club (AJ Styles, Karl Anderson e Luke Gallows). A seguito di ci\u00f2, nella puntata di \"SmackDown\" del 2 agosto Styles ha sfidato Cena per SummerSlam e il \"Leader della Cenation\" ha accettato.\nNella puntata di \"Raw\" del 25 luglio i membri del New Day (Big E, Kofi Kingston e Xavier Woods) hanno celebrato il loro regno come WWE Tag Team Champions, essendo esso il pi\u00f9 lungo nella storia del titolo, e il trio \u00e8 stato brutalmente attaccato da Karl Anderson e Luke Gallows. Nella successiva puntata di \"Raw\" del 1\u00ba agosto Big E e Kingston hanno sconfitto Gallows e Anderson in un match non titolato e i due membri del Club hanno brutalmente attaccato Big E, infortunandolo all'inguine (\"kayfabe\"). L'8 agosto \u00e8 stato dunque annunciato che Kingston e Woods dovranno difendere i WWE Tag Team Championships contro Gallows e Anderson.\nNella puntata di \"Raw\" del 1\u00ba agosto Rusev ha difeso con successo lo United States Championship contro Mark Henry e, nel post match, \u00e8 stato attaccato da Roman Reigns. Nella puntata di \"Raw\" dell'8 agosto Reigns ha attaccato ancora Rusev e la sua manager Lana durante la celebrazione del loro matrimonio; l'ex-membro dello Shield ha dunque sfidato Rusev per lo United States Championship a SummerSlam e il bulgaro ha accettato.\nNella puntata di \"Raw\" del 1\u00ba agosto Enzo Amore e la Women's Champion Sasha Banks sono stati sconfitti da Chris Jericho e Charlotte in un Mixed Tag Team match. La settimana dopo, a \"Raw\", Enzo e Big Cass hanno sfidato Jericho, il quale ha scelto come compagno Kevin Owens e i due team si affronteranno a SummerSlam.\nNella puntata di \"Raw\" del 25 luglio Cesaro ha sconfitto Sheamus in un single match. Il 1\u00ba agosto a \"Raw\" Sheamus ha causato la sconfitta di Cesaro nel suo match contro Rusev valevole per lo United States Championship. La settimana successiva, a \"Raw\", Cesaro \u00e8 costato a Sheamus il suo match contro Sami Zayn. A seguito di ci\u00f2, il GM di \"Raw\" Mick Foley ha annunciato che Cesaro e Sheamus si affronteranno nel \"Kick-off\" di SummerSlam nel primo match di un Best of Seven Series.\nEva Marie \u00e8 stata promossa nel roster principale e trasferita nel roster di \"SmackDown\". Tuttavia il suo debutto ufficiale \u00e8 stato sempre rimandato per vari imprevisti. Nella puntata di \"SmackDown\" del 16 agosto Eva Marie avrebbe dovuto combattere contro Naomi ma il match non ha avuto luogo. Quella stessa sera Becky Lynch e Carmella hanno sconfitto Alexa Bliss e Natalya con Eva Marie che \u00e8 apparsa sullo stage, venendo in seguito inseguita da Naomi. Quella stessa sera \u00e8 stato annunciato per SummerSlam un Six-Woman Tag Team match tra Carmella, Becky Lynch e Naomi contro Natalya, Eva Marie e Alexa Bliss. Il 18 agosto, per\u00f2, Eva Marie \u00e8 stata sospesa per trenta giorni a causa della sua prima violazione del Wellness Program; per questo motivo sar\u00e0 scelta una partner misteriosa da affiancare ad Alexa Bliss e Natalya.\nIl 19 agosto sono stati annunciati due ulteriori match per il Kick-off: Sami Zayn e Neville contro i The Dudley Boyz (Bubba Ray Dudley e D-Von Dudley) e un 12-Man Tag Team match tra gli American Alpha (Chad Gable e Jason Jordan), gli Hype Bros (Mojo Rawley e Zack Ryder) e gli Usos (Jey Uso e Jimmy Uso) contro i Breezango (Fandango e Tyler Breeze), gli Ascension (Konnor e Viktor) e i Vaudevillains (Aiden English e Simon Gotch)."}
{"id": "6010057", "revid": "827882", "url": "https://it.wikipedia.org/wiki?curid=6010057", "title": "Dorian Gray (disambigua)", "text": ""}
{"id": "6010058", "revid": "767487", "url": "https://it.wikipedia.org/wiki?curid=6010058", "title": "Con una mano ti rompo con due piedi ti spezzo", "text": "Con una mano ti rompo con due piedi ti spezzo (\"Du bei chuan wang\") \u00e8 un film del 1971 diretto da Jimmy Wang Yu.\nPellicola di di arti marziali, uscita in Italia nell'aprile 1973, lanciata come film di Pasqua, con un incasso nelle sole prime-visioni delle citt\u00e0 italiane capoluogo di oltre 200 milioni di lire.\nTrama.\nCina, primi del '900. Tien Chung \u00e8 un giovane allievo della scuola di Kung-fu di Han Tui. A seguito di un massacro perpetrato nella sua scuola da una banda di mercenari, rimane privo del braccio destro ma, pur di ottenere la sua vendetta, si allena incessantemente per un anno e mezzo. Dopo il suo allenamento ritorna al suo paese di origine per avere la sua vendetta."}
{"id": "6010059", "revid": "110157", "url": "https://it.wikipedia.org/wiki?curid=6010059", "title": "Il farsi e il disfarsi del linguaggio", "text": "Il farsi e il disfarsi del linguaggio. Linguaggio infantile e afasia (\"Kindersprache und Aphasie\") \u00e8 un saggio di linguistica del 1971, scritto dal linguista Roman Jakobson e tradotto da Lidia Lonzi.\nTemi.\nJakobson approfondisce l'acquisizione del linguaggio negli infanti, in varie fasi della crescita, e la perdita di alcuni suoni a causa dell'afasia, distinguendo diversi tipi di quest'ultima.\nLinguaggio infantile.\nPer quanto concerne l'approccio del bambino al linguaggio, non si tratta di creativit\u00e0 pura n\u00e9 di imitazione perfetta: il piccolo parlante elimina gli elementi che non \u00e8 capace di riprodurre e associa ad altri diverse valenze, rispetto allo standard.\nTendenzialmente, i bambini utilizzano una sorta di lingua segreta, composta esclusivamente dai suoni che sono in grado di riprodurre. Dopo i primi due anni di et\u00e0, l'infante \u00e8 in grado di padroneggiare tutti gli elementi linguistici della sua lingua.\nGli adulti, nel momento in cui parlano con un infante, assumono le stesse peculiarit\u00e0 fonologiche e lessicali del bambino: questo fenomeno \u00e8 detto baby talk.\nLo studio di Jakobson, in correlazione con quelli svolti da psicologi e medici del tempo, porta alla conclusione che i bambini apprendono per primi quei suoni che richiedono il minimo sforzo fisiologico. La prima vocale a essere appresa \u00e8 la vocale aperta \"a\", mentre le prime opposizioni fonologiche consonantiche sono:\nIl bambino, inoltre, associa le vocali aperte alle consonanti occlusive e le vocali chiuse alle consonanti velari (acquisite pi\u00f9 tardi).\nAfasia.\nL'afasia \u00e8 considerata come il contrario dell'acquisizione fonetica del bambino. Con l'afasia si ha la disintegrazione del sistema fonico.\nJakobson suddivide i problemi fonologici a seconda della tipologia di afasia. Con l'afasia interna, si hanno pazienti capaci di operare in un contesto, nonostante le difficolt\u00e0 fonetiche; con l'afasia esterna, invece, i pazienti non sono in grado di inserirsi all'interno di un contesto.\nJakobson studia e approfondisce la tematica centrale del pensiero di De Saussure (dicotomia significato \u2013 significante) per comprendere, in modo pi\u00f9 approfondito, le problematiche legate all'afasia.\nNell'ultimo capitolo del saggio, l'autore approfondisce gli studi afasici, suddividendoli in tre dicotomie:"}
{"id": "6010061", "revid": "106630232", "url": "https://it.wikipedia.org/wiki?curid=6010061", "title": "Nucleo pretettale", "text": "Il nucleo pretettale \u00e8 una massa di neuroni, disposta al confine tra il mesencefalo e il diencefalo. Posto anteriormente ai collicoli superiori e, pi\u00f9 in alto posteriormente e lateralmente alla commessura posteriore. Costituito da gruppi di neuroni che si organizzano in cinque sottonuclei. Una delle funzioni proprie del nucleo pretettale \u00e8 il riflesso pupillare agli stimoli luminosi."}
{"id": "6010068", "revid": "228587", "url": "https://it.wikipedia.org/wiki?curid=6010068", "title": "Liberal Democratici Scozzesi", "text": "I Liberal Democratici Scozzesi (in lingua gaelica scozzese: \"Libearal Deamocratach na h-Alba\", in lingua scots: \"Scots Leeberal Democrats\") \u00e8 un partito politico liberale e liberal-sociale operante in Scozia \nI Liberal Democratici Scozzesi costituiscono una delle tre componenti federative dei Liberal Democratici (le altre sono il gruppo gallese e quello inglese).\nI Liberal Democratici Scozzesi detengono 5 dei 129 seggi del Parlamento scozzese e 4 dei 59 seggi destinati alla Scozia al Parlamento del Regno Unito. Alle ultime elezioni generali del 2019 il partito ha mantenuto il numero di seggi, nonostante la leader nazionale del partito Jo Swinson sia stata battuta nel suo collegio di East Dunbartonshire.\nRisultati.\nElezioni al Parlamento del Regno Unito.\nLa tabella mostra i risultati elettorali dei Liberal Democratici Scozzesi, dalla loro prima elezione del 1992. Il numero totale dei seggi e la percentuale di voto \u00e8 riferita solamente alla Scozia. Per risultati precedenti al 1992, fare riferimento al Partito Liberale Scozzese."}
{"id": "6010071", "revid": "110157", "url": "https://it.wikipedia.org/wiki?curid=6010071", "title": "Football League Championship 2016-2017", "text": "L'edizione 2016-2017 della Football League Championship \u00e8 stata la 114\u00ba edizione del campionato di calcio inglese di seconda divisione, il ventiquattresimo sotto il formato attuale.\nAvvenimenti.\nCambiamenti di squadra dalla scorsa stagione.\nDalla Championship.\nPromosse in Premier League\nRetrocesse in League One\nIn Championship.\nRetrocesse dalla Premier League\nPromosse dalla League One\nSquadre partecipanti.\nCome nelle precedenti annate, le squadre che partecipano alla Football League Championship sono 24, di cui 18 hanno gi\u00e0 partecipato all'edizione della stagione precedente, tre squadre sono invece state retrocesse dall'ultima stagione di Premier League, mentre altre tre sono state promosse dalla League One.\nLa Championship \u00e8 ancora il primo campionato di secondo livello d'Europa, infatti le squadre che compongono il campionato possono vantare prestigiose vittorie nazionali: 33 campionati, 37 Coppe d'Inghilterra, 19 Coppe di Lega e ben 3 Champions League, vinte dall'Aston Villa e dal leggendario Nottingham Forest di Brian Clough.\nClassifica finale.\nLegenda:\nNote:\nPlay-off.\nTabellone"}
{"id": "6010072", "revid": "1305772", "url": "https://it.wikipedia.org/wiki?curid=6010072", "title": "Demografia dell'Ecuador", "text": "La maggior parte della popolazione dell'Ecuador ha radici genetiche in uno o pi\u00f9 di tre grandi gruppi etnici stanziatisi nel territorio a seguito di grandi migrazioni umane: la popolazione indigena precolombiana, attestata in varie localit\u00e0 ecuadoriane a partire da 15.000 anni fa, gli Europei - principalmente Spagnoli - arrivati grosso modo cinque secoli fa, ed infine i discendenti degli schiavi provenienti dall'Africa sub-sahariana tratti nel continente sudamericano nello stesso periodo. La mescolanza di uno o pi\u00f9 di questi gruppi ha dato vita a nuove etnie miste.\nI meticci, etnia formata dall'incrocio tra Europei (conquistadores o discendenti dei coloni spagnoli) con la popolazione aborigena, costituiscono di gran lunga il gruppo etnico pi\u00f9 numeroso, abbracciando il 71.9% della popolazione. La popolazione bianca si aggira attorno al 6.1%; si tratta prevalentemente dei discendenti della classe predominante dei coloni, che non hanno contratto legami interrazziali. La maggior parte della popolazione dell'Ecuador si origin\u00f2 durante l'era coloniale spagnola; il termine criollos fu coniato per distinguere gli spagnoli nati nella colonia dagli spagnoli peninsulares, cio\u00e8 nati nella madrepatria. Il gruppo creolo comprendeva anche discendenti diretti di altri paesi europei, tra cui in particolare Italia, Germania e Francia. Gli amerindiani si attestano attorno al 7% della popolazione, e costituiscono il terzo gruppo etnico pi\u00f9 numeroso. Il gruppo etnico degli Afro-Ecuatoriani comprende mulatti (incrocio tra Europei e Africani) e zambos (incrocio tra indigeni e Africani).\nPopolazione.\nCensimenti.\nI censimenti in Ecuador sono condotti dall'istituzione governativa nota come INEC, \"Instituto Nacional de Estadisticas y Censos \"e hanno luogo ogni dieci anni.\nL'ultimo censimento, effettuato nel 2011, aveva come obbiettivo una mappatura pi\u00f9 precisa della popolazione rurale. Condotto tra novembre e dicembre del 2010, i risultati vennero pubblicati il 27 gennaio del 2011.\nLa tabella seguente mostra i dati dei due ultimi censimenti.\nIndici di crescita:\nStatistiche delle Nazioni Unite.\nSecondo le statistiche risalenti al 2015, consultabili nel rapporto \"World Population Prospects\", la popolazione complessiva dell'Ecuador si attestava attorno ai 16,144,000, mentre nel 1950 si riscontravano solamente 3,470,000 persone censite. Nel 2015, la percentuale della popolazione sotto i 15 anni era del 29.0%, 63.4% della popolazione aveva tra i 15 e i 65 anni, mentre il 6.7% era pi\u00f9 anziano di 65 anni.\nStatistiche riferite al genere.\nI seguenti dati si riferiscono al 01.07.2013. Le stime escludono le popolazioni locali nomadi.\n \nStatistiche del CIA World Factbook.\nI seguenti dati demografici sono tratti dal CIA World Factbook (dove non diversamente indicato).\nPopolazione: 15,007,343 (stima del luglio 2011)\nEt\u00e0 media:\nTasso di crescita della popolazione:\nTasso di migrazione:\nRapporto uomini/donne (2009):\nTasso di incidenza di malati di HIV/AIDS:\n0.3% (2007)\nReligione:\nLingue\nSpagnolo (ufficiale)\nLingue native americane:\nAlfabetizzazione (percentuale della popolazione maggiore di 15 anni in grado di leggere e scrivere, al 2003):"}
{"id": "6010084", "revid": "133557", "url": "https://it.wikipedia.org/wiki?curid=6010084", "title": "Abundans cautela non nocet", "text": "Abundans cautela non nocet \u00e8 un'espressione della lingua latina che tradotta letteralmente in italiano \"Un eccesso di prudenza non nuoce\", cio\u00e8 la prudenza non \u00e8 mai troppa."}
{"id": "6010106", "revid": "1215100", "url": "https://it.wikipedia.org/wiki?curid=6010106", "title": "Giglio marino", "text": ""}
{"id": "6010110", "revid": "113082088", "url": "https://it.wikipedia.org/wiki?curid=6010110", "title": "Magia della parola", "text": "Magia della parola \u00e8 un saggio di Roman Jakobson, a cura di Krjstjna Pomorosk. Fa parte della collana Saggi tascabili Laterza. \u00c8 stato pubblicato per la prima volta nel 1980 ed \u00e8 stato tradotto da Michele Sampaolo.\nTemi.\nJakobson, in \"Magia della parola\", risponde a una serie di domande di Krjstina Pomoroska inerenti ai suoi studi linguistici.\nI primi studi linguistici.\nJakobson racconta il suo primo approccio agli studi linguistici durante gli anni del liceo. Il fulcro dei suoi primi apprendimenti nel campo linguistico \u00e8 la poesia, in particolar modo il folklore moscovita. In questi anni \u00e8 stato affiancato dal linguista Trubeckoj. \nLa linguistica, la dialettologia e la psicologia sono entrate a far parte degli interessi dell'autore grazie al corso di slavistica, scelto da Jakobson all'universit\u00e0.\nLa scienza poneva seri dubbi sui tratti intrinseci del folklore individuati da Jakobson: secondo il linguista la poesia popolare non cambiava col mutare della situazione geografica, culturale e sociale.\nDurante gli studi di Jakobson con Bogatir\u00ebv, approfondisce la tematica della censura folkloristica, ritenendola essenziale affinch\u00e9 il folklore sopravvivesse.\nScoperte fonologiche.\nNegli anni successivi, Jakobson esamina il legame tra fonologia e senso, applicandolo alla poesia. In questi studi \u00e8 influenzato dal pensiero di De Courtenay e dal suo concetto di fonema. Da questa nozione, Jakobson studia i tratti dei fonemi da un punto di vista scientifico, approfondendo i versi della poesia ceca e russa, individuando le prime opposizioni fonologiche:\nDopo queste scoperte, Jakobson intuisce l'esistenza di una classificazione consonantica. Scopre, inoltre, che nel sistema linguistico la parte pi\u00f9 rilevante non \u00e8 n\u00e9 quella scritta n\u00e9 quella fonica, bens\u00ec quella uditiva. Da questo approfondimento nasce uno dei parametri indispensabili per il riconoscimento di un suono: il punto di articolazione. \nIl fattore tempo e il fatto spazio negli studi linguistici.\nGli spostamenti geografici dovuti ai fatti bellici, hanno permesso a Jakobson di estendere le sue scoperte a tutte le lingue europee e amerindiane. \nDopo aver indagato su vari tipi di lingue, Jakobson si concentra sull'acquisizione del sistema fonologico del bambino. \nDurante questi anni, si approccia agli studi di Ferdinand De Saussure: \u00e8 d'accordo sulla scoperta della presenza del tratto nasale; disapprova, invece, la sua teoria del fonema come unit\u00e0 oppositiva, sostenendo che sono i tratti dei fonemi ad essere distintivi. Critica anche l'approccio di De Saussure alla concezione del segno come combinazione arbitraria di suono e senso. Dopo il suo trasferimento in America, Jakobson allarga il concetto di opposizione binaria ai fenomeni fonologici, dedicandosi agli studi portati avanti da De Courtenay e Kruszewsky.\nJakobson studia il ruolo del tempo all'interno della linguistica e della letteratura: approva il superamento della diacronia dei neogrammatici e dell'introduzione della sincronia saussuriana. Nonostante ci\u00f2, afferma che i mutamenti nell'ambito linguistico non avvengono solo in diacronia. \nA proposito della letteratura, Jakobson afferma che il verso \u00e8 un ritorno di regole, mentre la prosa \u00e8 un continuo sviluppare.\nDopo aver analizzato il tempo, Jakobson si occupa dell'influenza dello spazio nei fenomeni linguistici. Secondo il linguista e Trubeckoj, vi \u00e8 un'alleanza tra tutte le lingue del mondo. \nMarcatezza e studi poetici.\nSuccessivamente, Jakobson espone la nascita della sua teoria della marcatezza: lo studio nasce dalle varianti e dalle variazioni nel verso. Sposa completamente la tesi di Antoine Meillet, arrivando alla conclusione che il concetto di marcatezza pu\u00f2 essere applicato sia alla fonologia che alla grammatica. Jakobson studia il ruolo della grammatica all'interno della poesia, partendo dalla traduzione dei testi poetici in ceco, arrivando alla conclusione che \u00e8 tanto importante quanto lo \u00e8 la fonologia. \nPartendo sempre dalla poesia, Jakobson incontra la dicotomia polare metafora \u2013 metonimia e riesce a ricollegarla ai principali problemi dell'afasia. \nInfine, Jakobson espone la sua critica inerente al ruolo della semiotica all'interno della linguistica, partendo dal concetto di semiologia introdotto da De Saussure.\nIl saggio termina con la conclusione a cura di Krjstjna Promoroska."}
{"id": "6010141", "revid": "122472778", "url": "https://it.wikipedia.org/wiki?curid=6010141", "title": "Hall of Fame Tennis Championships 2016", "text": "L'Hall of Fame Tennis Championships 2016 \u00e8 stato un torneo maschile di tennis giocato sull'erba. \u00c8 stata la 41\u00aa edizione dell'Hall of Fame Tennis Championships, che fa parte della categoria ATP Tour 250 nell'ambito dell'ATP World Tour 2016. Il torneo si \u00e8 giocato all'International Tennis Hall of Fame di Newport dall'11 al 17 luglio 2016.\nPartecipanti.\nAltri partecipanti.\nI seguenti giocatori hanno ricevuto una wild card per il tabellone principale:\nI seguenti giocatori sono passati dalle qualificazioni:\nIl seguente giocatore \u00e8 entrato in tabellone come lucky loser:\nCampioni.\nSingolare.\n Ivo Karlovi\u0107 ha sconfitto in finale Gilles M\u00fcller con il punteggio di 62-7, 7-65, 7-612.\nDoppio.\n Samuel Groth / Chris Guccione hanno sconfitto in finale Jonathan Marray / Adil Shamasdin con il punteggio di 6-4, 6-3"}
{"id": "6010149", "revid": "1186766", "url": "https://it.wikipedia.org/wiki?curid=6010149", "title": "Citro\u00ebn 10 HP Type A", "text": ""}
{"id": "6010152", "revid": "729019", "url": "https://it.wikipedia.org/wiki?curid=6010152", "title": "Kaos Futsal 2015-2016", "text": "Questa pagina raccoglie i dati riguardanti il Kaos Futsal, squadra di calcio a 5 militante in serie A, nelle competizioni ufficiali della stagione 2015-2016."}
{"id": "6010158", "revid": "553803", "url": "https://it.wikipedia.org/wiki?curid=6010158", "title": "Hall of Fame Tennis Championships 2016 - Qualificazioni singolare", "text": "Le qualificazioni del singolare dell'Hall of Fame Tennis Championships 2016 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "6010165", "revid": "290023", "url": "https://it.wikipedia.org/wiki?curid=6010165", "title": "Nuraghi del territorio di Torp\u00e8", "text": "I nuraghi del territorio di Torp\u00e8 costituiscono un sistema di nuraghi distribuito lungo la valle del rio Posada, quasi interamente nel versante della sponda sinistra. L'elemento pi\u00f9 importante di questo sistema \u00e8 il nuraghe San Pietro. \nNuraghe Betzu.\nNuraghe Betzu si trova su un\u2019altura a mezza costa del monte Ruju; dal sito sono visibili il monte Albo e le colline attorno alle pianure di C\u00f9curu 'e Luna. Il monumento \u00e8 attualmente per la maggior parte diroccato, tanto che non \u00e8 chiara la struttura originale. Sono conservati un bastione di circa 3\u00a0m di altezza, inserito in una parete di roccia granitica e una serie di massi disposti lungo il perimetro della base della torre, probabilmente l\u2019unica del nuraghe. \nNuraghe Predas Rujas I, Predas Rujas II e Predas Rujas III.\nSi tratta di una serie di tre nuraghi distanti poche centinaia di metri l\u2019uno dall\u2019altro che prendono il nome dalla collina su cui sono ubicati. Di Predas Rujas I non rimangono che le basi di due torri e di una scala. Alberto Pala suppone che questo nuraghe potesse essere la roccaforte di un sistema di fortificazioni che controllavano tutta la zona, vista la posizione strategica delle tre costruzioni. Infatti, da ognuna di esse sono visibili le altre, in modo da rendere semplice la difesa. Nuraghe Predas Rujas II si trova a ovest rispetto al precedente ed \u00e8 costituito soltanto da alcune fila di massi sparsi intorno al monumento. Nuraghe Predas Rujas III si trova sul cocuzzolo della collina; il suo ingresso conduce a un corridoio che si affaccia su una camera a pianta circolare, che costituiva probabilmente il mastio centrale della struttura, in cui \u00e8 presente una nicchia. \nNuraghe Rampinu.\nIl nuraghe Rampinu si trova a circa 300\u00a0m dal nuraghe Betzu ed \u00e8 collocato su uno spuntone granitico che sovrasta a nord la piccola piana di C\u00e0stala. L\u2019ingresso del monumento \u00e8 ostruito da un arbusto di lentisco e da detriti. Sopra l\u2019architrave d'ingresso \u00e8 presente, come sempre, una finestrella per lo scarico del peso sui lati dell\u2019architrave, anch\u2019essa lesionata a causa dei crolli. Il nuraghe si \u00e8 probabilmente conservato in ottimo stato fino alla met\u00e0 del Novecento. Infatti, degli scavi da parte di tombaroli alla fine degli anni settanta del secolo scorso l\u2019hanno gravemente danneggiato, ma nonostante ci\u00f2 si riescono a distinguere due vani e una scala che collega l\u2019ingresso con il vano superiore del mastio centrale, in cui \u00e8 presente una nicchia che si \u00e8 conservata in buono stato. \nNuraghe de Sa Menta.\nIl nuraghe de Sa Menta si trova sulla cima di un promontorio collinare a ovest del lago della diga sul rio Posada. Di questo monumento resta solo una serie di grossi blocchi di granito che ne componevano la base. Il nuraghe si trovava in discreto stato fino agli anni settanta del secolo scorso, fino a quando l'azione dei cercatori di tesori lo danneggi\u00f2. Probabilmente anche in anni pi\u00f9 lontani, pastori e contadini avevano gi\u00e0 sottratto parte delle pietre, come \u00e8 accaduto in tanti altri nuraghi e monumenti dell\u2019isola. \nNuraghe de Sa sedda de sas crejuras.\nIl nuraghe \u00e8 situato in localit\u00e0 Sa sedda de sas crejuras, che si trova circa 3\u00a0km dal centro abitato di Torp\u00e8. Dell\u2019antico nuraghe restano solo alcune file di massi che, probabilmente, ne componevano la base. Il sito oggi \u00e8 completamente invaso e coperto dagli arbusti di macchia mediterranea. Non essendo stato sottoposto a scavi e studi archeologici, non \u00e8 possibile determinarne le caratteristiche originali, anche se a prima vista si potrebbe pensare a un monumento monotorre. \nNuraghe de Santu Juanne.\nIl nuraghe de Santu Juanne faceva probabilmente parte di un sistema di controllo e difesa della via di comunicazione verso l\u2019entroterra: infatti si trova sul cocuzzolo della collina che sovrasta da ovest la gola del guado fluviale di San Giovanni. Il monumento \u00e8 completamente diroccato e solo il ritrovamento di alcuni cocci di ceramica e un pestello in pietra fluviale testimoniano la frequentazione del sito in epoca nuragica. Il nuraghe di San Giovanni e quello de Sa sedda de sas crejuras sono gli unici monumenti collocati sulla sponda destra del fiume. \nNuraghe Tilibbas.\nNel territorio a nord del corso fluviale, non lontano dai nuraghi di Predas Rujas, ma nella parte inferiore del declivio dell\u2019alta collina di C\u00f9curu 'e Luna, spostandosi verso est, si trova il nuraghe Tilibbas. Si tratta di un nuraghe apparentemente monotorre, coperto da arbusti di macchia mediterranea e olivastri che ne impediscono la vista completa. Esso ha probabilmente la torre pi\u00f9 alta e meglio conservata tra i nuraghi del territorio e sarebbe auspicabile un lavoro di ricerca e di restauro che ne mettesse in evidenza l\u2019imponenza architettonica. Visitato da Taramelli nei primi anni del Novecento, ha subito alcuni crolli nel periodo successivo, probabilmente causati dall\u2019opera di scavo di tombaroli e cercatori di tesori. Taramelli infatti cos\u00ec lo descriveva: \"Nuraghe Tilibbas, su un colle a m. 105 presso il confine con Posada; si erge ancora come una torre; l\u2019ingresso \u00e8 ingombro di massi crollati, si accede attraverso un pertugio nella cupola, ancora in gran parte conservata. Si vedono le tre nicchie nella parete della cella maggiore\". Rispetto alla descrizione dell\u2019insigne archeologo, la situazione del nuraghe appare peggiorata: la \"th\u00f2los\" della torre ha subito dei crolli e il pertugio della cupola \u00e8 diventato una voragine. Sul declivio che scoscende a sud il nuraghe \u00e8 protetto da un terrazzamento costruito con massi di grandi e medie dimensioni. \nIl materiale di costruzione del nuraghe e del terrazzamento \u00e8 la trachite rossa locale, probabilmente estratta, a poche centinaia di metri dal sito, dall\u2019emergenza trachitica denominata \"Sa ria 'e sos turcos\" che scende dalla sommit\u00e0 della collina fino a valle. Sa ria 'e sos turcos \u00e8 stata con buone probabilit\u00e0 la cava principale per la realizzazione dei nuraghi trachitici del territorio. \nNuraghe Ul\u00ecana.\nCostruito in una posizione strategica, vicino al guado fluviale di San Giovanni, dove il fiume percorre una stretta gola tra due colline, il nuraghe Ul\u00ecana consente di controllare l\u2019ampio territorio vallivo ad est fino al mare e lo stretto passaggio a ovest verso l\u2019interno. L\u2019edificio si presenta coperto da detriti, che si sono accumulati intorno alle pareti esterne, e da massi. Nonostante i crolli ne abbiano compromesso una visione completa, si capisce facilmente che si tratta di un nuraghe trilobato. Nella camera del mastio, realizzata con grossi massi di scisto locale, sono ancora visibili due nicchie quasi integre, mentre le altre torri sono per buona parte coperte da macchia mediterranea e da olivastri che ne stanno minando definitivamente la struttura."}
{"id": "6010169", "revid": "2210384", "url": "https://it.wikipedia.org/wiki?curid=6010169", "title": "Clube Atl\u00e9tico Tabo\u00e3o da Serra", "text": "Il Clube Atl\u00e9tico Tabo\u00e3o da Serra, noto anche semplicemente come Tabo\u00e3o da Serra, \u00e8 una societ\u00e0 calcistica brasiliana con sede nella citt\u00e0 di Tabo\u00e3o da Serra, nello stato di San Paolo.\nStoria.\nIl club \u00e8 stato fondato il 12 dicembre 1985. Il Tabo\u00e3o da Serra ha vinto il Campeonato Paulista S\u00e9rie B2 nel 2004, e il Campeonato Paulista Segunda Divis\u00e3o nel 2010."}
{"id": "6010175", "revid": "155634", "url": "https://it.wikipedia.org/wiki?curid=6010175", "title": "Hall of Fame Tennis Championships 2016 - Singolare", "text": "Rajeev Ram era il detentore del titolo, ma \u00e8 stato sconfitto al secondo turno da Dudi Sela.\nIn finale Ivo Karlovi\u0107 ha sconfitto Gilles M\u00fcller con il punteggio di 62-7, 7-65, 7-612.\nTeste di serie.\nLe prime quattro teste di serie ricevono un bye per il secondo turno."}
{"id": "6010177", "revid": "287204", "url": "https://it.wikipedia.org/wiki?curid=6010177", "title": "Uni\u00e3o Futebol Clube", "text": "LUni\u00e3o Futebol Clube, noto anche semplicemente come Uni\u00e3o Mogi, \u00e8 una societ\u00e0 calcistica brasiliana con sede nella citt\u00e0 di Mogi das Cruzes, nello stato di San Paolo.\nStoria.\nL'Uni\u00e3o Futebol Clube \u00e8 stato fondato il 7 settembre 1913, e il suo reparto di calcio divenne professionistico nel 1951. Il club ha cambiato nome in Uni\u00e3o Mogi das Cruzes Futebol Clube nel 1998, ma successivamente torn\u00f2 a chiamarsi Uni\u00e3o Futebol Clube. L'Uni\u00e3o Mogi ha vinto il Campeonato Paulista Segunda Divis\u00e3o nel 2006."}
{"id": "6010187", "revid": "599013", "url": "https://it.wikipedia.org/wiki?curid=6010187", "title": "Santa Mar\u00eda del Cam\u00ed", "text": ""}
{"id": "6010190", "revid": "287204", "url": "https://it.wikipedia.org/wiki?curid=6010190", "title": "Desportivo Brasil", "text": "Il Desportivo Brasil \u00e8 una societ\u00e0 calcistica brasiliana con sede nella citt\u00e0 di Porto Feliz, nello stato di San Paolo.\nStoria.\nIl Traffic Group ha fondato il Desportivo Brasil il 19 novembre 2005, e gestisce il club da allora. Il club inglese del Manchester United ha annunciato una collaborazione con il Desportivo Brasil il 27 novembre 2008, al fine di scambiare i giocatori a giocare le partite e sperimentare diversi stili di allenamento."}
{"id": "6010192", "revid": "339392", "url": "https://it.wikipedia.org/wiki?curid=6010192", "title": "Producers Guild of America Award", "text": ""}
{"id": "6010193", "revid": "339392", "url": "https://it.wikipedia.org/wiki?curid=6010193", "title": "PGA Award", "text": ""}
{"id": "6010194", "revid": "110157", "url": "https://it.wikipedia.org/wiki?curid=6010194", "title": "Aufbauliga 1995 (football americano)", "text": "La Aufbauliga 1995 \u00e8 stata l'8\u00aa edizione del campionato di football americano di secondo livello, organizzato dalla SAFV.\nStagione regolare.\nClassifica.\nLa classifica della regular season \u00e8 la seguente:"}
{"id": "6010197", "revid": "122471938", "url": "https://it.wikipedia.org/wiki?curid=6010197", "title": "Hall of Fame Tennis Championships 2016 - Doppio", "text": "Jonathan Marray e Aisam-ul-Haq Qureshi erano i detentori del titolo, ma Qureshi ha deciso di prendere parte al concomitante torneo di Amburgo. Marray ha fatto coppia con Adil Shamasdin, ma i due sono stati sconfitti in finale da Samuel Groth e Chris Guccione con il punteggio di 6-4, 6-3."}
{"id": "6010200", "revid": "106908", "url": "https://it.wikipedia.org/wiki?curid=6010200", "title": "Riviere (poesia)", "text": "Riviere \u00e8 una poesia di Eugenio Montale del 1920. La prima volta \u00e8 stata pubblicata con \"Accordi\"; nel 1925 \u00e8 stata inserita dall'autore come ultima poesia della raccolta \"Ossi di seppia\". Il componimento \u00e8 dedicato ad Angelo Barile.\nMetrica.\nLa poesia \u00e8 composta da quattro strofe di varia lunghezza: tredici versi la prima, dodici la seconda e la terza, ventinove la quarta. Il componimento presenta versi a scalino (vv. 34, 43, 46, 57). Il ritmo \u00e8 variabile: sono presenti endecasillabi, settenari, ottonari e quaternari. Le rime sono rare.\nAnalisi del componimento.\nIl componimento \u00e8 tra i pi\u00f9 antichi della raccolta, in quanto risale al 1920. Montale chiude \"Ossi di Seppia\" con questa poesia che, a causa della sua natura simbolista e positivista, stona con la realt\u00e0 buia del resto dei componimenti. Se si considerasse la cronologia delle poesie, anzich\u00e9 il loro ordine all'interno di \"Ossi di seppia\", il giusto posto per \"Riviere\" sarebbe stato prima della sezione \"Mediterraneo\". Nell'intervista ad Annalisa Cima, emerge che Montale non era entusiasta della sua scelta inerente alla posizione di \"Riviere\".\nNella poesia, Montale si riferisce alle spiagge, descrivendone la vegetazione affacciata sul pendio degli scogli. Le foglie, rappresentanti l'infanzia dell'autore, si avvolgono intorno all'io lirico che si sente imprigionato dallo spettacolo della natura.\nL'io lirico vive una sensazione di prigionia, come una farfalla incastrata in una ragnatela tra gli ulivi, tra gli sguardi dei girasoli. La prigionia \u00e8 vissuta dal protagonista del componimento come un'emozione piacevole: \u00e8 come abbandonarsi ai ricordi dell'infanzia.\nRicorda come, durante l'adolescenza, riuscisse a osservare la natura per quella che \u00e8, senza filtri. Come in \"Fine dell'infanzia\", l'io lirico guarda la natura senza interrogarsi sul suo perch\u00e9.\n\"Riviere\" \u00e8 l'unica poesia della raccolta in cui Montale menziona l'osso di seppia. \u00c8 descritto come un detrito, in balia della volont\u00e0 del mare, che viene rigettato sulla spiaggia, ma che potrebbe essere reintegrato. \nMontale descrive un ricordo autobiografico: analizza, in maniera dettagliata, gli elementi del paesaggio ligure, ove trascorreva le vacanze (la ringhiera arrugginita, le rocce scure). L'io lirico constata la legge della natura: il sacrificio dell'essere umano, a favore della sua sopravvivenza.\nIl protagonista della poesia apprende che, solo nel momento in cui riuscir\u00e0 a far convivere i ricordi sia belli che brutti, apprezzer\u00e0 la natura per quella che \u00e8.\nIl componimento termina lasciando aperta una speranza: forse un giorno anche l'io lirico riuscir\u00e0 a sentirsi come i rami secchi che si riempiono di vita."}
{"id": "6010217", "revid": "125022743", "url": "https://it.wikipedia.org/wiki?curid=6010217", "title": "Massimo Callegari", "text": "Biografia.\nGli inizi, Eurosport e Sportitalia.\nInizia la sua carriera collaborando con tv e stampa locale. Nel 1996 realizza le sue prime telecronache sportive per l'emittente Tele+2. \u00c8 iscritto all'Ordine Nazionale dei Giornalisti dell'Emilia-Romagna dal 1998.\nNel 1999 entra a far parte di Eurosport come commentatore di triathlon, atletica leggera e pallavolo.\nNel 2004 diventa commentatore di calcio per la neonata Sportitalia. A lui vengono affidate in particolare le gare del calcio sudamericano, come le qualificazioni mondiali e la Copa Libertadores.\nMediaset.\nNell'estate 2007 passa alla redazione sportiva di Mediaset e conduce su Mediaset Premium i programmi dedicati alla Serie A per anticipi, posticipi e gare della domenica pomeriggio, oltre a commentare le gare di calcio internazionale. Nella stagione 2017-2018 torna alle telecronache delle partite trasmesse dalle reti Mediaset. \u00c8 telecronista di alcune partite del .\nDAZN.\nDal 2018 \u00e8 telecronista delle partite per la piattaforma DAZN. Con Stefano Borghi e Pietro Cavalli, ha commentato tra le altre il \"Supercl\u00e1sico\" -, finale della Coppa Libertadores 2018.\nOltre all'attivit\u00e0 di telecronista, collabora con l'emittente radiofonica Radio 105 intervenendo nella rubrica \"Amici sportivi e non sportivi\" in onda ogni luned\u00ec mattina durante la trasmissione \"105 Friends\".\nRitorno a Mediaset.\nNell'estate del 2021 torna a Mediaset, conducendo il programma domenicale \"Pressing - Prima serata\" insieme a Monica Bertini su Rete 4 prima e \"Pressing\" su Italia 1 poi, oltre ad essere telecronista delle partite di UEFA Champions League su Infinity + e della Supercoppa Italiana su Canale 5."}
{"id": "6010237", "revid": "287204", "url": "https://it.wikipedia.org/wiki?curid=6010237", "title": "Parigi-Roubaix 1932", "text": "La Parigi-Roubaix 1932, trentatreesima edizione della corsa, fu disputata il 27 marzo 1932, per un percorso totale di 255\u00a0km. Fu vinta dal belga Romain Gijssels giunto al traguardo con il tempo di 6h49'58\" alla media di 37,320\u00a0km/h davanti a Georges Ronsse e Herbert Sieronski.\nPresero il via da Argenteuil 129 ciclisti, 69 di essi tagliarono il traguardo di Roubaix."}
{"id": "6010241", "revid": "287204", "url": "https://it.wikipedia.org/wiki?curid=6010241", "title": "Cala Rajada", "text": "Cala Rajada (talvolta riportato come Cala Ratjada) \u00e8 una frazione del comune spagnolo di Capdepera, situato sull'isola di Maiorca nella comunit\u00e0 autonoma delle Baleari.\n\u00c8 situata nei pressi del punto pi\u00f9 orientale dell'isola, a circa 3\u00a0km da Capdepera e circa 80\u00a0km dal capoluogo Palma di Maiorca.\nLa principale attivit\u00e0 \u00e8 il turismo balneare, che ha iniziato a svilupparsi a partire dagli anni sessanta. Le spiagge presenti in zona sono quelle di Cala Pedruscada, Son Moll, Cala Rajada, Cala Gat, L'Olla, Cala Lliteres, Cala Agulla e Cala Molt\u00f3."}
{"id": "6010242", "revid": "1215100", "url": "https://it.wikipedia.org/wiki?curid=6010242", "title": "Cala Ratjada", "text": ""}
{"id": "6010247", "revid": "124123", "url": "https://it.wikipedia.org/wiki?curid=6010247", "title": "Sandro Gentili", "text": "Biografia.\n\u00c8 professore ordinario di Letteratura italiana all\u2019Universit\u00e0 degli Studi di Perugia dal 2013. \u00c8 stato borsista presso la Fondazione Primo Conti, Centro di documentazione e ricerche sulle avanguardie storiche di Fiesole, poi ricercatore presso l\u2019Universit\u00e0 degli Studi di Sassari e di Perugia. Dal 1996 ha ricoperto diversi ruoli come docente in ambito universitario: \u00e8 stato professore supplente di Storia della Lingua Italiana all\u2019Universit\u00e0 degli Studi di Trieste, ha lavorato all' Universit\u00e0 di Perugia, prima come professore di Italiano e Lingua e Letteratura Italiana presso la SSIS, poi come professore associato di Letteratura Italiana e dal 2010 al 2013 come Professore straordinario di Letteratura Italiana Contemporanea.\nI suoi lavori e i suoi settori di ricerca vanno dalla letteratura realistica del Settecento, abbracciano le opere di Ugo Foscolo, di Gabriele D'Annunzio e le avanguardie storiche, fino alla poesia e alla critica letteraria del primo Novecento. \n\u00c8 autore di numerose monografie e di importanti saggi pubblicati in miscellanee e riviste e curatore di edizioni di testi riferiti principalmente a Giovanni Papini e Giuseppe Prezzolini e in particolare al carteggio. Dal 1999 al 2013 ha curato l'organizzazione scientifica di numerosi convegni. Ha poi diretto la collana \"\"Testi e studi di letteratura italiana\" edita da Morlacchi ed ha partecipato al comitato scientifico di \"Quaderni del '900\"\", rivista annuale di letteratura e cultura italiana."}
{"id": "6010249", "revid": "336956", "url": "https://it.wikipedia.org/wiki?curid=6010249", "title": "ArmaLite AR-15", "text": ""}
{"id": "6010251", "revid": "336956", "url": "https://it.wikipedia.org/wiki?curid=6010251", "title": "AR15", "text": ""}
{"id": "6010280", "revid": "81967068", "url": "https://it.wikipedia.org/wiki?curid=6010280", "title": "Scarpe da tennis", "text": ""}
{"id": "6010282", "revid": "117672665", "url": "https://it.wikipedia.org/wiki?curid=6010282", "title": "Diamante Eagle", "text": "Il diamante Eagle, (Eagle Diamond) fu scoperto a Eagle, Wisconsin, Stati Uniti d'America nel 1876, da un contadino di nome Charles Wood mentre stava scavando un pozzo.\nLa terra dove stava scavando non era la sua, era di propriet\u00e0 di Thomas Deveraux; Charles e sua moglie Clarissa erano solo affittuari.\nCharles ritenne che la pietra non fosse molto preziosa, per il suo colore giallo caldo, e la dimensione piuttosto grande: 16,5 carati, pari 3,25 grammi), pens\u00f2 che potesse essere una specie di topazio.\nQuando, qualche anno pi\u00f9 tardi la famiglia di Charles ebbe difficolt\u00e0 economiche Clarissa vendette la pietra grezza per un dollaro a Samuel B. Boynton di Milwaukee. \nQualche tempo dopo la vendita, Boynton fece valutare la pietra a Chicago, e da questo si seppe che si trattava di un diamante giallo, con un valore di circa 700 dollari del tempo.\nBoynton vendette il diamante a Tiffany di New York, per 850, e l\u00ec rimase fino alla prima guerra mondiale.\nIn seguito J.P. Morgan acquist\u00f2 il diamante, e ne fece dono al Museo Americano di storia naturale di New York.\nLa donazione di Morgan fu messa in mostra nel museo con altri gioielli, la Star of India ed il Delong Star Ruby, fino a quando le pietre furono rubate il 29 ottobre 1964 da Jack \"Murph the surf\" Murphy, ed i suoi due complici, Allen Kuhn e Roger Clark.\nIn breve tempo, essendo Jack ben noto alle forze di polizia, i tre furono catturati, e quasi tutte le pietre furono ricuperate, ma non il diamante Eagle, che essendo di maggior valore era stato rapidamente ceduto e tagliato in pietre pi\u00f9 piccole, a loro volta vendute, quindi come tale non esiste pi\u00f9.\nAl tempo della scoperta fu uno dei diamanti pi\u00f9 grandi trovati nel territorio degli Stati Uniti Continentali.\n\u00c8 curioso il fatto che il luogo del ritrovamento non \u00e8 adiacente ad alcun giacimento naturale diamantifero. Si ritiene che la gemma sia stata trascinata nel sui sito di scoperta nel Wisconsin sud orientale, dal trascinamento effettuato dai ghiacciai in una delle passate ere glaciali.\nLa scomparsa del diamante originale rende oggi impossibile indagare sul suo punto reale di origine, ma diversi tubi di kimberlite sono stati scoperti nei Territori del Nordovest del Canada."}
{"id": "6010283", "revid": "228587", "url": "https://it.wikipedia.org/wiki?curid=6010283", "title": "Campionati uruguaiani di ciclismo su strada", "text": "I campionati uruguaiani di ciclismo su strada sono la manifestazione annuale di ciclismo su strada che assegna il titolo di Campione di Uruguay. I vincitori hanno il diritto di indossare per un anno la maglia di campione uruguaiano, come accade per il campione mondiale.\nAlbo d'oro.\nTitoli maschili.\n\"Aggiornato all'edizione 2017.\""}
{"id": "6010301", "revid": "228587", "url": "https://it.wikipedia.org/wiki?curid=6010301", "title": "La pietra delle lacrime", "text": "La pietra delle lacrime (\"Stone of Tears\") \u00e8 un romanzo fantasy del 1995 dello scrittore statunitense Terry Goodkind e rappresenta il secondo libro della saga \"La spada della verit\u00e0\", preceduto da \"La prima regola del mago\" e seguito dal romanzo \"La stirpe dei fedeli\".\n\u00c8 stato pubblicato in lingua italiana per la prima volta da Fanucci suddiviso in due volumi, Il guardiano delle tenebre (1999) e La pietra delle lacrime (2000). In seguito \u00e8 stato ripubblicato in volume unico col titolo La spada della verit\u00e0 - Volume 2 (2001) e La pietra delle lacrime (2015).\nTrama.\nIl guardiano delle tenebre.\nIl libro si allaccia direttamente alla conclusione del precedente \"La prima regola del mago\". Aprendo una delle scatole dell'Orden, il tiranno Darken Rahl \u00e8 stato risucchiato nel mondo sotterraneo, ma al contempo ha lacerato il velo che separa quest'ultimo dal mondo dei vivi; sulla terra appaiono mostri del mondo sotterraneo, nonch\u00e9 la misteriosa Pietra delle Lacrime, che serve a tenere l'oscuro spirito del Guardiano intrappolato del mondo sotterraneo. Allarmato, il mago Zeddicus Zu'l Zorander affida la Pietra alla bambina Rachel e poi si reca dall'incantatrice Adie per cercare con lei un modo per scongiurare la minaccia.\nIntanto Richard Cypher, il Cercatore della Verit\u00e0, e Kahlan Amnell, la Madre Depositaria, hanno fatto ritorno dal Popolo del Fango per sposarsi. Richard comincia a soffrire di forti emicranie. Sopraggiungono tre monache incantatrici, le Sorelle della Luce, che gli spiegano che questo \u00e8 un effetto del \"dono\", la magia innata in Richard, e che se egli non imparer\u00e0 a padroneggiarlo, ne rimarr\u00e0 ucciso; le tre donne gli offrono di istruirlo, a patto che Richard indossi un collare stregato che lo porrebbe in loro potere e le segua al Palazzo dei Profeti, sede del loro ordine. Richard, cui il collare ricorda la traumatica prigionia presso la Mord-Sith Denna, rifiuta per due volte l'offerta e due delle incantatrici si uccidono. Il Cercatore e la Madre Depositaria ottengono che il Popolo del Fango evochi gli spiriti degli antenati per chiedere loro consiglio, ma durante il rito appare lo spirito di Darken Rahl, che li marchia. Subito dopo Kahlan viene visitata dallo spirito di Denna, che offre il proprio aiuto e la incoraggia ad accettare l'offerta delle Sorelle della Luce, altrimenti l'amato morir\u00e0. Per vincere la riluttanza di Richard, Kahlan arriva a sconfessare il proprio amore per lui, finch\u00e9 il Cercatore, avvilito, cede, indossa il collare e segue la terza incantatrice, Sorella Verna, alla volta del Palazzo dei Profeti. Il tragitto di Richard e Verna si riveler\u00e0 molto difficoltoso a causa dell'insofferenza del Cercatore alle imposizioni della Sorella della Luce, che dichiara di non volere e non potere rimuovere il collare se prima l'addestramento di Richard non sar\u00e0 stato completato. Nel corso del viaggio egli salva un cucciolo di garg, che gli si affeziona e lo segue.\nIl Palazzo dei Profeti si trova nella citt\u00e0 di Tanimura, nel Vecchio Mondo, separato dalle Terre Centrali da una barriera magica tenuta in piedi da una serie di torri incantate. Ivi ha sede l'ordine di incantatrici delle Sorelle della Luce, che da millenni raccoglie i bambini con il dono e li addestra a maghi, mentre si dedica allo studio di antiche profezie. Le Sorelle della Luce sono fanaticamente devote ad una divinit\u00e0 chiamata \"Creatore\", ma fra di loro operano in segreto alcune Sorelle dell'Oscurit\u00e0, che invece sono \"baneling\", cio\u00e8 votate al servizio del Guardiano del mondo sotterraneo; le Sorelle dell'Oscurit\u00e0 praticano riti occulti, nei quali rubano il potere ai maghi e si accoppiano con mostri chiamati \"nimble\". \nNel frattempo Kahlan, accompagnata da Chandalen e altri due cacciatori del Popolo del Fango, parte per Aydindril, la sede dell'ordine delle Depositarie, ove spera di mettersi in contatto col mago Zedd. Sul percorso i quattro trovano la citt\u00e0 di Ebinissia, capitale del regno Galea, devastata e la sua popolazione massacrata.\nLa pietra delle lacrime.\nRichard e Sorella Verna varcano la Valle dei Perduti, che separa il Nuovo Mondo dal Vecchio Mondo, ed \u00e8 attraversata da una serie di torri incantate che ostacolano i viaggiatori. Secondo accordi tra il Palazzo dei Profeti ed un regno del Vecchio Mondo, a Richard viene poi chiesto di immolare una donna del popolo dei Baka Ban Mana, ma lui si rifiuta e la conduce via con s\u00e9 per liberarla. La donna, che si chiama Du Chaillu, lo guida per\u00f2 in un'imboscata, sicch\u00e9 Richard \u00e8 costretto a farsi largo con la spada, uccidendo trenta guerrieri. Du Chaillu gli rivela che tutto ci\u00f2 ha adempiuto una vecchia profezia: Richard \u00e8 il \"Caharin\", un inviato degli spiriti che riporter\u00e0 i Baka Ban Mana nelle loro terre originarie, dalle quali sono stati espulsi tremila anni prima. Sconcertato, Richard si separa da Du Chaillu e raggiunge con Sorella Verna il Palazzo dei Profeti, ove viene affidato all'istruzione delle Sorelle della Luce. Soprattutto una novizia di nome Pasha Maes cerca di ingraziarselo a tutti i costi, ma Richard rimane ostile, desiderando solo essere liberato dal collare.\nCol tempo Richard entra in confidenza con gli abitanti del Palazzo dei Profeti, soprattutto con Verna, che si \u00e8 affezionata a lui, con il mago Warren, che \u00e8 innamorato di Pasha, e con il profeta Nathan Rahl, un suo avo. Richard fa anche la conoscenza della Priora Annalina, che a suo tempo aiut\u00f2 George Cypher, il padre adottivo di Richard, ad impadronirsi del \"Libro delle Ombre Importanti\". Nathan Rahl gli rivela che le Sorelle della Luce sono particolarmente interessate a lui perch\u00e9 \u00e8 capace di usare sia la Magia Aggiuntiva che quella Detrattiva, nonch\u00e9 di essere potenzialmente il primo mago-guerriero apparso sulla terra da tremila anni. Egli potrebbe quindi essere l'unico al mondo in grado di ricucire il velo e bandire il Guardiano. Richard scopre anche che esistono altri modi oltre al collare per evitare le emicranie indotte dal dono e che l'addestramento delle Sorelle della Luce dura diversi secoli. Infine il Cercatore scopre una sinistra profezia, secondo la quale Kahlan verr\u00e0 pubblicamente decapitata, e che solo una vittoria del Guardiano potrebbe scongiurare questo evento. Richard si risolve di evadere dal Palazzo dei Profeti.\nKahlan Amnell e i tre cacciatori del Popolo del Fango partono da Ebinissia e scoprono che i responsabili del massacro sono un'eterogenea armata di soldati di vari regni, che si sono riuniti sotto l'insegna di una potenza del Vecchio Mondo, l'Ordine Imperiale. La Madre Depositaria si pone alla guida di una truppa di reclute galeane superstiti e con una serie di sanguinose azioni di guerriglia sconfigge il nemico. Raggiunta Aydindril per fare rapporto al Consiglio delle Terre Centrali, Kahlan scopre che anche questo \u00e8 sotto l'influenza dell'Ordine Imperiale, finisce quindi pubblicamente processata, destituita e incarcerata, ma scampa all'esecuzione con l'aiuto di alcuni compagni. Rintraccia finalmente il mago Zedd e gli racconta di come ha indotto Richard ad accettare il collare delle Sorelle della Luce, al ch\u00e9 il vecchio furibondo la accusa di averlo tradito per niente e la riconsegna al Consiglio per farla decapitare.\nI \"baneling\" infiltrati al Palazzo dei Profeti passano all'attacco. Richard e la Priora si salvano a fatica dagli aggressori; Pasha, ingannata a credere che Richard sia un \"baneling\", rimane uccisa, mentre Sorella Ulicia, capo delle Sorelle dell'Oscurit\u00e0, fugge con cinque compagne via mare. Richard raduna i Baka Ban Mana e con loro attraversa la Valle dei Perduti. Raccoglie la Pietra delle Lacrime da Rachel e, montando in groppa alla dragonessa Scarlet, raggiunge il Palazzo del Popolo nel D'Hara. Ivi \u00e8 in corso una feroce lotta tra le forze schieratesi con il Guardiano e quelle fedeli a Richard, tra le quali figura una Mord-Sith di nome Cara Mason. Il Cercatore uccide una Sorella dell'Oscurit\u00e0 di nome Odette e raggiunge il Giardino della Vita, ove fronteggia lo spirito di Darken Rahl, attraverso il quale ode la voce del Guardiano in persona. Il nemico gli chiede di passare dalla sua parte, offrendogli in cambio di salvare la vita a Kahlan e di donar loro l'immortalit\u00e0, ma il Cercatore rifiuta e con la Pietra delle Lacrime rispedisce il Guardiano e i suoi spiriti nel mondo sotterraneo.\nRichard si precipita ad Aydindril, ma arriva troppo tardi: il Consiglio delle Terre Centrali ha gi\u00e0 da tempo eseguito la condanna della Madre Depositaria. Furioso, il Cercatore ne fa strage, per poi accingersi a suicidarsi. Da una cuoca viene per\u00f2 a sapere che a consegnare Kahlan \u00e8 stato Zedd e, non volendo credere che il mago sarebbe capace di tradire l'amica, lo rintraccia e scopre con gioia che l'esecuzione \u00e8 stata un'illusione generata dalla magia di Zedd, che cos\u00ec voleva allontanare l'attenzione dei nemici. I protagonisti si ricongiungono a Ebinissia, ove intendono ricostruire da capo quanto \u00e8 stato distrutto dall'Ordine Imperiale.\nAlla fine del libro, lo spirito di Denna, liberato dalla morsa del Guardiano, conduce Richard e Kahlan in un luogo tra i mondi, dove i due innamorati possono per la prima volta passare assieme una notte da amanti.\nTematiche.\nIl tema principale riguarda la Seconda Regola del mago; nel corso del libro, tutti i principali personaggi prendono decisioni apparentemente dettate dal buon senso e dalle buone intenzioni, che portano per\u00f2 a conseguenze devastanti.\nInoltre \u00e8 fondamentale la successiva consapevolezza da parte del protagonista del suo nuovo ruolo: non pi\u00f9 semplice guida dei boschi, ma potente Mago Guerriero, investito di enormi responsabilit\u00e0."}
{"id": "6010304", "revid": "110157", "url": "https://it.wikipedia.org/wiki?curid=6010304", "title": "FA Women's Super League 1 2012", "text": "La FA Women's Super League 1 2012 \u00e8 stata la seconda edizione della massima divisione del campionato inglese di calcio femminile. Il campionato \u00e8 iniziato l'8 aprile 2012 e si \u00e8 concluso il 7 ottobre. L'Arsenal ha vinto il campionato per la seconda volta. Capocannoniere del torneo \u00e8 stata Kim Little con 11 reti realizzate.\nStagione.\nFormula.\nLe 8 squadre si affrontano in un girone all'italiana con partite di andata e ritorno, per un totale di 14 giornate. La squadra prima classificata \u00e8 campione d'Inghilterra e le prime due classificate sono ammesse alla UEFA Women's Champions League.\nClassifica finale.\nLegenda:\nNote:"}
{"id": "6010308", "revid": "729019", "url": "https://it.wikipedia.org/wiki?curid=6010308", "title": "Rocca di Belvedere", "text": "La rocca di Belvedere, nota anche come castello di Rusino o castello di Moragnano, era un maniero medievale, i cui resti sorgono tra le piccole frazioni di Rusino e Moragnano, all'interno del comune di Tizzano Val Parma, in provincia di Parma.\nStoria.\nSi ipotizza che dalla zona in cui sorge la rocca abbia avuto origine, nell'XI secolo, la nobile famiglia dei Da Moragnano, che furono vassalli degli Obertenghi e ebbero il proprio storico feudo a Nasseta, oggi nel comune di Collagna.\nLa rocca fu probabilmente edificata nei primi anni del XV secolo per volere di Ottobuono de' Terzi, signore di Tizzano, quale presidio fortificato sulla val d'Enza.\nNel 1409, in seguito all'uccisione del condottiero, il castello di Rusino fu occupato dal marchese Odoardo Pallavicino e subito dopo dal marchese di Ferrara Niccol\u00f2 III d'Este.\nDopo la cessione di Parma in cambio di Reggio Emilia nel 1420 al duca di Milano Filippo Maria Visconti, quest'ultimo nel 1441 invest\u00ec nuovamente del feudo di Belvedere i conti Guido e Giberto Terzi.\nNel 1447 il Comune di Parma affid\u00f2 direttamente la gestione del territorio, comprendente le localit\u00e0 di Rusino, Moragnano, Vezzano, Groppizioso, Lalatta, Treviglio e Musiara, al podest\u00e0 Antonio Caviceo; tuttavia, nel 1450 il duca Francesco Sforza elev\u00f2 il feudo al rango di contea e lo assegn\u00f2 ancora ai Terzi, che ricevettero conferma dell'investitura nove anni dopo.\nNel 1479 il maniero fu assediato dal conte di Caiazzo Roberto Sanseverino d'Aragona, ma l'assalitore fu costretto a desistere.\nNel 1518 la rocca fu nuovamente assediata, questa volta dal bandito reggiano Domenico Amorotto, che non riusc\u00ec nell'impresa.\nNel 1666 il marchese Scipione I de' Rossi, oberato dai debiti contratti per rientrare in possesso della contea di San Secondo, fu costretto a cedere alla Camera Ducale di Parma tutte le rocche appenniniche in suo possesso. Il feudo di Belvedere fu in seguito assegnato ai conti Camuti; nel 1790 il conte Giuseppe lo cedette, in cambio di alcune terre a Ronchetti di San Secondo, al conte Pietro Andrea Leggiadri Gallani, che ne mantenne i diritti fino al 1805, quando i decreti napoleonici sancirono la loro abolizione nell'ex ducato di Parma e Piacenza.\nAgli inizi del XX secolo dell'antico castello rimaneva soltanto una torre in rovina, che fu rinforzata strutturalmente; gli ambienti interni furono inoltre svuotati dai detriti.\nDescrizione.\nDell'antico castello rimane oggi soltanto una torre mozzata, parzialmente recuperata agli inizi del XX secolo eliminando le parti in pericolo di crollo.\nLa massiccia struttura in pietra, sviluppata su una pianta quadrata, \u00e8 caratterizzata dalla presenza di piccole feritoie e dello stretto portale d'ingresso ad arco a tutto sesto, chiuso da cancello."}
{"id": "6010309", "revid": "1782831", "url": "https://it.wikipedia.org/wiki?curid=6010309", "title": "Breezango", "text": "I Breezango sono stati un tag team di wrestling, attivo in WWE, formato da Fandango e Tyler Breeze.\nLe loro gimmick individuali sono quelle di un ballerino per Fandango e di un amante dei selfie per Breeze, ma la loro gimmick come tag team (avuta dopo diversi mesi dalla loro formazione) \u00e8 quella di due bizzarri personaggi amanti del fashion (interpretando varie gimmick come ad esempio dei poliziotti). A partire dal maggio del 2017 hanno ottenuto una certa notoriet\u00e0 a \"SmackDown Live\" grazie ai \"Fashion Files\", una rubrica comica in cui i due wrestler si ritrovano in situazioni comiche e bizzarre (a volte accompagnati dagli Ascension). Nel 2019 i due sono tornati ad \"NXT\" dove hanno vinto l'NXT Tag Team Championship (nel 2020), il loro primo titolo in WWE (con un regno durato 56 giorni).\nStoria.\nVarie faide e The Fashion Police (2016\u20132017).\nI Breezango si sono formati a seguito di varie vicissitudini tra Goldust e R-Truth, quando il primo ha cercato disperatamente di convincere il rapper a formare un tag team chiamato The Golden Truth. Successivamente i due avrebbero dovuto combattere in un torneo per decretare i contendenti n\u00ba1 al WWE Tag Team Championship detenuto dal New Day (Big E, Kofi Kingston e Xavier Woods) ma R-Truth \u00e8 stato sostituito da Fandango senza un motivo apparente; Goldust e Fandango hanno dunque formato un tag team chiamato \"GoldDango\" e hanno affrontato i Vaudevillains (Aiden English e Simon Gotch) nei quarti di finale del torneo ma sono stati sconfitti ed eliminati. R-Truth, per ripicca, si \u00e8 alleato con Tyler Breeze e i due hanno formato un tag team chiamato \"The Gorgeous Truth\". Quando per\u00f2, nella puntata di \"SmackDown\" del 12 maggio, i GoldDango e i Gorgeous Truth si sono affrontati, Goldust e R-Truth hanno rifiutato a vicenda di colpirsi. Questo ha causato il turn heel di Fandango, che ha permesso a Breeze lo schienamento vincente. Da quel momento Breeze e Fandango si sono alleati, formando i Breezango e iniziando una faida con i neonati Golden Truth. Il duo formato dal \"Prince Pretty\" e dal ballerino debutta ufficialmente nella puntata di \"Raw\" del 16 maggio sconfiggendo proprio i Golden Truth a causa di un errore di R-Truth. Nella puntata di \"SmackDown\" del 26 maggio i Breezango trionfano ancora sui Golden Truth a causa di una scorrettezza di Tyler Breeze che ha colpito R-Truth (nonostante non avesse dato il tag a Fandango). Nella puntata di \"Raw\" del 30 maggio i Breezango sono stati sconfitti dagli Usos e, nel post match, sono stati attaccati da Goldust e R-Truth. Il 19 giugno nel \"Kick-off\" di Money in the Bank i Breezango sono stati sconfitti dai Golden Truth, i quali (delle ore prima del match) avevano letteralmente chiuso Tyler Breeze e Fandango nel loro lettino solare, facendoli entrare sul ring completamente scottati e guadagnando dunque un vantaggio non indifferente per l'incontro. Nella puntata di \"Raw\" dell'11 luglio i Breezango hanno avuto la meglio sui Lucha Dragons (Kalisto e Sin Cara).\nCon la Draft Lottery avvenuta nella puntata di \"SmackDown\" del 19 luglio, i Breezango sono stati trasferiti nel roster di \"SmackDown\". Nella puntata di \"Main Event\" del 22 luglio i Breezango sono stati sconfitti da Jack Swagger e Mark Henry. Il 24 luglio, nel \"Kick-off\" di Battleground, i Breezango hanno trionfato sugli Usos (Jimmy Uso e Jey Uso). Nella puntata di \"SmackDown\" del 26 luglio i Breezango hanno partecipato ad una Battle Royal per determinare uno dei sei sfidanti del Six-Pack Challenge match per determinare il contendente n\u00b01 al WWE World Championship di Dean Ambrose ma sono stati eliminati da Kane. Nella puntata di \"Main Event\" dell'11 agosto i Breezango sono stati sconfitti dagli Hype Bros (Mojo Rawley e Zack Ryder). Nella puntata di \"SmackDown\" del 16 agosto i Breezango, i Vaudevillains (Aiden English e Simon Gotch) e gli Ascension (Konnor e Viktor) sono stati sconfitti dagli American Alpha (Chad Gable e Jason Jordan), gli Usos e gli Hype Bros in un 12-Man Tag Team match. La scena si \u00e8 ripetuta nel \"Kick-off\" di SummerSlam quando i Breezango, gli Ascension e i Vaudevillains sono stati sconfitti dagli Hype Bros, gli Usos e gli American Alpha in un altro 12-Man Tag Team match. Nella puntata di \"SmackDown\" del 23 agosto \u00e8 stato annunciato lo SmackDown Tag Team Championship e, per questo motivo, \u00e8 stato indetto un torneo per decretare i due team che si affronteranno l'11 settembre a Backlash. Quella stessa sera i Breezango hanno affrontato gli American Alpha nei quarti di finale ma sono stati sconfitti ed eliminati. Nella puntata di \"Main Event\" del 22 settembre i Breezango sono stati sconfitti dagli SmackDown Tag Team Champions Heath Slater e Rhyno. Dopo un periodo di assenza, i Breezango sono ritornati nella puntata di \"Main Event\" del 4 novembre dove sono stati nuovamente sconfitti da Heath Slater e Rhyno. Nella puntata di \"SmackDown\" dell'8 novembre i Breezango hanno adottato la gimmick di due poliziotti e hanno sconfitto i Vaudevillains, entrando dunque a far parte del \"Team SmackDown\" per Survivor Series, effettuando di fatto un turn face. Nella puntata di \"Main Event\" del 17 novembre i Breezango hanno sconfitto nuovamente i Vaudevillains. Il 20 novembre a Survivor Series i Breezango hanno preso parte al 10-on-10 Traditional Survivor Series Tag Team Elimination match come parte del \"Team SmackDown\" contro il \"Team Raw\", ma sono stati eliminati dal New Day (Big E e Kofi Kingston), mentre il \"Team Raw\" ha vinto l'incontro. Nella puntata di \"SmackDown\" del 22 novembre i Breezango hanno partecipato ad un Tag Team Turmoil match, come heel, per decretare i contendenti n\u00b01 allo SmackDown Tag Team Championship di Heath Slater e Rhyno ma sono stati eliminati dagli American Alpha. Nella puntata di \"SmackDown\" del 13 dicembre i Breezango hanno partecipato ad una Battle Royal che comprendeva anche gli American Alpha, gli Ascension, Heath Slater e Rhyno, gli Hype Bros e i Vaudevillains ma sono stati eliminati, mentre gli Hype Bros si sono aggiudicati la contesa, diventando i contendenti n\u00b01 allo SmackDown Tag Team Championship. Nella puntata di \"SmackDown\" del 3 gennaio 2017 i Breezango sono stati sconfitti dai WWE SmackDown Tag Team Champions, gli American Alpha, in pochissimo tempo. Nella puntata di \"SmackDown\" del 24 gennaio i Breezango hanno partecipato ad una Battle Royal per guadagnare un posto nel Royal Rumble match del 2017 ma sono stati eliminati da Mojo Rawley. Nella puntata di \"SmackDown\" del 7 febbraio gli American Alpha, i Breezango, come face, e Heath Slater e Rhyno sono stati sconfitti dagli Ascension, gli Usos e i Vaudevillains. Il 12 febbraio, ad Elimination Chamber, i Breezango hanno partecipato ad un Tag Team Turmoil match per lo SmackDown Tag Team Championship ma sono stati eliminati da Heath Slater e Rhyno. Nella puntata di \"SmackDown\" del 21 febbraio i Breezango sono tornati heel affrontando gli SmackDown Tag Team Champion, gli American Alpha, e venendo sconfitti. Nella puntata di \"SmackDown\" del 28 marzo i Breezango, gli Usos e Dolph Ziggler sono stati sconfitti dagli American Alpha, Heath Slater, Rhyno e Mojo Rawley. Il 2 aprile, nel \"Kick-off\" di WrestleMania 33, i Breezango hanno partecipato all'annuale Andr\u00e9 the Giant Memorial Battle Royal ma sono stati eliminati.\nThe Fashion Files (2017\u20132018).\nNella puntata di \"SmackDown\" del 25 aprile i Breezango (che hanno effettuato contestualmente un turn \"face\") hanno sconfitto gli Ascension (Konnor e Viktor) in un Beat the Clock Challenge match, diventando i contendenti n\u00b01 allo SmackDown Tag Team Championship degli Usos (Jimmy Uso e Jey Uso). Successivamente, i Breezango hanno iniziato una loro personale rubrica comica chiamata \"The Fashion Files\", in cui i due \"poliziotti\" sono alle prese in situazioni tanto comiche quanto bizzarre. Nella puntata di \"SmackDown\" del 9 maggio i Breezango hanno sconfitto gli Ascension. Nella puntata di \"SmackDown\" del 16 maggio i Breezango hanno sconfitto i Col\u00f3ns (Primo Col\u00f3n e Epico Col\u00f3n). Il 21 maggio, a Backlash, i Breezango hanno affrontato gli Usos per lo SmackDown Tag Team Championship ma sono stati sconfitti. Nella puntata di \"SmackDown\" del 23 maggio, dopo che rispettivamente Breeze e Fandango hanno sconfitto Jey e Jimmy Uso in due match singoli, i Breezango hanno affrontato gli Usos per lo SmackDown Tag Team Championship ma sono stati sconfitti. Nella puntata di \"SmackDown\" del 30 maggio i Breezango hanno sconfitto i Col\u00f3ns. Nella puntata di \"SmackDown\" del 13 giugno i Breezango e Kofi Kingston e Xavier Woods del New Day hanno sconfitto i Col\u00f3ns e gli Usos. Il 18 giugno, a Money in the Bank, i Breezango hanno sconfitto gli Ascension. Nella puntata di \"SmackDown\" del 4 luglio i Breezango hanno partecipato all'Indipendence Day Battle Royal per determinare il contendente n\u00b01 allo United States Championship di Kevin Owens ma sono stati eliminati da Erick Rowan. Nella puntata di \"205 Live\" del 12 settembre i Breezango hanno fatto un'apparizione speciale nello show dedicato alla divisione dei pesi leggeri di \"Raw\" dove hanno \"arrestato\" Drew Gulak. Nella puntata di \"SmackDown\" del 10 ottobre i Breezango hanno partecipato ad un Fatal 4-Way match che comprendeva anche gli Ascension, Chad Gable e Shelton Benjamin e gli Hype Bros (Mojo Rawley e Zack Ryder) per determinare i contendenti n\u00b01 al SmackDown Tag Team Championship degli Usos ma il match \u00e8 stato vinto da Benjamin e Gable. Il 19 novembre, nel \"Kick-off\" di Survivor Series, i Breezango sono stati sconfitti da Kevin Owens e Sami Zayn. Il 17 dicembre, a Clash of Champions, i Breezango sono stati pesantemente sconfitti dai Bludgeon Brothers (Harper e Rowan). Nella puntata di \"SmackDown\" del 26 dicembre i Breezango sono stati sconfitti dai Bludgeon Brothers per squalifica a causa dell'intervento degli Ascension. Nella puntata di \"SmackDown\" del 9 gennaio 2018 i Breezango hanno sconfitto Aiden English e Rusev. Nella puntata di \"SmackDown\" del 30 gennaio i Breezango sono stati sconfitti da Chad Gable e Shelton Benjamin. L'11 marzo, nel \"Kick-off\" di Fastlane, i Breezango e Tye Dillinger hanno sconfitto Chad Gable, Shelton Benjamin e Mojo Rawley. Nella puntata di \"SmackDown\" del 3 aprile i Breezango, Tye Dillinger e Zack Ryder sono stati sconfitti da Baron Corbin, Dolph Ziggler, Mojo Rawley e Primo Col\u00f3n.\nCon lo \"Shake-up\" del 16 aprile i Breezango sono passati al roster di \"Raw\"; quella stessa sera hanno sconfitto Cesaro e Sheamus. Nella puntata di \"Raw\" del 14 maggio i Breezango sono stati sconfitti dal B-Team (Bo Dallas e Curtis Axel). Nella puntata di \"Raw\" del 21 maggio i Breezango sono stati sconfitti nuovamente dal B-Team. Nella puntata di \"Raw\" del 4 giugno i Breezango hanno partecipato ad una Tag Team Battle Royal per determinare i contendenti n\u00b01 al Raw Tag Team Championship di Bray Wyatt e Matt Hardy ma sono stati eliminati dai Revival (Dash Wilder e Scott Dawson). Nella puntata di \"Raw\" dell'11 giugno i Breezango sono stati sconfitti da Dolph Ziggler e Drew McIntyre. Nella puntata di \"Main Event\" del 20 giugno i Breezango sono stati sconfitti dagli Authors of Pain (Akam e Rezar). Nella puntata di \"Main Event\" del 27 giugno i Breezanzo e Bobby Roode hanno sconfitto Curt Hawkins e gli Ascension (Konnor e Viktor). In seguito, Fandango ha riportato un infortunio alla spalla che lo terr\u00e0 fuori dalle scene per un tempo stimato di sei mesi.\nIl 22 maggio 2019 Breeze \u00e8 tornato nel territorio di sviluppo di \"NXT\", segnando di fatto lo scioglimento del duo, comunque inattivo vista l'assenza di Fandango.\n\"NXT\" (2019\u20132021).\nNella puntata di \"NXT\" del 31 luglio 2019 Fandango torn\u00f2 a sorpresa nello show salvando Tyler Breeze dai Forgotten Sons (Jaxson Ryker, Steve Cutler e Wesley Blake), riformando i Breezango. Nella puntata di \"NXT\" del 14 agosto i Breezango sconfissero poi Steve Cutler e Wesley Blake dei Forgotten Sons. Successivamente, venne annunciato il 22 dicembre che Fandango aveva subito un infortunio al braccio che lo avrebbe tenuto fuori dalle scene per un periodo imprecisato.\nA seguito dell'infortunio di Fandango, Breeze torn\u00f2 a lottare in singolo, entrando nella categoria dei pesi leggeri e debuttando a \"205 Live\" il 10 gennaio 2020 sconfiggendo Tony Nese. Nella puntata di \"NXT\" del 15 gennaio Breeze partecip\u00f2 ad un Triple Threat match che comprendeva anche Isaiah \"Swerve\" Scott e Lio Rush per determinare uno dei contendenti all'NXT Cruiserweight Championship di Angel Garza ma il match venne vinto da Scott. Nella puntata di \"NXT\" del 3 giugno i Breezango tornarono in azione vincendo un Triple Threat Tag Team match contro Bobby Fish e Roderick Strong dell'Undisputed Era e Danny Burch e Oney Lorcan diventando i contendenti n\u00b01 all'NXT Tag Team Championship. Nella puntata di \"NXT\" del 17 giugno i Breezango affrontarono l'Imperium (Fabian Aichner e Marcel Barthel) per l'NXT Tag Team Championship ma vennero sconfitti. L'8 luglio, nella seconda serata di \"NXT The Great American Bash\", i Breezango e Drake Maverick vennero sconfitti dal Legado del Fantasma (Joaquin Wilde, Raul Mendoza e Santos Escobar). Il 22 agosto, nel Pre-show di ', i Breezango vinsero un Triple Threat Tag Team match che comprendeva anche Danny Burch e Oney Lorcan e Joaquin Wilde e Raul Mendoza del Legado del Fantasma, diventando i contendenti n\u00b01 all'NXT Tag Team Championship. Nella puntata di \"NXT\" del 26 agosto i Breezango sconfissero Fabian Aichner e Marcel Barthel dell'Imperium conquistando cos\u00ec l'NXT Tag Team Championship per la prima volta. Nella puntata speciale \"NXT Super Tuesday\" del 1\u00ba settembre i Breezango e Isaiah \"Swerve\" Scott sconfissero il Legado del Fantasma in un Six-man Street Fight. Nella puntata di \"NXT\" del 16 agosto i Breezango difesero con successo i titoli contro Fabian Aichner e Marcel Barthel dell'Imperium. Nella puntata di \"NXT\" del 21 ottobre i Breezango persero i titoli contro Danny Burch e Oney Lorcan a causa dell'intervento di Pat McAfee dopo 56 giorni di regno. Nella puntata di \"NXT\" dell'11 novembre i Breezango hanno affrontarono nuovamente Burch e Lorcan per l'NXT Tag Team Championship ma vennero sconfitti. Nella puntata di \"NXT\" del 13 gennaio 2021 i Breezango vennero sconfitti dall'Undisputed Era (Adam Cole e Roderick Strong) negli ottavi di finale del Dusty Rhodes Tag Team Classic. Successivamente, l'8 aprile, durante il Pre-show della seconda serata di ', i Breezango vennero sconfitti da Drake Maverick e Killian Dain in un match che avrebbe garantito una title shot ai titoli di coppia di \"NXT\".\nIl 25 giugno i Breezango vennero rilasciati dalla WWE."}
{"id": "6010312", "revid": "1272592", "url": "https://it.wikipedia.org/wiki?curid=6010312", "title": "Castello di Rusino", "text": ""}
{"id": "6010313", "revid": "1702319", "url": "https://it.wikipedia.org/wiki?curid=6010313", "title": "VII Circoscrizione (Trieste)", "text": "La VII Circoscrizione \u00e8 una delle sette circoscrizioni del comune di Trieste.\nPosta a est dal centro cittadino, comprende i rioni di Servola, Valmaura, Chiarbola, Borgo San Sergio, Altura e Cattinara.\nSuddivisione amministrativa.\nNel territorio circoscrizionale si trovano 4 rioni triestini. Tuttavia, dati i numerosi cambiamenti amministrativi (dai 28 comuni censuari, alle 12 circoscrizioni, alle attuali 7 circoscrizioni comunali), i confini dei rioni non coincidono con quelli della circoscrizione; sicch\u00e9 la popolazione totale sar\u00e0 diversa della somma cumulativa dei rioni."}
{"id": "6010317", "revid": "585241", "url": "https://it.wikipedia.org/wiki?curid=6010317", "title": "Passo d'Eira", "text": ""}
{"id": "6010322", "revid": "125530983", "url": "https://it.wikipedia.org/wiki?curid=6010322", "title": "VI Circoscrizione (Trieste)", "text": "La VI Circoscrizione \u00e8 una delle sette circoscrizioni del comune di Trieste.\nPosta a nord-est dal centro cittadino, comprende i borghi storici di San Giovanni, Chiadino, Rozzol, Longera e Cattinara (nucleo storico).\nSuddivisione amministrativa.\nNel territorio circoscrizionale si trovano 3 rioni di Trieste. Tuttavia, dati i numerosi cambiamenti amministrativi (dai 28 comuni censuari, alle 12 circoscrizioni, alle attuali 7 circoscrizioni comunali) i confini dei rioni non coincidono con quelli della circoscrizione; sicch\u00e9 la popolazione totale sar\u00e0 diversa della somma cumulativa dei rioni.\nConsiglio circoscrizionale.\nIl consiglio circoscrizionale \u00e8 composto da 20 membri e viene rinnovato ogni 5 anni, parallelamente alle elezioni comunali."}
{"id": "6010333", "revid": "486946", "url": "https://it.wikipedia.org/wiki?curid=6010333", "title": "Planetario di Milano", "text": ""}
{"id": "6010336", "revid": "584834", "url": "https://it.wikipedia.org/wiki?curid=6010336", "title": "Rozzol", "text": ""}
{"id": "6010341", "revid": "18379", "url": "https://it.wikipedia.org/wiki?curid=6010341", "title": "Moviment Fri\u00fbl", "text": ""}
{"id": "6010347", "revid": "666668", "url": "https://it.wikipedia.org/wiki?curid=6010347", "title": "Andr\u00e9 de Santana Ferreira", "text": "Carriera.\nGiunto in Italia appena maggiorenne, insieme al gemello Anderson, inizia in Serie B con la maglia del Derby Forl\u00ec. Con lo scioglimento della squadra romagnola, entrambi i Ferreira passano al Kaos, neopromosso in Serie A2. Con i \"neri\" vengono impiegati sia nel settore giovanile sia in prima squadra con cui raggiungono nella stagione 2008-09 la finale della Coppa Italia di Serie A2, persa contro il Torrino. Grazie a un ripescaggio, nella stagione seguente i gemelli esordiscono in Serie A e vincono inoltre la Coppa Italia Under-21. Transitati definitivamente in prima squadra, Andr\u00e9 e Anderson giocano insieme per altre due stagioni nella massima serie, l'ultima delle quale sancisce la retrocessione del Kaos in Serie A2. Nonostante un nuovo ripescaggio consenta agli emiliani di mantenere la categoria, la squadra viene rivoluzionata: Andr\u00e9 \u00e8 nominato capitano mentre il gemello fa ritorno in patria. Nei play-off scudetto della stagione 2014-15 il Kaos \u00e8 protagonista di una straordinaria cavalcata, interrotta solamente dal Pescara in finale. Dopo otto stagioni consecutive disputate con la stessa maglia, nel luglio del 2015 il giocatore e la societ\u00e0 decidono di interrompere il rapporto. Nella sofferta separazione pesa lo scarso utilizzo dell'universale nel corso dell'ultima stagione. Il mese successivo il Montesilvano ne annuncia il tesseramento; con i \"gabbiani\" mette a segno 11 gol nel corso della stagione regolare, contribuendo alla qualificazione ai play-off scudetto. Nella stagione 2016-17 si trasferisce al Napoli."}
{"id": "6010352", "revid": "339392", "url": "https://it.wikipedia.org/wiki?curid=6010352", "title": "Atrofia gialla acuta del fegato", "text": ""}
{"id": "6010364", "revid": "212348", "url": "https://it.wikipedia.org/wiki?curid=6010364", "title": "Torretta per tricipiti", "text": "La torretta \u00e8 una macchina usata nelle palestre per svolgere diversi esercizi grazie ai cavi di trazione superiori e inferiori, che coinvolgono diversi muscoli del corpo, cio\u00e8 i pettorali, i bicipiti e i tricipiti. \u00c8 composta da due torri con cavo superiore e inferiore, dotate di 77\u00a0kg di carico massimo ciascuna. Il carico \u00e8 diviso in 11 dischi da 4,5\u00a0kg e 4 dischi da 6,8\u00a0kg con agganciamento a perni per scegliere rapidamente il carico. Ha una struttura stabile in acciaio realizzata con tubi quadrati, che consente di avere una buona resistenza, con una copertura a polveri. Le prese dei cavi sono gommate e quindi consentono una buona presa. Ha una dimensione di 257x220x62\u00a0cm. La torretta possiede anche una barra di trazione con presa obliqua di 95\u00a0cm, una con presa orizzontale di 60\u00a0cm e un'altra con presa verticale di 30\u00a0cm.\nTipi di esercizi.\nCon la torretta \u00e8 possibile fare molti esercizi per allenare soprattutto i tricipiti, ma anche i pettorali e i bicipiti.\nDistensioni ai cavi.\nLe distensioni ai cavi (o spinte in basso) vengono fatte utilizzando la torretta con i cavi e servono per allenare la parte laterale e mediale del tricipite. \nPer questo esercizio \u00e8 necessario usare una corda posizionata nella parte alta della torretta o una barra a forma di V. L'atleta deve posizionarsi davanti all'attrezzo, stando in piedi. Afferrando i lati della corda o i lati della barra deve mantenere durante tutto l'esercizio la contrazione del muscolo, posizionando le mani a circa 10 centimetri di distanza e gli avambracci paralleli al pavimento. Per svolgere in modo giusto l'esercizio deve mantenere la larghezza degli avambracci quanto quella delle spalle e piegare leggermente le ginocchia. Tenere i gomiti vicini al corpo e i polsi dritti. Deve spingere la barra o la corda verso il basso, cio\u00e8 il pi\u00f9 possibile verso le gambe non muovendo le braccia, e ritornare poi alla posizione di partenza utilizzando lo stesso movimento. \u00c8 importante per lo sportivo tenere sempre le braccia vicino al corpo e soprattutto non spostare i gomiti e il tronco, stare sempre in piedi dritto. L'inspirazione deve avvenire quando si muovono le braccia verso l'alto.\nQuesto esercizio serve per migliorare la parte esterna del tricipite.\nCurl ai cavi con presa inversa.\nQuesto esercizio serve per stimolare il muscolo della parte esterna del braccio, tra bicipite e tricipite e va effettuato utilizzando la \"curl bar\" attaccato nella parte bassa della torretta. Quindi posizionarsi in piedi davanti all'attrezzo e prendere il \"curl\" frontalmente con una presa inversa, cio\u00e8 con i palmi della mano rivolti verso il basso.\nL'esercizio consiste nel sollevare la barra fino al petto muovendo solo l'avambraccio e poi rilasciare molto lentamente la barra\nEstensioni ai cavi.\nQuesto \u00e8 un esercizio che serve per mettere in isolamento i tricipiti. Utilizzando una panca piana messa vicino alla torretta e dopo aver collegato la barra a V nella parte inferiore, l'atleta deve avere i palmi delle mani verso l'alto e l'avambraccio piegato. Deve mantenere le braccia sempre ferme, parallele tra di loro e verticali rispetto alla panca. Deve ritornare nella posizione di partenza molto lentamente. \u00c8 importante espirare mentre si spinge e invece inspirare quando l'avambraccio ritorna nella posizione iniziale.\nOne arm reverse push-down.\nConsiste nello stare di fronte alla torretta e afferrare una maniglia con una presa attaccata nella parte alta della macchina e con il braccio messo sopra le spalle. Bisogna inspirare quando si raddrizza il braccio, mentre espirare mentre si completa il movimento.\nPush-down con cavo singolo a presa inversa.\nEsercizio di isolamento che serve per definire il tricipite. Posizionarsi davanti alla torretta con il busto dritto o poco avanti e le gambe un po' aperte e piegate e prendere la maniglia attaccata alla parte superiore della macchina verso la parte del bicipite con il braccio flesso e il gomito sempre vicino al busto. L'esercizio consiste nel muovere il braccio e distenderlo del tutto verso il basso per poi risalire con il braccio flesso \nmuovendo solo l'avambraccio. Bisogna inspirare quando il braccio \u00e8 flesso e espirare mentre si compie il movimento.\nEstensione dei tricipiti con la corda verso l'alto.\nServe per isolare i tricipiti e per svolgere l'esercizio bisogna attaccare una corda nel la parte basse della torretta. Poi bisogna afferrare la corda con entrambe le mani, allungare le braccia con le mani direttamente sopra la testa con i palmi delle mani rivolti l'uno verso l'altro. \u00c8 importante che i gomiti siano vicini alla testa e le braccia devono essere perpendicolari al pavimento con le nocche rivolte verso l'alto, e questa sar\u00e0 la posizione di partenza. L'esercizio consiste nell'abbassare lentamente la corda dietro la testa e inspirare durante questo movimento e fermarsi quando i tricipiti sono completamente distesi e poi tornare alla posizione di partenza flettendo i tricipiti quando si espira."}
{"id": "6010367", "revid": "92920", "url": "https://it.wikipedia.org/wiki?curid=6010367", "title": "Federico Ambrosio", "text": ""}
{"id": "6010389", "revid": "287204", "url": "https://it.wikipedia.org/wiki?curid=6010389", "title": "Mainstream (album)", "text": ""}
{"id": "6010390", "revid": "765341", "url": "https://it.wikipedia.org/wiki?curid=6010390", "title": "Finale del campionato europeo di calcio 2000", "text": "La finale del campionato europeo di calcio 2000 si tenne il allo Stadion Feijenoord di Rotterdam, Paesi Bassi, tra le nazionali di e . A vincere fu la nazionale francese, che si impose su quella italiana per 2-1 grazie un \"golden gol\" di David Trezeguet nei tempi supplementari. Per la Francia fu il secondo titolo nella storia del torneo.\nCammino verso la finale.\nLa , inserita nel gruppo D con i , la e la , avanz\u00f2 ai quarti di finale come seconda forza del girone alle spalle degli olandesi, avendo vinto due partite (3-0 contro la Danimarca e 2-1 contro la Repubblica Ceca) e perso una (2-3 in rimonta contro i Paesi Bassi padroni di casa). Nella fase ad eliminazione diretta i francesi ebbero la meglio prima sulla per 2-1 e poi sul ancora per 2-1, ma dopo i tempi supplementari, grazie ad un calcio di rigore di Zidane. Per i transalpini fu la seconda occasione di vincere il campionato europeo, dopo averlo fatto nel 1984 battendo la .\nL', sorteggiata nel gruppo B con la , il e la , vinse il proprio girone totalizzando tre vittorie su tre (2-1 contro la Turchia e la Svezia e 2-0 contro il Belgio). Nei quarti di finale l'Italia elimin\u00f2 la battendola per 2-0, mentre in semifinale sconfisse i per 3-1 dopo i tiri di rigore, stante lo 0-0 maturato al termine dei tempi supplementari. Grande protagonista della partita fu il portiere Francesco Toldo, che, chiamato a sostituire l'infortunato Gianluigi Buffon per tutta la durata del torneo, par\u00f2 tre rigori olandesi, di cui uno nei tempi regolamentari. Gli azzurri si qualificarono cos\u00ec alla finale per la seconda volta al campionato d'Europa, a trentadue anni di distanza dalla precedente finale disputata (e vinta) nel 1968.\n\"Tabella riassuntiva del percorso\".\n\"Note: In ogni risultato sottostante, il punteggio della finalista \u00e8 menzionato per primo.\"\nDescrizione della partita.\nL' pass\u00f2 in vantaggio al 55' con Delvecchio su cross di Pessotto. Quando ormai la partita sembrava conclusa, il subentrato Wiltord, al 90', super\u00f2 Toldo con un tiro rasoterra che il portiere italiano non riusc\u00ec a respingere. Alessandro Del Piero aveva mancato il gol del raddoppio al 59', quando, liberato da Francesco Totti, aveva calciato a lato mentre era solo davanti a Fabien Barthez, nonch\u00e9 il possibile golden goal al 9' del primo tempo supplementare. Fu Trezeguet, su assist di Pir\u00e8s, a realizzare il golden goal decisivo per la vittoria francese al 13' del primo tempo supplementare."}
{"id": "6010391", "revid": "544909", "url": "https://it.wikipedia.org/wiki?curid=6010391", "title": "Getting to the Point", "text": "Getting to the Point \u00e8 il secondo album discografico dei Savoy Brown, pubblicato dall'etichetta discografica Decca Records nel luglio del 1968.\nFormazione quasi completamente rinnovata, con il solo Kim Simmonds membro originario e Bob Hall (che nel primo album aveva suonato in tre brani come ospite) entrato come musicista fisso nella formazione.\nTra gli altri membri, il cantante Chris Youlden ed il chitarrista (e futuro \"Foghat\") Dave Peverett.\nFormazione.\nNote aggiuntive\nWalking by Myself / Taste and Try, Before You Buy / Someday People\nLet It Rock / Shot in the Head\nHeartbreaks Make You Strong / I Can't Get Next to You / 15 Miles to Go"}
{"id": "6010395", "revid": "767487", "url": "https://it.wikipedia.org/wiki?curid=6010395", "title": "Compton (Surrey)", "text": "Compton \u00e8 un villaggio e una Parrocchia civile inglese nel distretto di Guildford, contea di Surrey. \u00c8 un villaggio strada nei pressi del casello dell'autostrada A3. Il territorio comunale contiene considerevoli aree boschive e agricole. Nel paese vi \u00e8 una chiesa medievale."}
{"id": "6010398", "revid": "287204", "url": "https://it.wikipedia.org/wiki?curid=6010398", "title": "Ricky (album)", "text": ""}
{"id": "6010399", "revid": "287204", "url": "https://it.wikipedia.org/wiki?curid=6010399", "title": "Ricky (singolo)", "text": ""}
{"id": "6010403", "revid": "991694", "url": "https://it.wikipedia.org/wiki?curid=6010403", "title": "Uomini di mare", "text": ""}
{"id": "6010408", "revid": "125319738", "url": "https://it.wikipedia.org/wiki?curid=6010408", "title": "Giovanni Falcone (politico)", "text": "Biografia.\nElezione a deputato.\nAlle elezioni politiche del 2013 \u00e8 candidato alla Camera dei Deputati, nella \"circoscrizione Piemonte 2\", nelle liste di Scelta Civica per l'Italia (in terza posizione), risultando il primo dei non eletti.\nIn occasione delle elezioni regionali in Piemonte del 2014 si candida inoltre, sempre con Scelta Civica ed a sostegno del candidato presidente Sergio Chiamparino, alla carica di consigliere regionale in provincia di Novara, tuttavia non viene eletto.\nIl 26 settembre 2014, in seguito alle dimissioni di Renato Balduzzi dalla carica di parlamentare (in quanto eletto membro laico del CSM), viene proclamato deputato della XVII Legislatura.\nAlla Camera dei Deputati si iscrive al \"gruppo parlamentare\" di Scelta Civica per l'Italia e fa parte della \"XIII Commissione permanente (Agricoltura)\".\nIl 27 luglio 2015 abbandona Scelta Civica per l'Italia ed aderisce ufficialmente al Partito Democratico.\nNel gennaio 2018 lascia il PD per aderire alla neonata forza di centrodestra Noi con l'Italia, con la quale verr\u00e0 candidato nella parte proporzionale della circoscrizione \"Lombardia 1 - 03\" in quarta posizione. Non verr\u00e0 rieletto."}
{"id": "6010409", "revid": "466539", "url": "https://it.wikipedia.org/wiki?curid=6010409", "title": "Swedish Open 2016", "text": "Lo Swedish Open 2016 \u00e8 stato un torneo di tennis giocato sulla terra battuta facente parte della categoria ATP Tour 250 nell'ambito dell'ATP World Tour 2016 e della categoria International nell'ambito del WTA Tour 2016. Sia il torneo maschile che femminile si sono giocati a B\u00e5stad, in Svezia. Il torneo maschile si \u00e8 tenuto dall'11 al 17 luglio 2016 con il nome di \"SkiStar Swedish Open 2016\", mentre quello femminile dal 18 al 24 luglio 201 con il nome di \"Ericsson Open 2016\".\nPer il torneo maschile \u00e8 stata la 69\u00aa edizione, mentre \u00e8 stata l'8\u00aa per quello femminile.\nPartecipanti ATP.\nAltri partecipanti.\nI giocatori seguenti hanno ricevuto una wild card per l'ingresso nel tabellone principale singolare:\nI giocatori seguenti hanno superato tutti i turni di qualificazione per il tabellone principale singolare:\nPartecipanti WTA.\nAltre partecipanti.\nLe seguenti giocatrici hanno ricevuto una wild-card per il tabellone principale:\nLa seguente giocatrice \u00e8 entrata nel tabellone principale come special exempt:\nLe seguenti giocatrici sono entrate nel tabellone principale passando dalle qualificazioni:\nCampioni.\nSingolare maschile.\n Albert Ramos-Vi\u00f1olas ha sconfitto in finale Fernando Verdasco con il punteggio di 6-3, 6-4.\nSingolare femminile.\n Laura Siegemund ha sconfitto in finale Kate\u0159ina Siniakov\u00e1 con il punteggio di 7-5, 6-1.\nDoppio maschile.\n Marcel Granollers / David Marrero hanno sconfitto in finale Marcus Daniell / Marcelo Demoliner con il punteggio di 6-2, 6-3.\nDoppio femminile.\n Andreea Mitu / Alicja Rosolska hanno sconfitto in finale Lesley Kerkhove / Lidzija Marozava con il punteggio di 6-3, 7-5."}
{"id": "6010431", "revid": "1926649", "url": "https://it.wikipedia.org/wiki?curid=6010431", "title": "Paul Heckingbottom", "text": "Carriera.\nHeckingbottom ha giocato come difensore per diversi club inglesi, tra cui Sunderland, Scarborough, Hartlepool United, Darlington, Norwich City, Bradford City, Sheffield Wednesday, Barnsley e Mansfield Town.\nDopo essersi ritirato da giocatore, Heckingbottom \u00e8 diventato un allenatore. Ha ottenuto una posizione con la primavera del Barnsley e, dopo un periodo di successo come allenatore in cui il club ha vinto la promozione e l'EFL Trophy, \u00e8 stato nominato manager nel 2016. Nel febbraio 2018 si \u00e8 trasferito al Leeds United, ma \u00e8 stato licenziato dal Leeds durante la chiusura della stagione 2018 dopo 16 partite in carica. Heckingbottom ha poi gestito il club della Premiership scozzese Hibernian, ma \u00e8 stato licenziato a novembre 2019.\nStatistiche.\nStatistiche da allenatore.\n\"Statistiche aggiornate al 9 maggio 2021.\" In grassetto le competizioni vinte."}
{"id": "6010443", "revid": "287204", "url": "https://it.wikipedia.org/wiki?curid=6010443", "title": "Never Say Never (singolo)", "text": ""}
{"id": "6010444", "revid": "287204", "url": "https://it.wikipedia.org/wiki?curid=6010444", "title": "Never Say Never (Brandy)", "text": ""}
{"id": "6010445", "revid": "115473785", "url": "https://it.wikipedia.org/wiki?curid=6010445", "title": "Supercoppa italiana 2016 (pallavolo femminile)", "text": "La Supercoppa italiana 2016 si \u00e8 svolta l'8 dicembre 2016: al torneo hanno partecipato due squadre di club italiane e la vittoria finale \u00e8 andata per la prima volta all'Imoco Volley.\nRegolamento.\nLe squadre hanno disputato una gara unica."}
{"id": "6010447", "revid": "287204", "url": "https://it.wikipedia.org/wiki?curid=6010447", "title": "The Price (film)", "text": ""}
{"id": "6010449", "revid": "1442080", "url": "https://it.wikipedia.org/wiki?curid=6010449", "title": "Swedish Open 2016 - Qualificazioni singolare maschile", "text": "Le qualificazioni del singolare dello Swedish Open 2016 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "6010450", "revid": "287204", "url": "https://it.wikipedia.org/wiki?curid=6010450", "title": "The Price (film 1914)", "text": ""}
{"id": "6010459", "revid": "287204", "url": "https://it.wikipedia.org/wiki?curid=6010459", "title": "The Front Page (film)", "text": ""}
{"id": "6010463", "revid": "599013", "url": "https://it.wikipedia.org/wiki?curid=6010463", "title": "Aldicarb", "text": "Aldicarb \u00e8 un insetticida carbammato usato principalmente come nematocida. \u00c8 il principio attivo del pesticida Temik. \u00c8 usato soprattutto contro i tisanotteri, afidi, acari, lygus, e mosche bianche. \"Aldicarb\" \u00e8 un inibitore della colinesterasi, il quale impedisce la ripartizione di acetilcolina nella sinapsi. In caso di avvelenamento grave, la vittima muore per insufficienza respiratoria.\nEra uno dei pesticidi pi\u00f9 utilizzati a livello internazionale e uno dei pi\u00f9 tossici a livello ambientale; con l'avvelenamento dal deflusso d'acqua in agricoltura ha portato alla distruzione di ecosistemi e l'avvelenamento irreversibile di terreni agricoli fertili.\n\"Aldicarb\" \u00e8 efficace dove vermi o parassiti hanno sviluppato resistenza agli insetticidi organofosforici, ed \u00e8 estremamente importante nella produzione di patate, dove viene utilizzato per il controllo di nematodi terricoli e alcuni parassiti fogliari. L'elevata solubilit\u00e0 limita il suo utilizzo in alcuni settori in cui la falda \u00e8 vicino alla superficie.\nStoria.\nUnion Carbide, il titolare del brevetto originale, \u00e8 stato l'unico produttore Aldicarb fino al 1987, quando la societ\u00e0 ha venduto la sua divisione agrochimica alla Rh\u00f4ne-Poulenc.\nNel 1999 Rh\u00f4ne-Poulenc si fuse con Hoechst AG costituendo Aventis; la quale nel 2002 venne rilevata da Bayer.\nCaratteristiche strutturali e fisiche.\n\"Aldicarb\" appartiene alla classe di sostanze chimiche del carbammato.Nella sua forma pura, assume l'aspetto di un solido cristallino con colore bianco. Scientificamente noto come 2-methyl-2-(metiltio) propionaldeide O-methylcarbamoyloxime \u00e8 usato nei pesticidi con una miscela granulare contenente tra 10 e 15 % di principio attivo.\nApplicazioni.\n\"Aldicarb\" viene utilizzato principalmente come insetticida su una serie di insetti in ambienti agricoli e orticoli. Le piante assorbono \"Aldicarb\" dall'acqua uccidendo gli insetti che si nutrono delle stesse. Questo metodo \u00e8 comunemente usato per il controllo delle popolazioni di afidi, aleurodidi, acari, insetti minatori, e nei nematodi su una variet\u00e0 di piante, tra cui fagioli, noci pecan, barbabietole, patate, cipolle, luppolo, caff\u00e8, banane, fragole, agrumi e soia.\nStato normativo.\n\"Aldicarb\" \u00e8 stato approvato dal Agenzia per la protezione dell'ambiente nel 1965 solo per l'uso come antiparassitario professionale su una variet\u00e0 di colture, principalmente utilizzato su campi di patate, soia, arachidi e cotone.\nStati membri dell'Unione europea hanno concordato nel 2003 per vietare il principio attivo Aldicarb.\nLa Bayer, 8 novembre 2010, in accordo con l' Agenzia per la protezione dell'ambiente - tenendo conto che l'Organizzazione Mondiale della Sanit\u00e0 ha classificato aldicarb in classe 1A (pesticidi estremamente pericolosi) e dopo vari studi sulla sua pericolosit\u00e0- ha proceduto volontariamente a eliminare gradualmente su agrumi e patate la produzione entro il 31 dicembre 2014. Tutti i rimanenti usi si concluderanno entro agosto 2018.\nTossicologia.\nInsetti e batteri.\nGli insetti sono esposti ad \"Aldicarb\" attraverso contatto dermico e attraverso assunzione orale. Come altri carbammati, aldicarb \u00e8 un inibitore della colinesterasi, che impedisce sia la ripartizione della acetilcolina e la produzione della colinesterasi enzima nelle cellule in tutto il corpo. Ci\u00f2 si traduce in un eccesso di acetilcolina che pu\u00f2 portare a danni neurotossici.\nStudi di laboratorio hanno dimostrato che la sostanza chimica ha la capacit\u00e0 di alterare la struttura biologica di alcune specie di batteri. Infine, nel processo di eliminazione parassiti agricoli e orticoli, uccide anche insetti utili come le api e lombrichi, i quali sono necessari per il benessere dei giardini e la resa delle colture.\nUccelli.\n\"Aldicarb\" \u00e8 tossico per gli uccelli; un granello di Temik, in uno studio, era sufficiente per uccidere oltre 80% dei passeri e il 40% dei merli in una popolazione campione. Gli uccelli sono stati esposti principalmente attraverso l'assorbimento granuli di Temik o attraverso consumo di lombrichi contaminati con Temik.\nEffetti nell'uomo.\n\"Aldicarb\" pu\u00f2 avere un impatto nell'essere umano attraverso contatto dermico, orale, e tramite inalazione. Tuttavia, la principale via di esposizione deriva dal consumo di alimenti e acque contaminate.\nLa causa primaria dei sintomi \u00e8 dovuta all'inibizione della colinesterasi; se la produzione dell'enzima diminuisce del 30%, iniziano a presentasi degli effetti acuti. Questi sintomi possono essere organizzati in due gruppi:\n1) Segni muscarinici sono quelli che derivano dalla stimolazione dei recettori muscarinici che si trovano in muscolatura liscia, in particolare intorno al cuore e ghiandole. I sintomi includono:\n2) Segni nicotinici il risultato di un accumulo di acetilcolina a livello delle terminazioni dei nervi motori che comunicano con i muscoli scheletrici e gangli. I sintomi includono:\nEffetti ambientali.\nFalde idriche e sottosuolo.\n\"Aldicarb\" ha effetti negativi sul suolo, organismi circostanti, e nelle acque sotterranee laddove viene applicata questa sostanza chimica. Aldicarb non si degrada nelle falde acquifere in condizioni aerobiche a meno che non esista un pH relativamente elevato. Pertanto, se applicato a terreni agricoli, pu\u00f2 facilmente infiltrarsi in falde idriche attraverso la pioggia. Grazie a queste propriet\u00e0, pu\u00f2 contaminare facilmente le riserve di acqua potabile; \u00e8 stato trovato in pozzi in oltre 25 paesi e in 12 stati in concentrazioni superiore al limite di salute tollerato.\nOrganismi acquatici.\n\"Aldicarb\" dimostra anche un alto grado di bioaccumulazione all'interno degli ecosistemi in cui viene applicato. Il composto \u00e8 degradato dai batteri, dalla luce del sole e alla fine dall'acqua, rigenerando rapidamente la flora salvatica. Non viene accumulato negli organismi acquatici; ci\u00f2 non implica, per\u00f2, che la sostanza chimica non danneggi la vita acquatica; al contrario, aldicarb non \u00e8 solo acutamente tossico per questi organismi, ma sono possibili danni al fegato, cambiamenti nelle cellule del sangue e aumenti nei livelli di colesterolo."}
{"id": "6010464", "revid": "287204", "url": "https://it.wikipedia.org/wiki?curid=6010464", "title": "Destroyer (film)", "text": ""}
{"id": "6010465", "revid": "287204", "url": "https://it.wikipedia.org/wiki?curid=6010465", "title": "Destroyer (album)", "text": ""}
{"id": "6010466", "revid": "287204", "url": "https://it.wikipedia.org/wiki?curid=6010466", "title": "Destroyer (singolo)", "text": ""}
{"id": "6010468", "revid": "287204", "url": "https://it.wikipedia.org/wiki?curid=6010468", "title": "Temik", "text": ""}
{"id": "6010469", "revid": "1613450", "url": "https://it.wikipedia.org/wiki?curid=6010469", "title": "The Craving", "text": ""}
{"id": "6010472", "revid": "287204", "url": "https://it.wikipedia.org/wiki?curid=6010472", "title": "Cannibal (singolo)", "text": ""}
{"id": "6010489", "revid": "287204", "url": "https://it.wikipedia.org/wiki?curid=6010489", "title": "Cannibal (film)", "text": ""}
{"id": "6010490", "revid": "287204", "url": "https://it.wikipedia.org/wiki?curid=6010490", "title": "Cannibal (album)", "text": ""}
{"id": "6010491", "revid": "287204", "url": "https://it.wikipedia.org/wiki?curid=6010491", "title": "Cannibal (Static-X)", "text": ""}
{"id": "6010492", "revid": "287204", "url": "https://it.wikipedia.org/wiki?curid=6010492", "title": "Cannibal (Kesha)", "text": ""}
{"id": "6010494", "revid": "640091", "url": "https://it.wikipedia.org/wiki?curid=6010494", "title": "Antiche unit\u00e0 di misura del circondario di Abbiategrasso", "text": "Nelle tabelle del 1877 per il circondario di Abbiategrasso erano riportate le stesse unit\u00e0 di misura in uso a Milano.\nTerritorio.\nNel 1874 nel circondario di Abbiategrasso erano presenti 44 comuni divisi in 4 mandamenti."}
{"id": "6010501", "revid": "1614150", "url": "https://it.wikipedia.org/wiki?curid=6010501", "title": "Mario Norfini", "text": "Biografia.\nFiglio del famoso Luigi Norfini, frequent\u00f2 il Reale Istituto di Belle Arti di Lucca, in cui torn\u00f2 in veste di docente dopo il 1903. All'et\u00e0 di appena venti anni, trasferitosi a Genova, lavor\u00f2 come domatore di leoni per il Circo Krone, dove si esibiva una trapezista di cui era innamorato.Tornato in Toscana intraprese la carriera di pittore e illustratore. Il suo stile, pur partendo dalla tradizione verista dell'800, si allontan\u00f2 da quello del padre Luigi rigidamente legato ai canoni del verismo, e Mario ader\u00ec allo stile Liberty. Nel 1902 a Viareggio si dedic\u00f2 alla realizzazione di dipinti, decorazioni e affreschi, le sue opere abbellirono i pi\u00f9 esclusivi locali dell\u2019epoca come il famoso Gran Caff\u00e8 Margherita, il ristorante \u201cEolo\u201d e lo stabilimento balneare Nettuno. Nel 1903 vinse il primo premio al Carnevale di Viareggio per la realizzazione del carro chiamato \"Il Telegrafo Marconi\", in onore di Guglielmo Marconi. Negli anni a venire divent\u00f2 amico di Giacomo Puccini, al quale faceva spesso visita alla villa di Torre del Lago. Nel 1908, trasferitosi a Milano, continu\u00f2 la carriera di pittore e illustratore autore di una quantit\u00e0 enorme di cartoline, infatti agli inizi del Novecento la cartolina illustrata divenne il nuovo strumento di comunicazione, paragonabile all'odierno internet, milioni di persone si scambiavano auguri e saluti da un luogo all'altro del pianeta. La produzione di Mario Norfini in questo campo fu enorme spaziando dall\u2019illustrazione augurale alla satira politica, dal soggetto umoristico alla scena venatoria per finire con la propaganda patriottica, i suoi soggetti prediletti furono i bambini e gli animali. Si pu\u00f2 considerare uno dei padri del fumetto, lavor\u00f2 come fumettista per il \"Corriere della Sera\" e per il \"Corriere dei Piccoli\", creando vignette e personaggi di fantasia come Birib\u00ec e Porcellino. Nel secondo dopoguerra la sua produzione si concentr\u00f2 sulla realizzazione di acquarelli con soggetti a carattere animalista e venatorio che metteva in conto vendita presso negozi di amici e armerie o presso la sua abitazione, parallelamente impartiva lezioni private agli studenti degli istituti artistici di Milano e Torino. Si spos\u00f2 con Giulia Lencioni, dalla quale ebbe un figlio di nome Luigi. Trascorse il resto della vita a Milano continuando a dipingere fino al giorno della sua morte.\nNumerose le mostre postume: nel 2007 a Roma, nel 2009 a Jesolo, nel 2010 a Pescia (PT) presso la Gipsoteca \u201cLibero Andreotti\u201d.\nBibliografia[modifica | modifica wikitesto].\nBasso Roberto e Bolzonetti Andrea \u201cVita e opere di Mario Norfini\u201d, Grafiche Italprint (Treviso 2008)\nCacciapuoti M., \u201cPittori e scultori nell\u2019arte animalier del \u2018900 italiano. Roberto Lemmi, Mario Norfini, Guido Cacciapuoti\u201d Editoriale Olimpia, Firenze 2008."}
{"id": "6010512", "revid": "30610", "url": "https://it.wikipedia.org/wiki?curid=6010512", "title": "Gasterosteoidei", "text": ""}
{"id": "6010523", "revid": "180559", "url": "https://it.wikipedia.org/wiki?curid=6010523", "title": "Campionato europeo femminile di pallacanestro Under-20 2016", "text": "Il Campionato europeo di pallacanestro femminile Under-20 2016 \u00e8 stato la quindicesima edizione del torneo organizzato dalla FIBA Europe. Il torneo si \u00e8 svolto a Matosinhos, in Portogallo, dal 9 al 17 luglio 2016. La ha vinto il titolo per la sesta volta.\nFase a eliminazione diretta.\nFinali.\n15\u00ba posto\n13\u00ba posto\n11\u00ba posto\n9\u00ba posto\n7\u00ba posto\n5\u00ba posto\n3\u00ba posto\n1\u00ba posto\nDivision B.\nIl torneo di Division B si \u00e8 giocato a Podgorica, in Montenegro, dal 9 al 17 luglio 2016."}
{"id": "6010524", "revid": "125952947", "url": "https://it.wikipedia.org/wiki?curid=6010524", "title": "Alex Meret", "text": "Caratteristiche tecniche.\nPortiere agile e reattivo, \u00e8 abile nelle uscite e nel parare i rigori.\nCarriera.\nClub.\nInizi, giovanili e Udinese.\n\u00c8 originario di Flambruzzo, una frazione del comune di Rivignano. Muove i primi passi nell'ASD Rivolto e, dopo la trafila nelle giovanili del , passa al settore giovanile dell' nel 2012.\nNella stagione 2015-2016 viene inserito in prima squadra come vice di Orest\u012bs Karnez\u012bs. Esordisce da professionista il 2 dicembre 2015, a 18 anni, nella partita del 4\u00ba turno di Coppa Italia vinta 3-1 contro l'Atalanta. Scende in campo anche nel turno successivo contro la Lazio, che elimina i friulani. Le due presenze in Coppa Italia rimangono le sue uniche presenze stagionali.\nSpal.\nNell'estate 2016 viene ceduto in prestito alla SPAL, neopromossa in Serie B. Esordisce in Serie B alla prima giornata, il 27 agosto 2016, nella partita persa (2-0) contro il Benevento. Viene schierato titolare e ottiene 30 presenze nel campionato vinto dalla SPAL, che viene promossa in Serie A, categoria nella quale gli estensi non militavano dagli anni '60.\nLa stagione successiva il prestito alla SPAL viene rinnovato; tuttavia non \u00e8 disponibile ad inizio stagione e nell'ottobre 2017 viene operato per curare un'instabilit\u00e0 della parete inguinale. Tornato disponibile a fine anno, si trova inizialmente in concorrenza con Alfred Gomis, portiere titolare dall'inizio della stagione. Fa il suo esordio stagionale e il suo debutto in Serie A il 28 gennaio 2018, a 20 anni, nella partita SPAL-Inter (1-1) della 22\u00aa giornata. Termina anzitempo la stagione, dopo 13 presenze in campionato, in seguito all'infortunio alla spalla rimediato il 21 aprile nella partita contro la Roma.\nNapoli.\nDopo essere tornato all' dal prestito, in estate viene ceduto a titolo definitivo al . All'inizio del ritiro estivo svolto a Dimaro si infortuna, riportando la frattura dell'ulna del braccio sinistro. Esordisce con la squadra partenopea l\u20198 dicembre 2018, a 21 anni, nella vittoria in casa per 4-0 contro il Frosinone alla 15\u00aa giornata di campionato. Nelle gare successive trova spazio, venendo spesso preferito a David Ospina, arrivato anch'egli in estate. Il 29 gennaio 2019 debutta in Coppa Italia nella gara dei quarti di finale persa 2-0 contro il . Il 14 febbraio esordisce nelle coppe europee, giocando titolare nella partita Zurigo-Napoli (1-3) valida per l'andata dei sedicesimi di Europa League. Conclude la prima stagione al Napoli con 21 presenze totali, di cui 14 in campionato.\nAll'inizio della stagione successiva, il 17 settembre 2019, fa il suo esordio in Champions League nella partita della fase a gironi vinta 2-0 contro il al San Paolo. In stagione si alterna con Ospina, diventandone il secondo durante la gestione di Gennaro Gattuso (subentrato a Carlo Ancelotti a dicembre). Vista la squalifica del compagno, il 17 giugno 2020 disputa da titolare la finale di Coppa Italia, vinta contro la ai rigori: nell'occasione Meret \u00e8 decisivo parando il tentativo di Paulo Dybala.\nNella stagione 2020-2021 continua l'alternanza con Ospina, che gli viene per\u00f2 preferito nelle gare pi\u00f9 importanti, salvo poi tornare a essere il titolare nel finale di stagione a causa di un infortunio del colombiano. Il 13 febbraio 2021 si mette in luce nella gara di campionato vinta 1-0 in casa contro la Juventus, risultando decisivo con una serie di parate su Cristiano Ronaldo e Federico Chiesa.\nAll'inizio della stagione 2021-2022, con il nuovo allenatore Luciano Spalletti, gioca titolare nelle prime due gare di campionato. Dopodich\u00e9, anche a causa di un infortunio alla vertebra lombare, Ospina gli viene preferito come titolare in Serie A, mentre lui trova spazio in Europa League.\nNazionale.\nNazionali giovanili.\nDopo aver giocato con le nazionali italiane Under-16, Under-17 e Under-18, nel 2014 fa il suo esordio con l'Under-19, con cui nel 2016 partecipa, da titolare, agli Europei Under-19 in Germania, mettendosi in mostra con ottime prestazioni che consentono agli \"azzurrini\" di arrivare fino alla finale, poi persa 4-0 contro i pari et\u00e0 della Francia.\nNell'agosto 2016 viene convocato per la prima volta in Nazionale Under-21, dal commissario tecnico Luigi Di Biagio, per un'amichevole contro l'Albania, senza tuttavia scendere in campo. L'esordio ufficiale con l'Under-21, avviene il 22 marzo 2018 (giorno del suo 21\u00ba compleanno) nell'amichevole pareggiata 1-1 in casa contro i pari et\u00e0 della Norvegia.\nViene convocato per l\u2019Europeo Under-21 2019, ospitato dall'Italia. Meret vince il ballottaggio con Audero e gioca come portiere titolare, ma gli \"Azzurrini\" non riescono a superare la fase a gironi della manifestazione.\nNazionale maggiore.\nNel maggio del 2016 viene aggregato dal CT Antonio Conte alla nazionale nel raduno pre-Europeo e in seguito affiancato come quarto portiere (senza essere in lista n\u00e9 essere stato formalmente convocato) alla rosa selezionata per le fasi finali della competizione.\nIl 18 marzo 2017 riceve la prima convocazione ufficiale, da parte del CT Gian Piero Ventura, per la partita di qualificazione al Mondiale 2018 contro l'Albania e l'amichevole contro l'Olanda.\nDopo la fine del suo ciclo con l'Under-21 torna nel gruppo della nazionale con il CT Roberto Mancini, che lo convoca per le partite di qualificazione a Euro 2020 del settembre 2019. Esordisce in nazionale il 18 novembre 2019, a 22 anni, subentrando a Sirigu nel secondo tempo della partita Italia-Armenia (9-1) disputata a Palermo, nella quale subisce il gol della bandiera degli armeni.\nNel giugno 2021 viene convocato per l'Europeo, come terzo portiere dietro Donnarumma e Sirigu, e l'11 luglio seguente si laurea campione d'Europa, unico dei 26 convocati a non scendere mai in campo.\nIl successivo 30 settembre viene confermato come terzo portiere anche nella lista dei 23 convocati per la fase finale della Nations League.\nStatistiche.\nPresenze e reti nei club.\n\"Statistiche aggiornate al 24 febbraio 2022.\""}
{"id": "6010525", "revid": "1386188", "url": "https://it.wikipedia.org/wiki?curid=6010525", "title": "Porta delle nazioni", "text": ""}
{"id": "6010528", "revid": "1776051", "url": "https://it.wikipedia.org/wiki?curid=6010528", "title": "Eric Cray", "text": "Biografia.\nEric Shauwn Brazas Cray nasce l'11 novembre 1988 ad Olongapo, nelle Filippine, da padre statunitense e madre filippina. Il periodo della sua nascita coincide con la presenza delle basi militari americane nel paese, dove il padre stava prestando servizio come membro della United States Navy. Negli anni novanta la famiglia si trasferisce negli Stati Uniti.\nCresciuto nel Texas assieme alle tre sorelle, studia scienze motorie all'Universit\u00e0 Bethune-Cookman ed etica delle relazioni umane presso l'Universit\u00e0 dell'Oklahoma. Ancora studente della Bethune-Cookman, si appassiona al mondo dell'atletica leggera, in particolare negli ostacoli, ispirato dalla conquista dell'oro olimpico da parte di Angelo Taylor a . Partecipa cos\u00ec ai tornei NCAA. Seppur inizialmente indeciso su quale nazione rappresentare come atleta, una conversazione con la madre lo spinge a scegliere i colori delle Filippine.\n2015: record nazionale dei 400 metri ostacoli.\nNel 2015 partecipa ai XVII Giochi del Sud-est asiatico, dove stabilisce un nuovo record nazionale per i 400 metri ostacoli, con un tempo di 49\"40. L'anno seguente prende parte agli Asiatici indoor, dove conquista una medaglia di bronzo nei 60 metri piani con una prestazione di 6\"70.\n2016: le Olimpiadi di Rio de Janeiro.\nIl 28 maggio 2015, grazie ad un tempo di 49\"12 stabilito in un meeting di Los Angeles due settimane prima, divenne il primo atleta filippino a qualificarsi per le Olimpiadi di . Per la sua preparazione in vista della rassegna olimpica, Cray si affid\u00f2 all'allenatore giamaicano Davian Clarke, bronzo olimpico ad .\nApr\u00ec la sua prima Olimpiade il 15 agosto con un terzo posto nelle batterie di qualificazione, raggiunto con una prestazione di 49\"05 alle spalle del giapponese Keisuke Nozawa e dell'irlandese Thomas Barr. L'avventura olimpica di Cray si chiuse nelle semifinali disputatesi il giorno dopo, dove arriv\u00f2 in penultima posizione con un tempo di 49\"37, oltre un secondo distante dal 48\"26 fatto registrare dal vincitore Kerron Clement.\n2017: il primo titolo asiatico.\nLa stagione del 2017 inizia bene per l'atleta di Olongapo; a marzo, nel corso dell'Ayala Philippine National Open, segna il primato nazionale di 40\"29 nella staffetta 4\u00d7100 metri insieme ad Anfernee Lopena, Jomar Udtohan e Trenten Beram. Il record filippino della specialit\u00e0 resister\u00e0 per soli tre mesi, migliorato da un quartetto composto da Beram, Anfernee Lopena, Patrick Unso e Archand Bagsit.\nIl 7 luglio, ai campionati asiatici di Bhubaneswar, accede alla finale dei 400 metri ostacoli, chiudendo secondo in 50\"85, dietro al rivale taiwanese Chen Chieh (50\"64). Si prende la rivincita nella finale del giorno seguente, vincendo la medaglia d'oro con un tempo di 49\"57, davanti a Chen (49\"75) e M.P. Jabir (50\"22); le Filippine non conquistavano un oro nella rassegna continentale da 8 anni: l'ultimo successo risaliva alla vittoria della lunghista Marestella Torres a Guangzhou 2009.\nIl 6 agosto seguente \u00e8 l'unico rappresentante della sua nazione ai mondiali di , dove corre sempre i 400 metri ostacoli; partito con buoni propositi, viene tuttavia squalificato al turno premilinare a causa di una falsa partenza e termina la sua rassegna anzitempo."}
{"id": "6010532", "revid": "1005847", "url": "https://it.wikipedia.org/wiki?curid=6010532", "title": "Ulrika Str\u00f6mfelt", "text": "Biografia.\nUlrika era la figlia del conte Johan Carl Str\u00f6mfelt, e di sua moglie, la governante reale Hedvig Elisabet Wrangel. \nDama d'onore.\nNel 1739 \u00e8 diventata dama d'onore di Ulrica Eleonora, regina di Svezia. Nel 1744 \u00e8 diventata dama d'onore di Luisa Ulrica di Prussia. Lei e sua sorella Agneta Str\u00f6mfelt appartenevano alla prima cerchia di cortigiani di Luisa Ulrica dopo il suo arrivo in Svezia, insieme con Catherine De la Gardie, Henrika Juliana von Liewen e Charlotta Sparre. Era, a quanto pare, ben voluta da Luisa Ulrica, tanto da affidarle spesso il compito di leggerle opere francesi.\nNel 1756, la regina Luisa Ulrica pianific\u00f2 un colpo di stato per deporre il sistema parlamentare dell'Epoca della libert\u00e0 per un restauro della monarchia assoluta. Per finanziare il colpo di stato, Luisa Ulrica rimosso i diamanti della corona, sostituendoli con cristalli, e diede in pegno i diamanti a Berlino, per finanziare il suo colpo di stato. Ulrika, per\u00f2, non era a favore di una restaurazione della monarchia assoluta. Secondo la tradizione non confermata, UlriKa Str\u00f6mfelt informato il Riksdag che una parte dei gioielli della corona mancava e che erano stati impegnati in Germania. Questo port\u00f2 ad una richiesta del governo di un inventario dei gioielli della corona, che ha portato all'esposizione e al fallimento del colpo di stato 1756. Un'altra fonte sostiene che Ulrika ha informato il ministero degli esteri della corrispondenza segreta tra la regina e suo fratello, Federico il Grande. Come riconoscimento del gesto, ha ricevuto parte del Riksdag con una pensione di 2.000 riksdaler in argento e il titolo di \"St\u00e4ndernas dotter\" (La figlia del Parlamento).\nDopo il fallito del colpo di stato, perse la fiducia della regina. Chiese di essere sollevata della sua posizione, ufficialmente a causa di motivi di salute. \nMorte.\nNel 1756, dopo aver lasciato la corte, Ulrika spos\u00f2 il barone Carl Sparre. Il matrimonio \u00e8 stato descritto come felice, nonostante la costante infedelt\u00e0 del suo sposo. Nel 1777, \u00e8 stata nominata Mistress of the Robes della nuova regina, Sofia Maddalena di Danimarca con Charlotta Sparre come suo vice, un incarico che ha mantenuto fino alla sua morte."}
{"id": "6010539", "revid": "767487", "url": "https://it.wikipedia.org/wiki?curid=6010539", "title": "L'isola delle svedesi", "text": " L\u2019isola delle svedesi \u00e8 un film del 1969 diretto da Silvio Amadio.\nTrama.\nManuela, dopo un litigio con il proprio compagno Maurizio, si rifugia su un'isola del Mediterraneo, dove raggiunge l'amica Eleonora, che qui \u00e8 andata a vivere in relativo isolamento. Tra le due amiche con il tempo si sviluppa una intensa passione lesbica, che viene messa per\u00f2 in crisi dall'arrivo di Maurizio, che non accetta di essere stato abbandonato da Manuela e vuole convincerla a tornare con s\u00e9. L'insistenza di Maurizio porta Eleonora, gelosa dell'uomo, a ucciderlo, per venire poi a sua volta assassinata dall'amica."}
{"id": "6010542", "revid": "181699", "url": "https://it.wikipedia.org/wiki?curid=6010542", "title": "Geas Basket", "text": ""}
{"id": "6010553", "revid": "4175", "url": "https://it.wikipedia.org/wiki?curid=6010553", "title": "Geas Basket 2011-2012", "text": ""}
{"id": "6010554", "revid": "4175", "url": "https://it.wikipedia.org/wiki?curid=6010554", "title": "Geas Basket 2014-2015", "text": ""}
{"id": "6010555", "revid": "486946", "url": "https://it.wikipedia.org/wiki?curid=6010555", "title": "Geas Basket 2015-2016", "text": ""}
{"id": "6010558", "revid": "1632387", "url": "https://it.wikipedia.org/wiki?curid=6010558", "title": "Where Ironcrosses Grow", "text": "Where Ironcrosses Grow \u00e8 un album discografico del gruppo musicale svedese Dismember, pubblicato nel 2004 dalla Karmageddon Media."}
{"id": "6010580", "revid": "4175", "url": "https://it.wikipedia.org/wiki?curid=6010580", "title": "Geas Basket 2003-2004", "text": ""}
{"id": "6010581", "revid": "4175", "url": "https://it.wikipedia.org/wiki?curid=6010581", "title": "Geas Basket 2004-2005", "text": ""}
{"id": "6010583", "revid": "4175", "url": "https://it.wikipedia.org/wiki?curid=6010583", "title": "Geas Basket 2005-2006", "text": ""}
{"id": "6010585", "revid": "1305772", "url": "https://it.wikipedia.org/wiki?curid=6010585", "title": "Fiume Kor", "text": "Il fiume Kor (anche Kur) si trova in Iran, nella provincia di Fars. Nasce dai monti Zagros vicino a monte Dena e, dopo un percorso di 280\u00a0km., sfocia nel lago Bakhtegan, che \u00e8 un lago salato. Il crescente livello di salinit\u00e0 del lago \u00e8 dovuto al decrescere del flusso del fiume.\nDescrizione.\nL'irrigazione del bacino del fiume \u00e8 facilitata dalle varie strutture idrauliche che sono state costruite. Ad esempio, la diga Diga Doroodian \u00e8 stata costruita nel 1972, nei pressi di Marvdasht.\nIl fiume non \u00e8 mai completamente in secca in quanto alimentato dal disgelo dei nevai dei monti Zagros, ad eccezione del delta in estate.\nDiversi canali sono stati creati lungo il suo corso. L'inquinamento delle acque causano problemi alla flora e alla fauna lungo il corso del fiume.\nEsistone delle dighe a Band-e-Amir, Feiz Abbd, Tilakan, Mawan, Hassan Abad e Abbd Jahan.\nUn tempo questo fiume si chiamava Araxes di Persia, o Aras.\nIl principale affluente del Kor \u00e8 il Pulvar (o Sivan). Un tempo era chiamato Medus.\nArchaeologia.\nL'antica necropoli di Naqsh-e Rustam si trova sulle sponde del fiume Pulvar.\nLa diga Sivand venne costruita sul fiume Polvar a Bolaghi Gorge, o Tangeh Bol\u0101ghi, vicino Sivand nel 2007, inondando diversi siti archeologici dell'antichit\u00e0.\nLa Bolaghi Gorge \u00e8 una valle archeologicamente significativa composta da 130 antichi insediamenti risalenti gi\u00e0 al 5000 a.C.\nLa prima diga del fiume venne realizzata a sud di Persepoli, durante il regno di Dario il Grande, tra il 521 e il 485 a.C."}
{"id": "6010586", "revid": "4175", "url": "https://it.wikipedia.org/wiki?curid=6010586", "title": "Geas Basket 2006-2007", "text": ""}
{"id": "6010587", "revid": "1544559", "url": "https://it.wikipedia.org/wiki?curid=6010587", "title": "Foggia Calcio 2001-2002", "text": "Questa pagina raccoglie le informazioni riguardanti il Foggia Calcio nelle competizioni ufficiali della stagione 2001-2002."}
{"id": "6010589", "revid": "1043175", "url": "https://it.wikipedia.org/wiki?curid=6010589", "title": "Y\u016bki Sanet\u014d", "text": "Carriera.\nClub.\nKawasaki Frontale.\nLa sua carriera nel professionismo ha inizio con il Kawasaki Frontale debuttando nella J1 League, la massima serie del calcio giapponese, il 25 giugno 2011, invece nel 2012 segner\u00e0 la sua prima rete con il gol del 1-0 che decider\u00e0 la vittoria contro l'Albirex Niigata. Segner\u00e0 la sua ultima rete per la squadra nell'edizione 2013 della Coppa del Giappone nella vittoria per 3-1 battendo il Ventforet Kofu\nAvispa Fukuoka e Yokohama F. Marinos.\nA partire dal 2016 giocher\u00e0 per l'Avispa Fukuoka e con la sua nuova squadra segner\u00e0 il suo primo gol nella sconfitta per 3-2 contro il Sagan Tosu. La squadra retrocede nella J2 League, segnando il suo primo gol in seconda divisione nella sconfitta per 2-1 contro il Tokushima Vortis. Giocher\u00e0 per l'Avispa Fukuoka fino al 2020, nello stesso anno passa allo Yokohama F. Marinos tornando a giocare nella massima serie, segnando una rete nella AFC Champions League nel pareggio per 1-1 contro il Sydney FC.\nNazionale.\nGiocher\u00e0 con la Nazionale del Giappone Under-23 ai Giochi asiatici e per merito di Sanet\u014d il Giappone vincer\u00e0 la sua prima medaglia d'oro al torneo avendo segnato nella finale contro gli Emirati Arabi Uniti il gol del 1-0 con cui vincer\u00e0 di misura."}
{"id": "6010590", "revid": "339392", "url": "https://it.wikipedia.org/wiki?curid=6010590", "title": "Shandong Lions", "text": ""}
{"id": "6010592", "revid": "1186766", "url": "https://it.wikipedia.org/wiki?curid=6010592", "title": "Be\u015fikta\u015f (sport)", "text": ""}
{"id": "6010593", "revid": "466539", "url": "https://it.wikipedia.org/wiki?curid=6010593", "title": "Dacrifilia", "text": "La dacrifilia \u00e8 una parafilia che consiste nel provare piacere sessuale nel vedere un soggetto piangere. La parola deriva dal greco antico: \"\u03b4\u03ac\u03ba\u03c1\u03c5\" (\"d\u00e1kru\", \u201clacrima\u201d) e \"\u03c6\u03b9\u03bb\u03af\u03b1\" (\"phil\u00eca,\" \"amore\"), e l'attrazione sessuale viene data proprio dalla produzione di lacrime relative al pianto, causata da un forte stress emotivo.\nCaratteristiche e pratica.\nTale parafilia \u00e8 divenuta una vera e propria moda sessuale. Infatti, il soggetto affetto da dacrifilia si eccita nel vedere piangere il proprio partner (per motivi quali disagio, dolore o stanchezza) e il godimento vero e proprio scaturisce dall'essere d'aiuto per quest'ultimo, permettendo al dacrifilo di rendersi utile e porsi in una situazione di superiorit\u00e0 psicologica.\nTale pratica pu\u00f2 essere sia attiva sia passiva. Nel primo caso, si prova piacere nel vedere il pianto altrui. Nel secondo caso, invece, \u00e8 proprio colui che piange a godere, perch\u00e9 la produzione di lacrime \u00e8 accompagnata da un cambiamento della propria situazione emotiva durante il quale vi \u00e8 una sostanziosa produzione di endorfine, dal cervello, che innalzano l'umore del soggetto.\nBDSM.\nLa dacrifilia \u00e8 spesso associata al masochismo, poich\u00e9 pu\u00f2 essere interpretata come una sorta di umiliazione da parte di un soggetto su un altro. In alcune pratiche BDSM, infatti, la persona dominante pu\u00f2 controllare le emozioni del sottomesso, provocandogli il pianto attraverso insulti o dolore fisico, e quindi porsi in una netta superiorit\u00e0 psicologica rispetto a esso. Proprio per questo, tale parafilia pu\u00f2 essere relativa a dei disturbi psichici dei soggetti come, ad esempio, il sadismo."}
{"id": "6010595", "revid": "4175", "url": "https://it.wikipedia.org/wiki?curid=6010595", "title": "Geas Basket 2007-2008", "text": ""}
{"id": "6010598", "revid": "1043175", "url": "https://it.wikipedia.org/wiki?curid=6010598", "title": "Masashi Kamekawa", "text": "Carriera.\nNazionale.\nViene convocato per le Olimpiadi 2016 in Brasile."}
{"id": "6010599", "revid": "4175", "url": "https://it.wikipedia.org/wiki?curid=6010599", "title": "Geas Basket 2008-2009", "text": ""}
{"id": "6010600", "revid": "640091", "url": "https://it.wikipedia.org/wiki?curid=6010600", "title": "Antiche unit\u00e0 di misura del circondario di Gallarate", "text": "Nelle tabelle del 1877 per il circondario di Gallarate erano riportate le stesse unit\u00e0 di misura in uso a Milano.\nPesi.\nGli orefici usavano anche il marco di Vienna, uguale a grammi 280,644.\nTerritorio.\nNel 1874 nel circondario di Gallarate erano presenti 52 comuni divisi in 5 mandamenti."}
{"id": "6010601", "revid": "4175", "url": "https://it.wikipedia.org/wiki?curid=6010601", "title": "Geas Basket 2009-2010", "text": ""}
{"id": "6010604", "revid": "339392", "url": "https://it.wikipedia.org/wiki?curid=6010604", "title": "Shandong Gold Lions", "text": ""}
{"id": "6010606", "revid": "4175", "url": "https://it.wikipedia.org/wiki?curid=6010606", "title": "Geas Basket 2010-2011", "text": ""}
{"id": "6010610", "revid": "111433", "url": "https://it.wikipedia.org/wiki?curid=6010610", "title": "Stuttgart 21", "text": ""}
{"id": "6010611", "revid": "599013", "url": "https://it.wikipedia.org/wiki?curid=6010611", "title": "Deion Jones", "text": "Carriera.\nAtlanta Falcons.\nAl college, Jones gioc\u00f2 a football con gli LSU Tigers dal 2012 al 2015, divenendo titolare nell'ultima stagione, in cui fu finalista del Butkus Award. Fu scelto nel corso del secondo giro (52\u00ba assoluto) nel Draft NFL 2016 dagli Atlanta Falcons. Nella sua prima stagione regolare disput\u00f2 15 gare, 13 delle quali come titolare, guidando Atlanta con 108 tackle e 3 intercetti. Un altro intercetto lo fece registrare nel divisional round dei playoff su Russell Wilson dei Seattle Seahawks nella vittoria dei Falcons per 36-20. Il 5 febbraio 2017, part\u00ec come titolare nel Super Bowl LI in cui i Falcons furono battuti ai tempi supplementari dai New England Patriots dopo avere sprecato un vantaggio di 28-3 a tre minuti dal termine del terzo quarto.\nNella settimana 14 della stagione 2017, Jones fu decisivo intercettando Drew Brees nella end zone a 90 secondi dal termine. Termin\u00f2 quella partita con 13 tackle, venendo premiato come miglior difensore della NFC della settimana. A fine stagione fu convocato per il suo primo Pro Bowl al posto dell'infortunato Luke Kuechly.\nNel settimo turno della stagione 2021 Jones mise a referto 15 tackle (3 con perdita di yard) e un sack, venendo premiato per la seconda volta come difensore della NFC della settimana."}
{"id": "6010626", "revid": "729019", "url": "https://it.wikipedia.org/wiki?curid=6010626", "title": "Lago Bakhtegan", "text": "Il lago Bakhtegan (lingua farsi \u062f\u0631\u06cc\u0627\u0686\u06c0 \u0628\u062e\u062a\u06af\u0627\u0646) \u00e8 un lago salato della provincia di Fars, nel sud dell'Iran. Si trova a circa 160\u00a0km. dalla citt\u00e0 di Shiraz e a circa 15\u00a0km. ad ovest di Neyriz.\nCon una superficie di circa 3\u00a0500\u00a0km\u00b2, il Bakhtegan \u00e8 il decimo pi\u00f9 grande lago del paese. Viene alimentato dal fiume Kor.\nBonifica.\nNumerose dighe realizzate sul fiume Kor hanno ridotto, in maniera significativa, l'apporto d'acqua al lago. Di conseguenza, la sua salinit\u00e0 aumenta e mette in pericolo la vita di alcuni uccelli lacustri come fenicotteri e altri uccelli migratori."}
{"id": "6010627", "revid": "767487", "url": "https://it.wikipedia.org/wiki?curid=6010627", "title": "Taisuke Nakamura", "text": ""}
{"id": "6010632", "revid": "1043175", "url": "https://it.wikipedia.org/wiki?curid=6010632", "title": "Nagisa Sakurauchi", "text": "Carriera.\nVanta 77 presenze nella massima serie giapponese con il ."}
{"id": "6010634", "revid": "729019", "url": "https://it.wikipedia.org/wiki?curid=6010634", "title": "Antonio Pugliese", "text": "Parisi lott\u00f2 principalmente nella categoria tag team, e vinse il titolo di coppia in svariate federazioni di wrestling, inclusa la World Wide Wrestling Federation. Insieme a Louis Cerdan, detenne il WWWF World Tag Team Championship dal 1975 al 1976. Come wrestler singolo, vinse il WWF International Heavyweight Championship.\nDopo essersi ritirato dal ring, Pugliese continu\u00f2 a lavorare nell'ambiente prima di passare a dirigere un hotel e un ristorante. Mor\u00ec di infarto nel 2000 a 59 anni.\nCarriera.\nInizi.\nPugliese debutt\u00f2 nel mondo del wrestling professionistico nel 1961 a Detroit, Michigan. Presto and\u00f2 a combattere in Canada, dove divenne popolare come wrestler \"babyface\" (\"beniamino del pubblico\"). In uno dei suoi primi match, affront\u00f2 Gino Brito, che in seguito sarebbe diventato il suo partner di tag team di lunga data. Pugliese &amp; Brito si spostarono a Nashville, Tennessee nel 1962 per andare a lottare in una federazione guidata da Nick Gulas; la coppia vinse il titolo di coppia entro due settimane dall'arrivo. Nel corso della sua carriera, Pugliese form\u00f2 vari tag team in varie promozioni con altri lottatori di origine italiana, inclusi Dominic DeNucci, Tony Marino, e David Sammartino (che lottava come \"Bruno Sammartino Jr.\").\nAnche se Pugliese lott\u00f2 principalmente in Canada in questo periodo, combatt\u00e9 anche in Australia e Giappone. Nel 1973, prese parte alla prima edizione del torneo Champion Carnival promosso dalla All Japan Pro Wrestling. Perse al primo round contro Hiro Matsuda.\nPugliese lott\u00f2 anche come heel per qualche tempo. Utilizz\u00f2 il ring name \"Tenor\" Parisi; in questa gimmick, indossava un completo bianco e cantava arie d'opera per far infuriare il pubblico.\nWorld Wide Wrestling Federation.\nNel 1966, Pugliese inizi\u00f2 a lottare nella World Wide Wrestling Federation, dove veniva presentato al pubblico come il \"cugino\" di Bruno Sammartino. In questa veste, venne preso di mira da svariati wrestler heel, che volevano iniziare dei feud con la famiglia Sammartino. Il 21 febbraio 1966, Pugliese lott\u00f2 in coppia con Johnny Valentine e vinse il WWWF United States Tag Team Championship sconfiggendo Dan Miller e Dr. Bill Miller. I due detennero i titoli per nove mesi prima di cederlo a Baron Mikel Scicluna e Smasher Sloan il 22 settembre. In questo match, Valentine trad\u00ec Pugliese consegnando le cinture di campioni di coppia agli avversari mentre Pugliese era infortunato. Successivamente, Pugliese fece coppia con Miguel P\u00e9rez per sfidare Scicluna &amp; Sloan per il titolo, ma P\u00e9rez si infortun\u00f2 durante la contesa e venne sostituito da Spiros Arion. Pugliese &amp; Arion vinsero l'incontro e le cinture; restando campioni fino al giugno 1967. La coppia si sciolse quando Pugliese lasci\u00f2 temporaneamente gli Stati Uniti e Arnold Skaaland fu nominato campione al suo posto.\nTornato in WWWF, Pugliese adott\u00f2 il ring name Tony Parisi. In coppia con Gino Brito, che lottava sotto lo pseudonimo \"Louis Cerdan\", conquist\u00f2 il WWWF World Tag Team Championship il 18 novembre 1975. I due sconfissero i Blackjacks (Blackjack Mulligan &amp; Blackjack Lanza) e detennero le cinture per pi\u00f9 di sei mesi. Persero il titolo contro gli Executioners (Killer Kowalski &amp; Big John Studd, che indossavano delle maschere per celare la loro identit\u00e0) l'11 maggio 1976. Sempre nel 1976, Parisi fece coppia con Bruno Sammartino al Madison Square Garden in un match che li vide trionfare contro Ivan Koloff e Superstar Billy Graham. Quando nel 1982 la compagnia (rinominatasi nel frattempo World Wrestling Federation) decise di riattivare il WWF International Heavyweight Championship, Parisi divenne il nuovo campione. Perse poi la cintura in agosto contro il suo ex partner di coppia, Gino Brito.\nMontreal's Lutte Internationale.\nLa maggior parte del finale di carriera, Pugliese la trascorse lottando come Tony Parisi a Montr\u00e9al nella Lutte Internationale (conosciuta anche come International Wrestling). Viaggi\u00f2 attraverso la provincia, combattendo prevalentemente in coppia. Nel 1982, lui e Gino Brito vinsero il Canadian International Tag Team Championship da Gilles Poisson &amp; Sailor White. Anche se cedettero i titoli a Pierre Lefebvre &amp; Michel Dubois, i due furono in grado di riconquistarli nel gennaio seguente sconfiggendo Lefebvre &amp; Pat Patterson. Lefebvre si alle\u00f2 con Billy Robinson e in coppia con lui riusc\u00ec a riconquistare le cinture, ma Parisi &amp; Brito le ripresero per la terza volta il 12 dicembre 1983 dagli allora campioni in carica Lefebvre &amp; Patterson. Ancora una volta, Lefebvre prese un nuovo partner, Frenchy Martin, e rivinse i titoli da Parisi &amp; Brito il mese successivo. L'ultimo regno da campione Canadian International Tag Team di Parisi ebbe inizio il 20 febbraio 1984, quando in coppia con Dino Bravo si aggiudic\u00f2 nuovamente il titolo. Il regno dur\u00f2 svariati mesi prima di terminare per mano di Lefebvre &amp; Martin.\nVita privata.\nNato in Italia, Pugliese si trasfer\u00ec in Canada a Thunder Bay, Ontario, all'et\u00e0 di nove anni, ma dopo poco tempo la famiglia si spost\u00f2 a Niagara Falls. Frequent\u00f2 l'YMCA a Niagara Falls e inizi\u00f2 l'attivit\u00e0 di lottatore studentesco a 16 anni. Appassionato di musica lirica, collezionava dischi in vinile.\nPugliese incontr\u00f2 Chiara Vaccaro a Niagara Falls, e la coppia si spos\u00f2 nel 1968. Nel 1976 nacque loro una figlia di nome Ida. Dopo il ritiro dal wrestling, Pugliese diresse il \"Niagara Family Inn\" e il \"Big Anthony's Restaurant\" (entrambe attivit\u00e0 di famiglia) a Niagara Falls fino al decesso sopraggiunto per un attacco di cuore il 19 agosto 2000."}
{"id": "6010635", "revid": "466539", "url": "https://it.wikipedia.org/wiki?curid=6010635", "title": "Swedish Open 2016 - Singolare maschile", "text": "Beno\u00eet Paire era il detentore del titolo, ma ha deciso di prendere parte al concomitante torneo di Amburgo.\nIn finale Albert Ramos-Vi\u00f1olas ha sconfitto Fernando Verdasco con il punteggio di 6-3, 6-4.\nTeste di serie.\nLe prime quattro teste di serie ottengono un bye per il secondo turno."}
{"id": "6010636", "revid": "709565", "url": "https://it.wikipedia.org/wiki?curid=6010636", "title": "Shun Morishita", "text": ""}
{"id": "6010637", "revid": "640091", "url": "https://it.wikipedia.org/wiki?curid=6010637", "title": "Antiche unit\u00e0 di misura del circondario di Monza", "text": "Nelle tabelle del 1877 per il circondario di Monza erano riportate le stesse unit\u00e0 di misura in uso a Milano.\nPesi.\nEra presente anche una libbra grossa locale da 30 once milanesi.\nTerritorio.\nNel 1874 nel circondario di Monza erano presenti 56 comuni divisi in 6 mandamenti."}
{"id": "6010638", "revid": "324090", "url": "https://it.wikipedia.org/wiki?curid=6010638", "title": "Christian Bobin", "text": "Profilo letterario.\nL'autore \u00e8 noto per dare alle proprie opere un'impronta meditativa e metafisica. \u00c8 molto conosciuto in Francia per la sua scrittura intensa e poetica che riconduce chi legge agli aspetti fondanti dell\u2019esistenza."}
{"id": "6010640", "revid": "1543377", "url": "https://it.wikipedia.org/wiki?curid=6010640", "title": "Placca di Okinawa", "text": "La placca di Okinawa \u00e8 una microplacca tettonica della litosfera terrestre. Ha una superficie di steradianti ed \u00e8 associata alla placca euroasiatica.\nDeriva il suo nome dall'arcipelago delle isole di Okinawa.\nCaratteristiche.\n\u00c8 situata nella parte sud-orientale dell'Asia, e copre la parte sud-est del Mar Cinese Orientale, le isole Ry\u016bky\u016b e l'estremo sud dell'isola di Ky\u016bsh\u016b.\nLa placca di Okinawa \u00e8 in contatto con la placca dello Yangtze, la placca delle Filippine e la placca dell'Amur. I suoi margini con le altre placche sono formati dalla fossa delle Ry\u016bky\u016b a est e dal canale di Okinawa a ovest.\nLa placca si sposta con una velocit\u00e0 di rotazione di 2,853\u00b0 per milione di anni secondo un polo euleriano situato a 48\u00b035' di latitudine nord e 142\u00b042' di longitudine est."}
{"id": "6010642", "revid": "110157", "url": "https://it.wikipedia.org/wiki?curid=6010642", "title": "FA Women's Super League 1 2013", "text": "La FA Women's Super League 1 2013 \u00e8 stata la terza edizione della massima divisione del campionato inglese di calcio femminile. Il campionato \u00e8 iniziato il 14 aprile 2013 e si \u00e8 concluso il 29 settembre. Il Liverpool ha vinto il campionato per la prima volta. Capocannoniere del torneo \u00e8 stata Natasha Dowie con 13 reti realizzate.\nStagione.\nFormula.\nLe 8 squadre si affrontano in un girone all'italiana con partite di andata e ritorno, per un totale di 14 giornate. La squadra prima classificata \u00e8 campione d'Inghilterra e le prime due classificate sono ammesse alla UEFA Women's Champions League mentre l'ultima retrocede in FA Women's Super League 2.\nClassifica finale.\nLegenda:\nNote:"}
{"id": "6010644", "revid": "124123", "url": "https://it.wikipedia.org/wiki?curid=6010644", "title": "John Neville, III barone Neville di Raby", "text": "La vita.\nJohn Neville nacque fra il 1337 e il 1340 nella contea di Durham, figlio maggiore di Ralph Neville, II barone Neville di Raby (1291circa-5 agosto 1367) e da Alice Audley (1300circa-1358), primo di numerosi figli fra i suoi fratelli v'era anche Alexander Neville che fu Arcivescovo di York.\nJohn ebbe una carriera militare piuttosto attiva, ancora giovanissimo, fu sotto gli ordini del padre alla Battaglia di Durham, attorno al 1360 venne nominato cavaliere dopo una schermaglia avvenuta a Parigi mentre era al servizio di Walter Manny, I barone Manny e combatt\u00e9 anche in Aquitania prima nel 1366 e poi ancora circa otto anni dopo.\nQuando il padre mor\u00ec il 5 agosto 1367 John ne eredit\u00f2 il titolo e le propriet\u00e0 sparse fra Inghilterra e Scozia, dall'anno seguente inizi\u00f2 a servire come ambasciatore in Francia. L'anno seguente fu proclamato cavaliere dell'Ordine della Giarrettiera, nel 1370 divenne Ammiraglio per il nord, due anni dopo ricevette un incarico a corte e part\u00ec per una spedizione militare in Bretagna. Negli anni seguenti prest\u00f2 per lo pi\u00f9 servizio in Scozia o nelle Marche Scozzesi e nel 1378 ricevette il permesso di fortificare il Castello di Raby, in quello stesso anno venne mandato in Guascogna per motivi militari divenendone poi il Siniscalco. In Guascogna rimase per diversi anni e quando torn\u00f2 in patria fu nominato Guardiano delle Marche, fra il 1383 e il 1387 fece parte di una commissione che doveva trovare il terreno per una pace con la Scozia e nel 1385 fu fra coloro che accompagnarono Riccardo II d'Inghilterra in visita presso il re scozzese.\nJohn mor\u00ec a Newcastle upon Tyne nel 1388 e, come chiesto nel suo testamento, venne sepolto presso la Cattedrale di Durham accanto alla prima moglie, gli succedette il figlio Ralph Neville.\nMatrimoni e figli.\nPrima del 1362 John spos\u00f2 Maud Percy (morta prima del 18 febbraio 1379) figlia di Henry Percy, II barone Percy e nipote per parte di madre di Robert de Clifford, I barone de Clifford.\nDal loro matrimonio nacquero:\nRimasto vedovo prima del 9 ottobre 1381 John si rispos\u00f2 con Elizabeth Latimer (morta 5 novembre 1395), figlia di William Latimer e da cui ebbe:"}
{"id": "6010645", "revid": "1543377", "url": "https://it.wikipedia.org/wiki?curid=6010645", "title": "Bury It", "text": "Bury It \u00e8 un brano musicale del gruppo musicale scozzese Chvrches, presente nel loro secondo album in studio \"Every Open Eye\", del 2015. Una sua versione registrata nuovamente con la partecipazione della cantante dei Paramore Hayley Williams \u00e8 stata pubblicata come singolo di lancio della riedizione di \"Every Open Eye\" il 9 giugno 2016.\nVideo musicale.\nIl video ufficiale del brano, pubblicato l'11 luglio 2016 e realizzato da Jamie McKelvie e illustrato da Mighty Nice, vede i Chvrches e Hayley Williams disegnati e animati in 3D utilizzare dei poteri speciali."}
{"id": "6010658", "revid": "599013", "url": "https://it.wikipedia.org/wiki?curid=6010658", "title": "Daniela Di Bari", "text": "Carriera.\nClub.\nDaniela Di Bari scopre la passione per il calcio fin da giovanissima, giocando con i maschietti all'oratorio nella scuola elementare gestita dalle suore che frequentava, alternando la sua attivit\u00e0 sportiva con il triathlon, iscrivendosi al Centro sportivo Giulio Onesti dell'Acqua Acetosa, centro sportivo di propriet\u00e0 del CONI, per approfondire la propria tecnica. Grazie all'amica Manuela Lattanzi, sua futura compagna di squadra, scopre che la Lazio ha tra le proprie attivit\u00e0 una formazione interamente femminile con la quale decide di tesserarsi.\nInizialmente inserita nella squadra che partecipa al Campionato Primavera, con la quale conquista alcuni scudetti di categoria, dalla stagione 1993-1994 viene inserita nella rosa che gioca in Serie A. Questa sar\u00e0 la prima di un lungo sodalizio in maglia biancazzurra che la vede fedele alla societ\u00e0 per oltre venti stagioni consecutive giocate per la maggior parte in massima serie, indossando nelle ultime otto la fascia di capitano, contribuendo alla conquista di uno scudetto al termine della stagione 2001-2002, dell'edizione 2003 dell'Italy Women's Cup e di due Coppe Italia, vinte nelle finali del 1999, imponendosi sul Milan per 4-0, e del 2003, dilagando sulle avversarie della Torres per 8-1.\nDopo 22 anni in biancazzurro la Lazio decide di non rinnovarle il contratto e in cerca oramai di nuovi stimoli, durante l'estate 2012 sposa il progetto del neopromosso dalla Serie C Lazio, ambiziosa societ\u00e0 con sede a Cassino, in Provincia di Frosinone, e che cerca di rafforzare il proprio organico puntando alla salvezza in Serie A2, l'allora secondo livello del campionato italiano di calcio femminile, traguardo agguantato in extremis con la finale dei play-out 2012-2013 dove riesce a imporsi in casa delle avversarie del Real Marsico per 2-0. Il progetto della societ\u00e0 per\u00f2 fallisce per mancanza di supporto economico e pur iscritta alla stagione entrante, ridiventata Serie B, bench\u00e9 virtualmente salva all'ottavo posto in classifica non riesce a concludere il campionato, rinunciando a giocare i due ultimi incontri e venendo perci\u00f2 esclusa dal torneo. Come conseguenza la societ\u00e0 venne radiata dai ruoli federali e tutte le calciatrici svincolate.\nNell'estate 2014 trova un accordo con l'Acese, societ\u00e0 con sede ad Acireale, per affrontare la stagione entrante in Serie B. Grazie anche alla sua esperienza le siciliane conquistano nettamente la promozione in Serie A, prime del girone D con 74 punti, 13 pi\u00f9 della Roma seconda classificata, e sole 10 reti incassate. Ancora una volta per\u00f2 Di Bari \u00e8 vittima della situazione economica societaria, con l'Acese che rinuncia all'iscrizione al campionato 2015-2016 svincolando le proprie atlete.\nDurante il calciomercato estivo 2015 sottoscrive un accordo con il Chieti che le offre l'opportunit\u00e0 di giocare nel proprio reparto difensivo per la stagione 2015-2016. Anche grazie al suo apporto, con sole 15 reti incassate, il campionato si conclude con il primo posto in classifica del girone D e la storica conquista della Serie A per la stagione entrante.\nStatistiche.\nCronologia presenze e reti in nazionale.\nDall'elenco mancano eventuali presenze maturate prima del 1995."}
{"id": "6010667", "revid": "120748434", "url": "https://it.wikipedia.org/wiki?curid=6010667", "title": "Placca di Panama", "text": "La placca di Panama \u00e8 una microplacca tettonica della litosfera terrestre. Ha una superficie di steradianti ed \u00e8 associata alla placca caraibica.\nCaratteristiche.\n\u00c8 situata in America Centrale e copre l'istmo di Panama da cui deriva il nome.\nLa placca di Panama \u00e8 in contatto con la placca caraibica, la placca delle Ande del Nord, la placca di Nazca e la placca di Cocos. I suoi margini con le altre placche sono formati dalla fossa dell'America Centrale situata sulla costa pacifica della Costa Rica.\nLa placca si sposta con una velocit\u00e0 di rotazione di 0,9069\u00b0 per milione di anni secondo un polo euleriano situato a 54\u00b006' di latitudine nord e 90\u00b025' di longitudine ovest."}
{"id": "6010670", "revid": "1543377", "url": "https://it.wikipedia.org/wiki?curid=6010670", "title": "Duatentopet", "text": "Fu \"Grande Sposa Reale\" del faraone Ramses IV, che sal\u00ec improvvisamente al trono intorno al 1155 a.C. alla morte violenta di Ramses III, cagionata probabilmente dal principe Pentaur. Figlio di Duatentopet e di Ramses IV fu il faraone Ramses V, che ebbe un regno tribolato. Sebbene il nome della moglie principale, e regina, di Ramesse IV non sia esplicitamente menzionato in nessuna epigrafe pubblica o monumento, Duatentopet \u00e8 stata facilmente identificata in quanto tale basandosi sulle iscrizioni nella sua tomba (la QV74), nella Valle delle Regine. \nUna \"Divina Sposa di Amon\" chiamata Tentopet appare insieme a Ramesse III nel Tempio di Khonsu, al complesso templare di Karnak. Tale Tentopet fu verosimilmente - dato l'altissimo rango del titolo e la posizione accanto al re - una figlia di Ramesse III e identificabile con la futura regina Duatentopet; ci\u00f2 farebbe di lei anche una sorella o sorellastra di Ramses IV."}
{"id": "6010672", "revid": "8660", "url": "https://it.wikipedia.org/wiki?curid=6010672", "title": "Turgovia Lions", "text": "I Turgovia Lions sono stati una squadra svizzera di football americano del Canton Turgovia.\nNel 1996 si sono fusi con i Sankt Gallen Raiders per dare origine ai Seaside Vipers."}
{"id": "6010691", "revid": "71433", "url": "https://it.wikipedia.org/wiki?curid=6010691", "title": "Danny Flaherty", "text": ""}
{"id": "6010695", "revid": "367445", "url": "https://it.wikipedia.org/wiki?curid=6010695", "title": "Sorgente Cavalla", "text": ""}
{"id": "6010702", "revid": "256896", "url": "https://it.wikipedia.org/wiki?curid=6010702", "title": "Nazionale Under-17 di pallacanestro femminile dell'Italia", "text": "La nazionale di pallacanestro femminile italiana Under 17 \u00e8 una selezione giovanile della nazionale italiana femminile, ed \u00e8 rappresentata dalle migliori giocatrici di nazionalit\u00e0 italiana di et\u00e0 non superiore ai 17 anni. Partecipa a tutte le manifestazioni internazionali giovanili di pallacanestro per nazioni gestite dalla FIBA.\nAttualmente l'allenatore \u00e8 Giovanni Lucchesi."}
{"id": "6010705", "revid": "661526", "url": "https://it.wikipedia.org/wiki?curid=6010705", "title": "Fan Girl", "text": ""}
{"id": "6010706", "revid": "287204", "url": "https://it.wikipedia.org/wiki?curid=6010706", "title": "Kiteruguma", "text": ""}
{"id": "6010707", "revid": "287204", "url": "https://it.wikipedia.org/wiki?curid=6010707", "title": "Mimikkyu", "text": ""}
{"id": "6010708", "revid": "81972303", "url": "https://it.wikipedia.org/wiki?curid=6010708", "title": "Impianti idraulici", "text": ""}
{"id": "6010714", "revid": "124123", "url": "https://it.wikipedia.org/wiki?curid=6010714", "title": "Luigi De Servi", "text": "Biografia.\nNacque in Piazza S. Giovanni a Lucca da Pietro De Servi, pittore di opere a soggetto religioso, e Aurelia Lucarelli. All'et\u00e0 di 14 anni si iscrisse al Regio Istituto di Belle Arti di Lucca, diventando allievo di Luigi Norfini.\nNel 1883 si rec\u00f2 con la sorella in Argentina, nazione con cui manterr\u00e0 legami saldi. Molto apprezzato dall'emergente borghesia argentina, riusc\u00ec a ottenere numerose commissioni, fra cui gli affreschi della Casa Rosada e dell'Hotel Bristol, quattro dipinti per la Rotonda del Museo de La Plata e i ritratti del presidente della Repubblica. \nNel 1888 fu costretto a tornare nella citt\u00e0 natale. Poco dopo decise di partire per Londra, citt\u00e0 in cui visse per un breve periodo facendo il ritrattista. Nel 1893 soggiorn\u00f2 a Parigi e spos\u00f2 la fidanzata Olimpia Landi, insieme alla quale si trasfer\u00ec a Genova per prendere parte ai lavori della chiesa di Santa Caterina a Varazze. Fu uno dei fondatori della Famiglia Artistica genovese e nel 1896 prese parte alla Esposizione della Societ\u00e0 promotrice di belle arti fino al 1908, escluso il 1905, anno in cui si ritir\u00f2 per protestare contro la scarsa vivacit\u00e0 della Societ\u00e0. Nel 1898 partecip\u00f2 insieme ad altri famosi artisti, fra i quali Plinio Nomellini, Edoardo De Albertis e Aurelio Craffonara, alla decorazione della taverna del Falcone, situata nelle cantine di Palazzo Gambaro, sede di ritrovo della Famiglia Artistica genovese. \nNel 1909 fece ritorno a Buenos Aires, dove rimase con la moglie e le tre figlie fino al 1914, anno del rimpatrio. \nA met\u00e0 degli anni venti nacquero i primi nipoti di De Servi, evento che lo port\u00f2 alla scelta di vivere stabilmente a Lucca con la famiglia. Ader\u00ec al fascismo, venendo dunque nominato, nel 1926, segretario del Sindacato Fascista degli Artisti Lucchesi. La sua pittura, inizialmente di stampo accademico e improntata al classicismo, approd\u00f2 in et\u00e0 pi\u00f9 matura alla corrente verista."}
{"id": "6010715", "revid": "81972506", "url": "https://it.wikipedia.org/wiki?curid=6010715", "title": "Torchietti", "text": ""}
{"id": "6010719", "revid": "81972563", "url": "https://it.wikipedia.org/wiki?curid=6010719", "title": "Comune corso", "text": ""}
{"id": "6010741", "revid": "6923", "url": "https://it.wikipedia.org/wiki?curid=6010741", "title": "Antropizzazione del territorio siracusano", "text": "L'antropizzazione del territorio siracusano \u00e8 avvenuta nel corso di diversi millenni, determinando gli odierni insediamenti costieri e montani, ciascuno con le proprie peculiarit\u00e0. Il paesaggio prettamente collinare del territorio, detto Ibleo, \u00e8 ci\u00f2 che accomuna i vari insediamenti; esso riscendendo dolcemente verso il mare ha portato l'uomo a edificare i suoi maggiori centri sulla costa.\nContesto storico.\nI primi insediamenti nel territorio.\nIl territorio venne abitato fin dalla preistoria: le necropoli di Pantalica (la pi\u00f9 vasta d'Europa) e di Cassibile, sorte sui rilievi iblei prossimi alla costa, rappresentano le testimonianze pi\u00f9 importanti delle prime popolazioni che abitarono la regione fisica: i Sicani e i Siculi.\nL'area prende il nome dalla citt\u00e0 di Siracusa, il suo maggiore centro, fondato sulla costa sud-orientale nel 734-733 a.C. dai Corinzi, ma antropizzato gi\u00e0 diversi secoli prima. La \"polis\" greca controllava un territorio fisico che si estendeva ben oltre gli odierni confini. Avendo fabbricato le sue prime colonie sulle alture degli Iblei e sulla costa meridionale dell'isola, localit\u00e0 come Akrai, Kasmene, Akrillai (a nord-ovest), Eloro (a sud) e Kamarina (a sud-ovest) segnarono i suoi primi confini, proteggendo il suo territorio dall'espansione di altri gruppi di greci; ad esempio dai temibili rodio-cretesi di Gela. Le colonie venivano popolate da greci e autoctoni del luogo. Ai primi insediamenti siracusani, ben presto se ne aggiunsero di nuovi verso la parte settentrionale della Sicilia: Aitna, Adranon (sorte alle falde del monte Etna), Taormina; zone in cui la rivalit\u00e0 con i greci calcidesi (Ioni d'origine), come i Catanesi, era molto sentita (i Siracusani erano invece d'origine Dorica), si affacci\u00f2 quindi sul mar Tirreno, rifondando Messina e coofondando Tindari (sorta sui monti Nebrodi). Colonie e fortificazioni dei Siracusani sorsero anche verso il centro dell'isola, come Enna, Centuripe e Akragas, incluse nell'orbita di Siracusa per lungo tempo.\nEvoluzione dei confini.\nSe pur soggetto a ribellioni, perdite e conquiste, il territorio geografico controllato dai Siracusani era tanto vasto che quando i Romani nel III secolo a.C. conquistarono la Sicilia, divisero amministrativamente l'isola in due parti, denominando tutta la parte orientale dell'isola provincia Siracusana, il cui confine fisico principale era dato dal fiume Salso (il territorio in questione era detto \u00ab\"Siciliae citra Salsum\"\u00bb). Tale divisione permanne fino al medioevo, nonostante Siracusa dopo la conquista da parte degli Arabi avesse perso la propria egemonia sulla Sicilia (gli Arabi tolsero alla citt\u00e0 il titolo di capitale, trasferendolo a Palermo).\nGli Arabi fecero una tripartizione della Sicilia e anche l'antica provincia Siracusana fu divisa: venne creato il Val di Noto, che non comprendeva la parte settentrionale dell'isola, denominata adesso Val Demone, mentre la zona centrale fu inquadrata nell'orbita di Palermo e denominata Val di Mazara. Non esistendo documenti dell'epoca araba alcuni studiosi come Michele Amari hanno ipotizzato, senza per\u00f2 poter contare su alcuna certezza, che essendo la citt\u00e0 di Siracusa ridotta in macerie e la propria popolazione fatta schiava dai conquistatori, questi avessero preferito collocare la sede del loro potere territoriale nella citt\u00e0 di Noto (\"Neaiton\" in greco), la quale sorgeva sull'altura iblea ed era posta nell'orbita di Siracusa fin dai tempi di Ierone II. Con la cacciata degli Arabi e la venuta dei Normanni, si ritorn\u00f2 ad adottare, se pur formalmente, l'antica denominazione delle province romane: Siracusana e Lilibetana, sempre l'Amari ha ipotizzato che con il ritorno alla cristianit\u00e0 Siracusa fosse nuovamente sede dei poteri centrali del territorio.\nNel 1693 un catastrofico terremoto di magnitudo 7.4 - il pi\u00f9 alto registrato nella storia della penisola italiana - colp\u00ec l'intero Val di Noto. Il suo epicentro fu a est, in mare, nei pressi di Augusta e Melilli, l\u00ec dove sorge la scarpata Ibleo-Maltese. Il sisma rase al suolo i principali centri, segu\u00ec un maremoto, in totale si contarono 60.000 vittime. L'evento segn\u00f2 un punto di svolta definitivo nell'aspetto urbanistico del territorio.\nLa denominazione Val di Noto permanne fino all'epoca borbonica, e con la formazione della provincia di Siracusa nel Regno delle Due Sicilie si assest\u00f2 la situazione territoriale. Tuttavia la ribellione del 1837 che vide protagonisti i siracusani contro il governo borbonico, fece modificare per regio decreto la capitale della provincia dalla costa di Siracusa al territorio montano di Noto; fu creata la provincia di Noto, la quale ebbe comunque vita breve poich\u00e9 a seguito del crollo del Regno delle Due Sicilie e dell'instaurazione del Regno d'Italia la citt\u00e0 di Siracusa riprese il titolo di capitale nel 1865.\nL'ultimo definitivo e importante distaccamento di territori dell'antica provincia avvenne nel 1927 quando fu chiesto e ottenuto il distaccamento di 12 comuni siracusani, appartenuti in epoca medievale alla Contea di Modica, per formare la nuova provincia di Ragusa. Si vennero a stabilire dunque gli attuali confini territoriali tutt'oggi vigenti.\nComuni odierni.\nOdiernamente sono 21 i comuni che delimitano i confini di quest'area geografica, con una popolazione complessiva di 403.985 abitanti.\nI comuni costieri.\nL'antropizzazione avvenuta sulla costa va distinta in due diverse direzioni:\nFrazioni costiere pi\u00f9 popolose.\nLe frazioni costiere sono sorte in epoca successiva rispetto al comune di cui amministrativamente fanno parte. Alcune di esse sono molto popolose ed hanno una storia antica. La loro origine varia; alcune sono sorte come zona di villeggiatura, altre come borghi rurali o marini. Una vasta parte del territorio \u00e8 interessato da siti archeologici di notevole pregio."}
{"id": "6010742", "revid": "287204", "url": "https://it.wikipedia.org/wiki?curid=6010742", "title": "Vaasan Palloseura 2013", "text": "Questa voce raccoglie le informazioni riguardanti il Vaasan Palloseura nelle competizioni ufficiali della stagione 2013.\nStagione.\nNella stagione 2013 il VPS ha disputato la Veikkausliiga, massima serie del campionato finlandese di calcio, terminando il torneo al terzo posto con 51 punti conquistati in 33 giornate, frutto di 14 vittorie, 9 pareggi e 10 sconfitte, conquistando l'accesso alla UEFA Europa League 2014-2015. In Suomen Cup \u00e8 stato eliminato ai quarti di finale dal JJK. In Liigacup \u00e8 stato subito eliminato alla fase a gironi."}
{"id": "6010749", "revid": "287204", "url": "https://it.wikipedia.org/wiki?curid=6010749", "title": "Mitologia persiana", "text": "La mitologia persiana \u00e8 il compendio delle tradizioni e storie di antica origine, che coinvolgono esseri straordinari e soprannaturali. Tratta del passato leggendario della Persia, che riflette gli atteggiamenti della societ\u00e0 a cui prima appartenevano - atteggiamenti verso il confronto tra bene e male, le azioni degli dei, \"yazats\" (dei minori), e le gesta di eroi e creature favolose. I miti svolgono un ruolo cruciale nella cultura iraniana e la nostra comprensione di essi \u00e8 aumentata da quando li si considera nel contesto della storia iraniana.\nA questo scopo si debbono ignorare i moderni confini politici e guardare gli sviluppi storici della Persia, una vasta area che copre il Caucaso, la Mesopotamia, l'Anatolia e l'Asia Centrale, al di l\u00e0 delle frontiere di oggi dell'Iran. La geografia di questa regione, con le sue alte catene montuose, svolge un ruolo significativo in molte delle storie mitologiche. Il II millennio a.C. \u00e8 generalmente considerato come l'et\u00e0 della migrazione a causa della comparsa nell'Iran occidentale di una nuova forma di ceramica iraniana, simile alle precedenti merci del nord-est della Persia, portando all'arrivo degli antichi popoli iranici. Queste ceramiche, colorate dal grigio chiaro al nero, apparvero intorno al 1400 a.C. Vengono chiamate \"primi manufatti grigi\" o \"ferro I\", quest'ultima denominazione indicante l'inizio dell'et\u00e0 del ferro in questa zona\nCaratteristiche.\nLa mitologia persiana \u00e8 allo stesso tempo molto vicina e profondamente diversa dalla mitologia dell'induismo. \u00c8 molto vicina perch\u00e9 il popolo iraniano \u00e8, tra tutti i popoli indoeuropei, quello la cui lingua ha pi\u00f9 affinit\u00e0 con il sanscrito e anche quella che ha conservato pi\u00f9 similitudini con gli ariani dell'India. I termini \"iraniano\" e \"ariano\" hanno la stessa radice linguistica. \u00c8 tuttavia profondamente diverso da esso, perch\u00e9 la religione degli antichi persiani acquis\u00ec presto un carattere molto pi\u00f9 morale che mitologico.\nMichel Br\u00e9al afferma: \nTesti chiave.\nLa principale collezione di mitologia persiana \u00e8 contenuta nello \"Shahnameh\" di Firdusi, scritto oltre mille anni addietro. L'opera di Firdusi richiama fortemente, con l'attribuzione, le storie e i personaggi del mazdeismo e zoroastrismo, non solo dell\" Avest\u0101\", ma anche da testi pi\u00f9 tardi, come il \"Bundahishn \" e il \"Denkard\", cos\u00ec come molti altri.\nSfondo religioso.\nI personaggi della mitologia persiana quasi sempre rientrano in uno dei due campi. Essi sono buoni o cattivi e rappresentano il bene o il male. La discordia risultante rispecchia gli ideali nazionalistici dell'epoca islamica cos\u00ec come le percezioni morali ed etiche del periodo zoroastriano, in cui il mondo era percepito come bloccato in una battaglia tra il distruttivo \"Ahriman\", le sue orde demoniache \"dew\" e i loro non persiani sostenitori, contro il creatore \"Ormuz\", che pur non interferendo negli affari del genere umano, era rappresentato in tutto il mondo dagli \"izad\" e dal giusto \"ahlav\" iranico.\nOrmuz.\nOrmuz (Ahura Mazda) \u00e8 il maestro e il creatore del mondo; \u00e8 sovrano onnisciente, \u00e8 il dio dell'ordine; ha il sole per occhi; il cielo \u00e8 la sua veste, ricamata di stelle; Atar, il lampo, \u00e8 suo figlio; Ap\u00f4, le Acque, sono le sue mogli. Ma Ahura Mazda non \u00e8 l'unico dio; \u00e8 solo la prima di sette divinit\u00e0 supreme, le Amshaspand, che regnano ciascuna su parte della creazione e che sembrano essere solo una duplicazione, una moltiplicazione di Ahura Mazda.\nSotto Ormazd e le sei Amshaspand, la mitologia iraniana si colloca come divinit\u00e0 benefiche: Mitra, il \"maestro dello spazio libero\"; Tistrya, il dio della tempesta; Verethragna, il dio della vittoria; conosceva anche un gran numero di altri dei della stessa natura, gli Ized.\nArimane.\nProprio come Ormuz \u00e8 circondato da sei Amshaspand e altre divinit\u00e0 benefiche, Angra Mainyu (Ahriman), il dio malvagio che invade la creazione per sconvolgere il suo ordine e che \u00e8 concepito sotto forma di un serpente, \u00e8 accompagnato da sei demoni dell'oscurit\u00e0 cosmica e da un gran numero di altre divinit\u00e0 malvagie.\nDemoni.\nCi sono molti demoni o \"da\u0113va\" (in persiano: \"div\") nella mitologia persiana. Il nome deriva dalla parola indo-europea \"deiva\" che significa \"celeste, geniale\". Come gli indiani ariani, gli iraniani pre-zoroastriani consideravano i demoni come esseri santi e sacri; ma Zoroastro respinse da\u0113va e lo chiam\u00f2 cattivo. Nonostante ci\u00f2, i persiani che vivevano a sud del Mar Caspio continuarono ad adorare i demoni e resistettero alle pressioni per far loro accettare lo zoroastrismo. La leggenda del Demone Bianco (\"Div-e Sepid\" in persiano) del Mazandaran sopravvive ancora oggi. Il dio zoroastriano del male, Ahriman o Angra Mainyu (cio\u00e8 il cattivo pensiero) nell'Avest\u0101 ha perso la sua identit\u00e0 originale e talvolta \u00e8 rappresentato come un \"div\". I dipinti religiosi post-islamici raffigurano il dio come un uomo gigante con un corpo coperto di punti e con due corna.\nI miti.\nIl pi\u00f9 importante, si potrebbe quasi dire che l'unico mito della religione iraniana, \u00e8 il doppio mito di Ahura Mazda e Ahriman.\nUna lotta mitica.\nIl mito di Ormuz e Ahriman consiste essenzialmente nella lotta dei due gruppi di esseri divini. Questa lotta ci appare in una doppia forma, materiale o spirituale. Nella lotta materiale, Ahriman vuole invadere il cielo; viene ricacciato all'inferno; nella lotta spirituale o mistica, Ahriman, il principio dell'oscurit\u00e0, del disordine, del male, \u00e8 allo stesso modo represso da Ormuz, dio della luce, dell'ordine e del bene. Nel primo caso, l'arma di Ormuz \u00e8 Atar, il lampo; nel secondo caso, \u00e8 la piet\u00e0 o addirittura la preghiera, personificata sotto il nome di Vohu Mano.\nLa religione iraniana fu quindi fortemente sistematizzata; questo sistema non era meno filosofico e morale che mitologico.\nIl bene e il male.\nIl pi\u00f9 famoso personaggio leggendario dei poemi persiani e della mitologia \u00e8 Rostam. Dall'altra parte della barricata si trova Zahhak, un simbolo del dispotismo che venne, infine, sconfitto da K\u0101ve che ha guidato una rivolta popolare contro di lui. Zahhak (azi Dahaka) era sorvegliato da due vipere, che uscivano dalle sue spalle. Non importa quante volte venissero decapitate, poich\u00e9 spuntavano sempre nuove teste a proteggerlo. Il serpente, come in molte altre mitologie, era un simbolo del male, ma molti altri animali e uccelli appaiono nella mitologia iraniana, e, in particolare, gli uccelli come segno di buon auspicio. I pi\u00f9 famosi di questi sono Simurgh, un grande uccello bello e potente e Homa, un uccello reale di vittoria la cui piume adornavano le corone.\nPeri \u00e8 considerata una bella donna, anche se personaggio del male nella mitologia persiana, a poco a poco \u00e8 diventata meno malvagia e pi\u00f9 bella, fino a quando, nel periodo islamico, divenne un simbolo di bellezza simile alle huri del Paradiso."}
{"id": "6010752", "revid": "704623", "url": "https://it.wikipedia.org/wiki?curid=6010752", "title": "FIBA EuroBasket Under 20 Women 2016", "text": ""}
{"id": "6010754", "revid": "287204", "url": "https://it.wikipedia.org/wiki?curid=6010754", "title": "Vaasan Palloseura 2012", "text": "Questa voce raccoglie le informazioni riguardanti il Vaasan Palloseura nelle competizioni ufficiali della stagione 2012.\nStagione.\nNella stagione 2012 il VPS ha disputato la Veikkausliiga, massima serie del campionato finlandese di calcio, terminando il torneo all'ottavo posto con 43 punti conquistati in 33 giornate, frutto di 12 vittorie, 7 pareggi e 14 sconfitte. In Suomen Cup \u00e8 stato eliminato ai quarti di finale dall'Honka. In Liigacup ha raggiunto le semifinali, dove \u00e8 stato eliminato dal TPS."}
{"id": "6010759", "revid": "287204", "url": "https://it.wikipedia.org/wiki?curid=6010759", "title": "Vaasan Palloseura 2010", "text": "Questa voce raccoglie le informazioni riguardanti il Vaasan Palloseura nelle competizioni ufficiali della stagione 2010.\nStagione.\nNella stagione 2010 il VPS ha disputato la Veikkausliiga, massima serie del campionato finlandese di calcio, terminando il torneo all'ottavo posto con 31 punti conquistati in 26 giornate, frutto di 8 vittorie, 7 pareggi e 11 sconfitte. In Suomen Cup \u00e8 stato eliminato ai quarti di finale dall'HJK. In Liigacup ha raggiunto i quarti di finale, dove \u00e8 stato eliminato dall'Inter Turku."}
{"id": "6010760", "revid": "92920", "url": "https://it.wikipedia.org/wiki?curid=6010760", "title": "Antiche unit\u00e0 di misura del circondario di Lodi", "text": "Sono qui riportate le conversioni tra le antiche unit\u00e0 di misura in uso nel circondario di Lodi e il sistema metrico decimale, cos\u00ec come stabilite ufficialmente nel 1877.\nNonostante l'apparente precisione nelle tavole, in molti casi \u00e8 necessario considerare che i campioni utilizzati (anche per le tavole di epoca napoleonica) erano di fattura approssimativa o discordanti tra loro.\nMisure di lunghezza.\nLe braccia di Milano e Lodi si dividono in 12 once, l'oncia in 12 punti, il punto in 12 atomi.\nLe braccia mercantili di Piacenza e Caselle Landi si dividono in met\u00e0, terzi, quarti, sesti, ottavi e sedicesimi.\nI trabucchi di Milano, di Lodi, di Cremona e di Caselle Landi sono usati come base della misura agraria e si dividono in 6 piedi, il piede in 12 once, l'oncia in 12 punti, il punto in 12 atomi.\nMisure di superficie.\nIl braccio quadrato di Milano si divide in 12 once di braccio, l'oncia in 12 punti di braccio, il punto in 12 atomi di braccio.\nIl braccio d'asse, eguale a 4 braccia quadrate, si divide in 12 once, l'oncia in 12 punti, il punto in 12 atomi.\nLe pertiche, misure agrarie, si dividono in 24 tavole; la tavola, eguale a 4 trabucchi quadrati, si divide in 12 piedi di tavola, il piede in 12 once di tavola, l'oncia in 12 punti di tavola, il punto in 12 atomi di tavola.\nMisure di volume.\nIl braccio cubo di Milano si divide in 12 once di braccio cubo, l'oncia in 12 punti di braccio cubo, il punto in 12 atomi di braccio cubo.\nLa songa, misura convenzionale per la legna da fuoco, \u00e8 rappresentata da un parallelepipedo rettangolo avente un trabucco di lunghezza, e mezzo trabucco di larghezza ed altezza. La songa si divide in met\u00e0, quarti ed ottavi.\nMisure di capacit\u00e0 per gli aridi.\nIl moggio di Lodi, detto anche sacco, si divide in 8 staia, lo staio in 4 quartare, il quartaro in 4 met\u00e0, la met\u00e0 in 4 quartini.\n9 staia fanno la soma, misura usata per l'avena.\nIl moggio milanese si divide pure in 8 staia, lo staio in 4 quartare, il quartaro in 4 met\u00e0, la met\u00e0 in 4 quartini.\nAnche il moggio milanese colmo da carbone si divida in 8 staia, lo staio in 4 quartari, il quartaro in 4 met\u00e0, la met\u00e0 in 4 quartini.\nIl moggio da calce si divide in 4 staia piacentini, lo staio in 2 mine.\nLa soma cremonese si divide in 5 staia, lo staio in 2 mine, la mina in 2 quartari, il quartaro in 3 coppelli.\nLo staio di Caselle Landi si divide in 2 mine, la mina in 7 coppelli.\nMisure di capacit\u00e0 per i liquidi.\nLe brente da latte si dividono in 100 boccali.\nLa brenta di Lodi da vino si divide in 80 boccali, il boccale in 4 zaine.\nLa brenta da vino di Milano si divide in 3 staia, lo staio in 4 quartari, il quartaro in 8 boccali, il boccale in 4 zaine.\nLa brenta Milanese si divide pure in 6 secchie da 16 boccali.\nLa brenta di buffalora d'Adda si divide in 90 boccali lodigiani.\nLa brenta piacentina si divide in 48 pinte, la pinta in 2 boccali, il boccale in 2 mezzi.\nLa brenta di Caselle Landi si divide in 96 boccali.\nIl boccale cremonese si divide in 2 mezzi. Due boccali fanno la pinta.\nPesi.\nLa libbra grossa di Lodi e la libbra grossa di Milano sono di 28 once.\nLa libbra piccola di Lodi e la libbra piccola di Milano si dividono in 12 once, l'oncia in 24 denari, il denaro in 24 grani.\n100 libbre grosse fanno il fascio o centinaio.\n25 libbre piccole fanno un rubbo.\n100 libbre piccole di Milano fanno il quintale.\n10 libbre grosse di Milano fanno un peso.\nLa libbra di Cremona e la libbra di Caselle Landi si dividono in 12 once, l'oncia in 24 denari, il denaro in 24 grani.\n25 libbre fanno un rubbo, detto anche peso.\nPer i medicinali si usavano le libbre piccole del commercio, e quindi la Libbra medica di Vienna pari a grammi 420,008.\nI gioiellieri usavano il marco di Milano pari a grammi 234.997 (diviso in 8 once, l'oncia in 24 denari, il denaro in 24 grani) ed il carato d'Olanda pari a grammi 0,20567 diviso in 4 grani.\nTerritorio.\nNel 1874 nel circondario di Lodi erano presenti 80 comuni divisi in 8 mandamenti."}
{"id": "6010761", "revid": "125075066", "url": "https://it.wikipedia.org/wiki?curid=6010761", "title": "Accademia di belle arti di Varsavia", "text": "L'Accademia di belle arti di Varsavia (in polacco \"Akademia Sztuk Pi\u0119knych w Warszawie\") \u00e8 una universit\u00e0 pubblica di arti visive e applicate sita nella capitale della Polonia.\nStoria.\nL'accademia trae le proprie origini dal Dipartimento di arte fondato dall'Universit\u00e0 di Varsavia nel 1812. Divenne istituzione indipendente nel 1844 durante il periodo della spartizione della Polonia. In seguito ad una sua riorganizzazione nel 1904 venne nominata Scuola delle belle arti di Varsavia per poi ottenere il definitivo riconoscimento dello \"status\" di accademia nel 1932. Inizialmente, l'istituto non aveva una sua sede e le lezioni venivano tenute in luoghi sparsi della citt\u00e0. Dopo un concorso di architettura, il progetto di Alfons Gravier venne scelto e la costruzione dell'edificio ebbe inizio nel 1911. La sede definitiva venne, poi, inaugurata durante la pausa tra le due guerre mondiali."}
{"id": "6010770", "revid": "247222", "url": "https://it.wikipedia.org/wiki?curid=6010770", "title": "Champions League 2016-2017", "text": ""}
{"id": "6010772", "revid": "1262866", "url": "https://it.wikipedia.org/wiki?curid=6010772", "title": "Big Robot", "text": "Big Robot \u00e8 una serie a fumetti italiana ideata nel 1980 da Alberico Motta ed edita dalla casa editrice Edizioni Bianconi. Fu il primo fumetto italiano realizzato sullo stile di serie giapponesi come \"UFO Robot Goldrake\" e \"Jeeg Robot d'acciaio\".\nStoria editoriale.\nNei primi anni ottanta le vendite delle serie a fumetti della casa editrice Bianconi, famosa in Italia per le serie di Braccio di Ferro, Geppo, Nonna Abelarda, iniziarono a calare a causa del boom dei cartoni animati giapponesi. Big Robot fu un tentativo di agganciarsi alla nuova generazione di fumetti e della moda dei robot. La sua realizzazione nacque da un'idea di Alberico Motta, che non solo ne fu l'ideatore, ma anche sceneggiatore e disegnatore. Per velocizzare la produzione, Motta us\u00f2 la fotocopiatrice per replicare le scene pi\u00f9 frequenti: una tecnica usata anche dagli animatori giapponesi.\nLa serie esord\u00ec nel luglio del 1980 senza nessun preavviso o pubblicit\u00e0, inserita nella \u201cCollana Abelarda\u201d. Vennero editi solo dodici numeri. Big Robot non ebbe una periodicit\u00e0 mensile costante; dopo il numero 7 del gennaio 1981 il numero 8 usc\u00ec ben 3 mesi dopo. Ogni numero di Big Robot conteneva 3 o 4 episodi per un totale di 37. A partire dal 2012, il fumetto viene ristampato in un volume in versione rivista dall'autore dalla casa editrice Kappalab, intitolato \u201c\"Big Robot - La minaccia di Orkus\"\u201d in cui sono state raccolte nove storie. Successivamente, nel 2014, Kappalab ha pubblicato un secondo volume intitolato \u201c\"Big Robot - Scontro finale\"\u201d. Rispetto all'edizione originale, Motta ha ripristinato i disegni dalle tavole originali, evitando i tagli che furono necessari per l'edizione Bianconi. Inoltre ha aggiornato anche alcuni testi, per approfondire i concetti espressi con la serie Big Robot.\nTrama.\nIl fumetto \u00e8 ambientato in una Terra del futuro, devastata da una guerra atomica. I pochi sopravvissuti vivono tra le rovine, abbrutiti dalle radiazioni e avvolti in mantelli neri. Alcuni uomini che sono riusciti a salvare le conoscenze scientifiche del passato vivono nella Base Union, con l'obiettivo di riportare la Terra alle condizioni di un tempo. A capo della Base c'\u00e8 il comandante Horion, aiutato dai suoi assistenti meccanici Luno e Trone.\nUn giorno un meteorite cade sulla Terra e quando gli uomini vanno ad esaminarlo, trovano una bambina che si fa chiamare Alya. Dopo anni, la bambina non mostra nessun segno di crescita ma rivela poteri mentali sovraumani. Poco dopo il ritrovamento di Alya inizia l'attacco di misteriosi alieni dallo spazio che sono comandati da Orkus, un'entit\u00e0 tenebrosa che odia la vita. L'obiettivo principale dell'attacco \u00e8 quello di eliminare la bambina, che rappresenta una minaccia per Orkus in quanto fonte di vita. Gli alieni lanciano i loro attacchi da una base spaziale sferica che si nasconde dietro la Luna. A capo della base c'\u00e8 il braccio destro di Orkus, l'impassibile Fuher, col volto nascosto da una maschera di ferro.\nIl comandante Horion, aiutato da Luno e Trone, per combattere gli alieni costruisce il Big Robot, un gigantesco robot dalle molte armi che, pilotato da Antares, riesce a difendere la Terra e Alya dagli invasori. Gli scontri tra Orkus e Big Robot si susseguono fino allo scontro finale, in cui il robot distrugge la base aliena insieme a Fuher. Orkus, dopo un ultimo tentativo di distruggere Alya, scompare per sempre e anche Alya, dopo la sconfitta di Orkus non compare pi\u00f9 nella storia, lasciando un forte interrogativo nella serie.\nSuccessivamente viene introdotta l'astronave \"Sunbeam\" capace di trasportare Big Robot al suo interno e da l\u00ec in poi c'\u00e8 un alternarsi di avventure terrestri e spaziali.\nEpisodi del primo volume edizione Kappalab (2012).\nLe storie riproposte nel primo volume sono:"}
{"id": "6010784", "revid": "81973351", "url": "https://it.wikipedia.org/wiki?curid=6010784", "title": "Villa Caldari", "text": ""}
{"id": "6010802", "revid": "1369234", "url": "https://it.wikipedia.org/wiki?curid=6010802", "title": "Ashley Fletcher", "text": "Biografia.\n\u00c8 nato a Keighley, dove ha frequentato la \"Canon Slade School\". In giovent\u00f9 ha praticato calcio, cricket e basket per la squadra della scuola.\nCarriera.\nClub.\nCalcisticamente cresciuto nel Bolton, nel 2010, all'et\u00e0 di quindici anni, passa nelle giovanili del Manchester United. Nel maggio del 2014 firma il suo primo contratto professionistico con i \"Red Devils\" e nella stagione 2015-2016 viene aggregato alla prima squadra dal tecnico Louis van Gaal.\nIl 7 gennaio 2016 passa in prestito al Barnsley, squadra militante in Football League One (terza divisione inglese). Il 20 febbraio seguente realizza il suo primo gol tra i professionisti, nella vittoria per 1-0 contro il Doncaster Rovers. \u00c8 decisivo con una rete nella finale del Football League Trophy, vinta per 3-2 contro l'Oxford United. Inoltre \u00e8 protagonista della finale dei \"play-off\", vinta per 3-1 contro il Millwall, che permette al Barnsley di ottenere la promozione in Football League Championship (seconda divisione inglese). A fine stagione fa ritorno al Manchester United.\nIl 12 luglio 2016 viene acquistato dal West Ham. Il 4 agosto seguente fa il suo esordio nelle coppe europee, nella partita di Europa League vinta dagli \"Hammers\" per 3-0 contro il Domzale. Il 21 agosto debutta anche in Premier League, nella vittoria casalinga per 1-0 contro il Bournemouth. Il 30 novembre segna il suo primo gol con la nuova maglia, nella partita di Football League Cup persa per 1-3 sul campo del Manchester United, sua ex squadra.\nIl 28 luglio 2017 viene acquistato dal Middlesbrough per circa sette milioni di euro.\nL'11 giugno 2021 firma per il Watford.\nNazionale.\nNel 2015 debutta con la Nazionale inglese Under-20, segnando una rete dopo soli 10 minuti dal suo ingresso. Si ripete poi nella vittoria per 4-1 contro il Canada.\nStatistiche.\nPresenze e reti nei club.\n\"Statistiche aggiornate al 6 maggio 2018.\""}
{"id": "6010805", "revid": "1305772", "url": "https://it.wikipedia.org/wiki?curid=6010805", "title": "Satiro ubriaco", "text": ""}
{"id": "6010816", "revid": "767487", "url": "https://it.wikipedia.org/wiki?curid=6010816", "title": "Rom\u00e1rio Pereira Sipi\u00e3o", "text": "Carriera.\nLa sua carriera \u00e8 iniziata in Brasile, dove ha militato nell'Imperatriz e poi nel JV Lideral impegnato nel Campionato Maranhense.\nNel maggio 2009 \u00e8 volato in Svezia per sostenere un provino con il GAIS: la societ\u00e0 neroverde ha giudicato positivamente il periodo di prova, offrendogli un contratto di quattro anni e mezzo nell'ottica di sostituire il suo connazionale Wanderson. Nell'ottobre 2010 sul campo dell'Helsingborg ha segnato il suo primo gol in Allsvenskan, una rete importante poich\u00e9 la squadra di casa perdendo 0-1 ha compromesso la vittoria del campionato.\nAl termine della stagione 2012 il GAIS \u00e8 retrocesso in Superettan, cos\u00ec Rom\u00e1rio ha trovato una nuova collocazione al Kalmar."}
{"id": "6010838", "revid": "729019", "url": "https://it.wikipedia.org/wiki?curid=6010838", "title": "Castello di Porto Palermo", "text": "Il castello di Porto Palermo (lingua albanese \"Kalaja e Porto Palermos\") \u00e8 un castello albanese costruito nella baia di Porto Palermo, vicino a Himara. La pianta della struttura (triangolare, con torri a sezione rotonda) ricorda molto quella del castello di Butrinto.\nStoria.\nNon vi sono certezza su quando \u00e8 stato edificato, con buona probabilit\u00e0 dai veneziani, per opera d'ingegneri francesi, eliminati fisicamente una volta terminata l'opera.\nIl castello cadde nel XVII secolo in mano ottomana, rientrando nell'amministrazione dell'Eyalet di Giannina.\nNel 1803, Al\u00ec Pasci\u00e0 di Tepeleni, signore del Eyalet, offr\u00ec il fortino di Porto Palermo come base d'appoggio logistica alla \"Royal Navy\".\nNel 1806 il castello venne visitato dal console generale francese presso la corte di Ali Pasci\u00e0, Fran\u00e7ois Pouqueville e cos\u00ec descritto: \"Il fortino si trova all'estremit\u00e0 sud della baia, collegato al continente da un istmo lungo e stretto. Consiste di uno spiazzo con bastioni, munito di pochi cannoni, inutile sia per vigilare sugli accessi [alla baia] sia per proteggere le barche all'ancora. Vicino ad esso ci sono dei magazzini, un negozio ed una chiesa bizantina\".\nNel 1921 fu denominato \"castello veneziano\" di porto Palermo."}
{"id": "6010841", "revid": "1185701", "url": "https://it.wikipedia.org/wiki?curid=6010841", "title": "Florian Vachon", "text": "Carriera.\nPassa professionista nel 2008 con il team Roubaix-Lille M\u00e9tropole, dove l'anno prima era stato stagista, cogliendo la prima vittoria nel 2009 nella tappa d'apertura del Tour du G\u00e9vaudan Languedoc-Roussillon. \nL'anno successivo passa alla Bretagne-Schuller e si aggiudica la classifica finale del Tour du Finist\u00e8re, mentre nel 2012 conquista la Classic Loire-Atlantique e la Parigi-Bourges."}
{"id": "6010850", "revid": "122474942", "url": "https://it.wikipedia.org/wiki?curid=6010850", "title": "Swedish Open 2016 - Doppio maschile", "text": "J\u00e9r\u00e9my Chardy e \u0141ukasz Kubot erano i detentori del titolo ma hanno scelto di partecipare al concomitante torneo di Amburgo.\nIn finale Marcel Granollers e David Marrero hanno sconfitto Marcus Daniell e Marcelo Demoliner con il punteggio di 6-2, 6-3."}
{"id": "6010851", "revid": "1543377", "url": "https://it.wikipedia.org/wiki?curid=6010851", "title": "Placca del Reef Balmoral", "text": "La placca del Reef Balmoral \u00e8 una microplacca tettonica della litosfera terrestre. Ha una superficie di steradianti ed \u00e8 associata alla placca pacifica.\nLa placca deriva il suo nome dall'omonima barriera corallina delle isole Figi, situata a nordovest dell'isola principale dell'arcipelago.\nCaratteristiche.\n\u00c8 situata nella parte occidentale dell'Oceano Pacifico di cui copre una piccola parte.\nLa placca del Reef Balmoral \u00e8 in contatto con la placca delle Nuove Ebridi, la placca del Reef Conway, la placca pacifica e la placca australiana. \nLa placca si sposta con una velocit\u00e0 di rotazione di 0,20\u00b0 per milione di anni secondo un polo euleriano situato a 45\u00b090' di latitudine nord e 111\u00b000' di longitudine ovest.\nBibliografia.\n2002."}
{"id": "6010861", "revid": "663330", "url": "https://it.wikipedia.org/wiki?curid=6010861", "title": "Giovanni Buselli", "text": "Biografia.\nDopo il diploma linguistico, frequenta per due anni la Scuola di Cinema di Napoli \"La Ribalta\". Le prime esperienze televisive iniziano nel 2007, quando interpreta \"Tot\u00f3 Infante\" nella serie televisiva \"La nuova squadra\". Nel 2009 gli viene affidato il personaggio di Gianni Vitale nella famosa serie ambientata a Napoli \"Un posto al sole\", che riprende nel 2016. Diviene noto al pubblico nel 2014 interpretando Capa 'e Bomba nella serie targata Sky, \"Gomorra\". Nel 2015 \u00e8 tra i protagonisti del cortometraggio \"Tutto quello che non ci siamo detti\" di Giovanni Dota. Dal 2018 interpreta Enzo Scanno ne \"L'amica geniale\"."}
{"id": "6010863", "revid": "212348", "url": "https://it.wikipedia.org/wiki?curid=6010863", "title": "Osias Beert", "text": "Biografia.\nDal 1602, data del suo accoglimento tra i maestri, \u00e8 tra i pi\u00f9 importanti pittori fiamminghi di fiori e di nature morte, come Ambrosius Bosschaert, Jan Brueghel il Vecchio e Jacob de Gheyn.\nLe sue opere, molto brillanti, sono dense e complesse, di un esatto realismo. Una trentina di dipinti, conservati nei musei di Berlino-Dahlem, Grenoble, Varsavia, Amsterdam, Bruxelles, vengono raggruppati intorno agli otto quadri firmati, tra cui \"Ostriche e dolciumi\", ora ai Musei reali dell'arte e della storia di Bruxelles, e \"Ostriche e bicchieri\" ora al Prado di Madrid. Gli si attribuiscono spesso opere dovute piuttosto ai numerosi allievi: Frans Ykens, Paul Pontius, Jan Willemsen. Invece vengono assegnati al figlio, Osias il Giovane, divenuto maestro nel 1645, dipinti certamente suoi. Secondo Ingvar Bergstr\u00f6m, avrebbe collaborato con Rubens."}
{"id": "6010865", "revid": "1543377", "url": "https://it.wikipedia.org/wiki?curid=6010865", "title": "Bitbucket", "text": "Bitbucket \u00e8 un servizio di hosting web-based per progetti che usano i sistemi di controllo versione Mercurial (sin dal lancio) o Git (dall'ottobre 2011). Bitbucket offre sia piani commerciali che account gratuiti. Esso offre account gratuiti ed un numero illimitato di repository privati dal settembre 2010. Bitbucket \u00e8 scritto in Python usando il Framework per applicazioni web Django\n\u00c8 simile a GitHub, il quale usa principalmente Git. In un blog post nel 2008, Bruce Eckel compar\u00f2 favorevolmente Bitbucket con Launchpad, il quale utilizza Bazaar.\nPiani tariffari.\nBitbucket offre molteplici piani a pagamento che permettono ai proprietari di aggiungere pi\u00f9 utenti ai propri repository. Gli utenti sprovvisti di un abbonamento possono infatti invitare fino a 5 utenti, arrivando ad 8 se si invitano 3 utenti a registrarsi sul sito attraverso apposito link referral. \nBitbucket ospita anche repository pubbliche gratuite e wiki pubbliche.\nStoria.\nBitbucket era precedentemente una startup indipendente, fondata da Jesper N\u00f8hr. Il 29 settembre 2010, Bitbucket fu acquisita da Atlassian. Inizialmente Bitbucket offriva supporto di hosting solo per progetti Mercurial. Il 3 ottobre 2011 Bitbucket annunci\u00f2 ufficialmente il supporto per hosting Git.\nNel settembre 2015 Atlassian rinomin\u00f2 il loro prodotto Stash in Bitbucket Server.\nLogo.\nIl simbolo originale sull'etichetta del secchio \u00e8 il simbolo alchemico e planetario di Mercurio, e si riferisce all'hosting di Bitbucket di repository Mercurial. Il contenuto del secchio blu \u00e8 metallo mercurio.\nQuando Bitbucket annunci\u00f2 il supporto di Git, l'icona dell'etichetta cambi\u00f2 nel logo principale di Atlassian."}
{"id": "6010868", "revid": "1543377", "url": "https://it.wikipedia.org/wiki?curid=6010868", "title": "Placca del Reef Conway", "text": "La placca del Reef Conway \u00e8 una microplacca tettonica della litosfera terrestre. Ha una superficie di steradianti ed \u00e8 associata alla placca pacifica.\nLa placca deriva il suo nome da un atollo corallino situato a sud-est delle isole Figi e che in lingua figiana viene chiamato \"Ceva-I-Ra\".\nCaratteristiche.\n\u00c8 situata nella parte occidentale dell'Oceano Pacifico di cui copre una piccola parte.\nLa placca del Reef Conway \u00e8 in contatto con la placca delle Nuove Ebridi, la placca del Reef Balmoral e la placca australiana. \nLa placca si sposta con una velocit\u00e0 di rotazione di 3,605\u00b0 per milione di anni secondo un polo euleriano situato a 12\u00b063' di latitudine sud e 175\u00b013' di longitudine est."}
{"id": "6010871", "revid": "83531", "url": "https://it.wikipedia.org/wiki?curid=6010871", "title": "Giro di Polonia 2016", "text": "Il Giro di Polonia 2016, settantatreesima edizione della corsa, valida come diciannovesima prova dell'UCI World Tour 2016, si \u00e8 svolto in sette tappe dal 12 al 18 luglio 2016, per un percorso totale di 1\u00a0190\u00a0km, poi ridotti a 996 a causa dell'annullamento della sesta tappa. La corsa, partita da Radzymin e conclusasi a Cracovia, ha visto il successo del belga Tim Wellens, davanti agli italiani Fabio Felline e Alberto Bettiol.\nSquadre partecipanti.\nPrendono parte alla corsa venticinque formazioni: le diciotto squadre partecipanti all'UCI World Tour 2016 e sette squadre invitate: la CCC Sprandi Polkowice, la Nazionale di ciclismo su strada della Polonia, la Gazprom-RusVelo, la Verva ActiveJet, la Novo Nordisk, la ONE Pro Cycling e la Bardiani-CSF.\nDettagli delle tappe.\n6\u00aa tappa.\n\"Annullata causa maltempo\""}
{"id": "6010878", "revid": "767487", "url": "https://it.wikipedia.org/wiki?curid=6010878", "title": "Pedro Blanco", "text": "Carriera.\nHa esordito con la Nazionale cubana nel 1983."}
{"id": "6010879", "revid": "599013", "url": "https://it.wikipedia.org/wiki?curid=6010879", "title": "Henry Vi\u00e1fara", "text": "Carriera.\nClub.\nHa sempre giocato nel campionato colombiano.\nNazionale.\nHa collezionato 9 presenze con la maglia della Nazionale."}
{"id": "6010880", "revid": "300279", "url": "https://it.wikipedia.org/wiki?curid=6010880", "title": "Via Fulvia", "text": "La Via Fulvia era una strada romana, che da Tortona andava in direzione ovest fino a Torino passando a sud della sponda destra del fiume Po, mettendo in collegamento le strade provenienti da Roma e dall'Italia nordorientale (via Postumia, via Julia Augusta) con le strade transalpine che partivano da Torino (via Cozia, via Domizia).\nIl nome della via \u00e8 stato assegnato dagli storici moderni per ricordarne il costruttore, Marco Fulvio Flacco, console nel 125 a.C.. A supporto di questa assegnazione vi \u00e8 la presenza lungo il tracciato di \"Forum Fulvii\", l'odierno Villa del Foro.\nStoria.\nLa strada fu costruita dal console romano Marco Fulvio Flacco tra il 125 a.C. e il 123 a.C. (negli stessi anni della deduzione della colonia di \"Hasta\"), attivo in quel periodo in campagne militari nel territorio dei Liguri, per collegare la prima colonia romana nel loro territorio, \"Dertona\", con \"Augusta Taurinorum\" e il territorio celtico.\nA partire dal III secolo d.C., inizi\u00f2 il declino economico e demografico di \"Hasta\" e del Piemonte meridionale e la via Fulvia fu progressivamente abbandonata. Sono stati individuati numerosi rifacimenti della strada sicuramente a causa di alluvioni e straripamenti del fiume Tanaro. Solo parti del tracciato sono ripercorse da strade moderne.\nDescrizione.\nLa \"Tabula Peutingeriana\" riporta un percorso che unisce \"Derthona\" a \"Augusta Taurinorum\" passando per \"Forum Fulvi\" e \"Hasta\" . Sulla base della \"Tabula Peutingeriana\", la distanza tra \"Derthona\" e \"Augusta Taurinorum\" \u00e8 pari a 68 miglia.\nLa via Fulvia costituiva il decumano massimo di \"Hasta\" (odierno corso Alfieri).\nProbabilmente passava anche per \"Carrea Potentia\", l'odierna Chieri, ed entrava a Torino attraverso la \"Porta Decumana\", nel Medioevo detta Porta Castello.\nInfine, sono pervenuti alcuni nomi di localit\u00e0 corrispondenti all'antica posizione delle pietre miliari: Quarto Inferiore era \"Ad Quartum\", Castello di Annone era \"Ad Nonum\", Dusino era \"Ad Duodecimum\", Quattordio era \"Ad Quattuordecim\"."}
{"id": "6010881", "revid": "1573940", "url": "https://it.wikipedia.org/wiki?curid=6010881", "title": "Piatnitzkysauridae", "text": "Piatnitzkysauridae \u00e8 un'estinta famiglia di dinosauri teropodi megalosauroidi. Tale famiglia fu istituita nel 2012, da Carrano et al. e da allora comprende i tre generi \"Condorraptor\", \"Marshosaurus\" e \"Piatnitzkysaurus\". Quest'ultimo genere d\u00e0 alla famiglia il suo nome. \u00c8 un sister taxon di Megalosauria\nDescrizione.\nDistribuzione.\nGli esponenti di questa famiglia sono stati ritrovati nei depositi del Giurassico medio in Argentina e in depositi risalenti al Giurassico superiore in Nord America, all'interno della Formazione Morrison.\nSinapomorfie.\nI paleontologi che hanno istituito la famiglia Piatnitzkysauridae hanno diagnosticato diverse sinapomorfie. La prima \u00e8 la presenza di due file parallele di forami sulla superficie della mascella (carattere ritrovato anche in \"Eocarcharia\" e \"Shaochilong\"). Un'altra sinapomorfia sono le piastre parodentali verticalmente striati o increspato (riscontrate anche negli abelisauridi, in \"Megalosaurus\" e in \"Proceratosaurus\"). La terza \u00e8 la parapophyse ridotta (riscontrata anche nei celofisoidi, in \"Eustreptospondylus\" e in \"Afrovenator\"). La quarta sono le spine neurali dorsale posteriori inclinate anteriormente (similmente agli allosauroidi). La quinta sono i condili dell'omero distalmente inclinati (come negli allosauridi, in \"Poekilopleuron\" e in \"Fukuiraptor\"). Inoltre, questi specializzati tetanuri mostrano un'inversione alla condizione primitiva delle seguenti caratteristiche. La prima \u00e8 un ramo breve o assente del masellare anteriore, un moderato sviluppo del diapophyse assiale, e assenza di pleurocoeli.\nLa definizione per la famiglia degli Piatnitzkysauridae \u00e8: \u00abTutti i megalosauroidi pi\u00f9 strettamente legati a \"Piatnitzkysaurus\" rispetto a \"Spinosaurus\" o \"Megalosaurus\"\u00bb."}
{"id": "6010882", "revid": "599013", "url": "https://it.wikipedia.org/wiki?curid=6010882", "title": "Juan Caicedo", "text": "Carriera.\nClub.\nHa sempre giocato nel campionato colombiano.\nNazionale.\nHa esordito con la Nazionale cubana nel 1981, collezionando 15 presenze."}
{"id": "6010883", "revid": "287204", "url": "https://it.wikipedia.org/wiki?curid=6010883", "title": "Bridport (Stati Uniti d'America)", "text": "Bridport \u00e8 una citt\u00e0 degli Stati Uniti d'America, nella contea di Addison, nello Stato del Vermont. La popolazione era di 1.218 abitanti nel censimento del 2010."}
{"id": "6010885", "revid": "287204", "url": "https://it.wikipedia.org/wiki?curid=6010885", "title": "Cornwall (Vermont)", "text": "Cornwall \u00e8 una citt\u00e0 degli Stati Uniti d'America, nella contea di Addison, nello Stato del Vermont. La popolazione era di 1.185 abitanti nel censimento del 2010."}
{"id": "6010887", "revid": "287204", "url": "https://it.wikipedia.org/wiki?curid=6010887", "title": "Ferrisburgh", "text": "Ferrisburgh \u00e8 una citt\u00e0 degli Stati Uniti d'America, nella contea di Addison, nello Stato del Vermont. La popolazione era di 2.775 abitanti nel censimento del 2010."}
{"id": "6010889", "revid": "287204", "url": "https://it.wikipedia.org/wiki?curid=6010889", "title": "Goshen (Vermont)", "text": "Goshen \u00e8 una citt\u00e0 degli Stati Uniti d'America, nella contea di Addison, nello Stato del Vermont. La popolazione era di 164 abitanti nel censimento del 2010."}
{"id": "6010890", "revid": "38120", "url": "https://it.wikipedia.org/wiki?curid=6010890", "title": "Nozza (dolce)", "text": "La nozza \u00e8 un dolciume tipico di Calcinaia, comune in provincia di Pisa. \u00c8 una cialda dalla forma conica, color giallo- arancio, molto friabile, preparata con zucchero, uova, anice, rosolio, farina e zucchero di vaniglia. Il suo sapore \u00e8 molto simile a quello del brigidino di Lamporecchio. La si pu\u00f2 gustare da sola oppure riempiendola di gelato, crema pasticcera o panna. Per farle assumere la tipica forma conica, l'impasto ancora caldo viene avvolto attorno al collo di una bottiglia di vetro.\nSagra della Nozza.\nLa sagra della nozza si tiene a Calcinaia solitamente la terza domenica di maggio. Per l\u2019evento, questo dolciume viene prodotto dalle donne del paese.\nStoria.\nLa prima sagra della nozza si tenne nel maggio 1975 e fu inventata da un gruppo di calcinaioli (di cui presidente era Luigi Poggetti) che facevano riferimento alla Deputazione di Santa Ubaldesca Taccini, la santa protettrice del paese. In origine la nozza veniva usata solamente in occasione dei matrimoni: veniva riempita di confetti ed usata come bomboniera. A questo infatti si deve il nome del dolciume."}
{"id": "6010898", "revid": "287204", "url": "https://it.wikipedia.org/wiki?curid=6010898", "title": "Granville (Vermont)", "text": "Granville \u00e8 una citt\u00e0 degli Stati Uniti d'America, nella contea di Addison, nello Stato del Vermont. La popolazione era di 298 abitanti nel censimento del 2010."}
{"id": "6010901", "revid": "287204", "url": "https://it.wikipedia.org/wiki?curid=6010901", "title": "Hancock (Vermont)", "text": "Hancock \u00e8 una citt\u00e0 degli Stati Uniti d'America, nella contea di Addison, nello Stato del Vermont. La popolazione era di 323 abitanti nel censimento del 2010."}
{"id": "6010902", "revid": "674368", "url": "https://it.wikipedia.org/wiki?curid=6010902", "title": "Benji e Fede", "text": ""}
{"id": "6010905", "revid": "1543377", "url": "https://it.wikipedia.org/wiki?curid=6010905", "title": "Periodo della ceramica Jeulmun", "text": "Il periodo della ceramica Jeulmun () \u00e8 un periodo della preistoria della Corea che si estende approssimativamente dall'8000 al 1500 a.C. Come il resto dell'Asia del nord-est, la Corea \u00e8 una delle pi\u00f9 antiche regioni ad aver fabbricato recipienti in ceramica. Questo periodo \u00e8 considerato come il Neolitico coreano, ma differisce per l'assenza di un'agricoltura intensiva perch\u00e9 l'alimentazione resta basata sulla pesca, la caccia e la raccolta (di conchiglie, in particolare). Ciononostante, la cultura del miglio \u00e8 attestata su vari siti: il miglio degli uccelli (\"setaria italica\"), tra gli altri, costituisce un apporto alimentare molto secondario.\nL'inizio di questo periodo \u00e8 segnato dall'innalzamento del livello del mare causato dalla fine dell'Era glaciale: dall'8000 al 4000 a.C., il mare sale di 30 metri per raggiungere il suo livello attuale e finisce di fare della Corea una penisola. Un fenomeno che ha colpito particolarmente le zone di pianura del Mar Giallo e dello stretto di Corea. Gli insediamenti costieri sono stati dunque progressivamente sommersi, via via che indietreggiavano davanti alla salita delle acque.\nLa cultura Jeulmun e il suo studio attuale.\nEsistevano, nel 2015, 871 siti Jeulmun (tra l'8000 e il 1500 a.C.) sull'insieme della penisola, 222 dei quali sono stati perlustrati, ossia 148 in Corea del Nord (120 000\u00a0km2) e 723 in Corea del Sud (100 000\u00a0km2). Questa differenza riflette probabilmente la disuguaglianza nel numero di ricerche tra gli Stati.\nI siti perlustrati si dividono in tre categorie: gli ammassi conchiliacei di focolari, le strutture di pietre impilate e/o seminterrate, infine gli insediamenti con abitazioni seminterrate. Numerosi siti sono stati scoperti su ammassi conchiliacei, il che pone problemi, perch\u00e9 alcuni sono considerati sia come luoghi di residenza stagionale, sia come luoghi di residenza permanente, bench\u00e9 pochissimi tra di essi siano associati ad abitazioni seminterrate.\nSulla lunga dura di questo periodo la popolazione si \u00e8 accresciuta, ma gli abitati sono rimasti di piccolissime dimensioni (spesso, tra una e cinque abitazioni) a parte alcuni, molto rari, grossi villaggi (tra 24 e 66 abitazioni, per la fase 3, di sviluppo massimo). Non \u00e8 escluso che questi grossi villaggi siano stati il risultato del fatto che le popolazioni si sarebbero raggruppate in maniera stagionale o periodica, per rituali, feste e competizioni.\nIn nessun momento si distinguono segni di differenziazione sociale verticale, di gerarchia. Per contro, nel corso della fase di sviluppo della ceramica detta \"a pettine\" (4000-3000 a.C.) si possono percepire certe differenze sociali \"orizzontali\", nelle abitazioni. Ma si potrebbe trattare di luoghi di raggruppamento per genere, od occasionale / stagionale. A differenza delle rappresentazioni ammesse fino al 2012, non si constata l'emergere di una qualunque \u00e9lite tra il 2500 e il 1500 a.C.. Al contrario, la popolazione non cessa di crescere e scompare, al tempo stesso, ogni segno di differenziazione sociale. L'Et\u00e0 del bronzo dunque non appare pi\u00f9 come il seguito logico del periodo Jeulmun.\nCronologia.\nLa ceramica Jeulmun propriamente detta, cio\u00e8 con motivo \"a pettine\" (in inglese: \"comb-patterned pottery\"), si espande e domina tutte quelle che l'hanno preceduta verso il 3500 a.C. La usa presenza, su tutto il territorio, ha permesso di dare il nome a questo antico periodo, ma la produzione di ceramica non si limita, tutt'altro, alla sola ceramica \"a pettine\". Le cronologie tradizionali si appoggiano su queste diverse produzioni di ceramica, distinguendo tra Jeulmun \"incipiente\", \"iniziale\", \"medio\" e \"tardo\", ma pongono un problema. Cos\u00ec il \"periodo Jeulmun medio\" pu\u00f2 riferirsi a sequenze temporali diverse, come il 4500-3500 a.C., il 4000-3000 a.C. o il 3500-3000 a.C., secondo i ricercatori e secondo le regioni considerate. Ora, su questa lunghissima durata \u00e8 necessario distinguere varie fasi che permettono, nondimeno, un approccio pi\u00f9 agevole. Uno studio di antropologia riguardante l'habitat e pubblicato nel 2015, permette di rivedere le idee ammesse anticamente. La cronologia di questo studio \u00e8 basata sulla datazione del carbonio-14 (e non sui tipi di ceramiche) e si articola in cinque fasi.\nFase 1: 8000-5000 a.C..\nI resti pi\u00f9 antichi di ceramiche avrebbero un'et\u00e0 compresa tra quasi e pi\u00f9 di 7000 anni prima dell'era volgare. Queste ceramiche Jeulmun arcaiche, di tipo Mumun-yang, le pi\u00f9 antiche della Corea fino al 2015, sono state scoperte sul sito di Kosan-ri (o Kosan-ni), sull'isola di Jeju, nel contesto di microliti che indicano una cultura della fine del Paleolitico. Le 10 abitazioni sono seminterrate. Queste ceramiche sono state scoperte anche sul sito di Osan-ri e infine su quello di Ojin-ri. Esse non portano alcune decoro e poggiano su un fondo piatto. Questi siti contengono anche ceramiche della fase seguente, di tipo Yunggimun.\nIl sito di Kosan-ri \u00e8 stato occupato circa 8000 anni prima della nostra era e in seguito, nel corso di varie fasi, fino al 4000 a.C., proprio come il sito di Munam-ri. Su quello di Osan-ri la maggior parte delle 17 abitazioni appartengono alle fasi 2 e 3 (5000-3000 a.C.), una sola appartiene alla fase 11. Il sito di Ojin-ri \u00e8 una cavit\u00e0 ai piedi di una parete rocciosa a strapiombo.\nFase 2: 5000-4000 a.C..\nLa ceramica che porta un decoro in rilievo applicato (in inglese: \"raised-design pottery\") \u00e8 conosciuta sotto il nome di Yunggimun. Essa proviene dalla costa est e dal sud della penisola. Sono i siti di Osan-ri (da cui il tipo detto \"Osan-ri\" o \"Kosan-ni\"), Munam-ri (Goseong, Gangwon), Dongsam-dong (di fronte a Pusan) e Song-do (Yeosu). Questa ceramica \u00e8 costituita essenzialmente da tazze a fondo piatto, decorate con motivi in rilievi applicati, sbalzati e schiacciati e richiamano, su questo punto, le ceramiche del periodo J\u014dmon dell'antico Giappone. Ma il sito di Osan-ri di questo periodo contiene un altro tipo di ceramica a fondo piatto: decorato sul labbro da fregi di piccoli punti, punzonati e stampati.\nLe abitazioni della fase 2, corrispondenti ai siti di Osan-ri, Munam-ri, Song-do e Tongsam-do sono piccoli raggruppamenti utilizzati in maniera intermittente. Il pi\u00f9 importante, Osan-ri, contiene 17 abitazioni di cui 13 possono appartenere a questa fase. Questa fase \u00e8 caratterizzata da piccoli villaggi semipermanenti situati presso il litorale della Corea del Sud: a nord-est per Munam-ri e Osan-ri, a sud per Tongsam-dong (Ubong-ri sulla costa di Ulsan) e Song-do. L'habitat sarebbe costituito da capanne rotonde sempinterrate ricoperte da un tetto di rami e adatte a quattro o cinque persone. Sono praticate la caccia e la pesca e sono impiegati anche i frutti di mare. Riso fitolito risalente al 4300 a.C. \u00e8 stato ritrovato nelle ceramiche, ma senza che se ne possa dedurre alcunch\u00e9.\nFase 3: 4000-3000 a.C..\n\u00c8 la fase di espansione della ceramica \"a pettine\" (inglese: \"comb-patterned pottery\"). Questo tipo \u00e8 chiamato, in coreano, \"chulmun togi\", \"jeulmun togi\" o \"bitsalmuni togi\". Il decoro a tratti incisi paralleli appare su vasi a base piatta (nord-est ed est) e su vasi a base appuntita (nord-ovest, centro-ovest e sud). sui vasi a base appuntita del centro ovest si distinguono due tipi: quelli che mostrano solamente un unico motivo, e quelli che ne mostrano vari, come sul sito di Amsa-dong. Questo tipo di ceramica si ritrova nel nord-est della Cina, ma anche in tutta l'Eurasia (ad esempio, la cultura della ceramica a pettine nel nord-est dell'Europa neolitica).\nNel corso di questa fase appaiono altri indici di neolitizzazione. La cultura del miglio \u00e8 attestata su vari siti del periodo Jeulmun. Vi si trova il miglio degli uccelli (\"setaria italica\") e il miglio comune (\"panicum miliaceum\"). \u00c8 stato scoperto anche un campo dedicato alla cultura del riso su terreno non inondato. Ma il territorio di allora \u00e8 poco popolato e l'investimento nella valorizzazione dei campi molto ridotto. Questi due fattori spiegano il fatto che le piccole comunit\u00e0 dei villaggi che inizialmente si accrescevano un po', si siano poi sistematicamente frammentate e disperse: non appena sembra apparire una forma di potere, al di l\u00e0 dei limiti del nucleo familiare, la comunit\u00e0 si disperde. Cos\u00ec nessuna forma di gerarchia sociale \u00e8 apparsa in Corea nel corso di questo lunghissimo periodo.\nI principali siti conosciuti sono Amsa-dong a Seul, Sopohang (Ras\u014fn), Gado (Jeonbuk), Osan-ri (Gangwon), Sejuk-ri (Ulsan) e Dongsam-dong a Pusan.\nFase 4: 3000-2000 a.C..\nQuesto periodo si estende dal 3000 al 2000 a.C. Il regime resta basato sulla pesca in mare, la caccia e i frutti di mare come mostrano i numerosi ammassi conchiliacei. Tuttavia, esiste l'agricoltura e sono stati ritrovati utensili per l'agricoltura oltre a resti di piante carbonizzate. Le ceramiche sono decorate mediante linee curve.\nIl numero di siti diminuisce molto e questi sono meno dispersi. La maggior parte dei siti sono pi\u00f9 piccoli e il numero di abitazioni \u00e8 in media inferiore a 5, mentre i pi\u00f9 importanti si limitano a 38 abitazioni.\nFase 5: 2000-1500 a.C..\nIl Jeulmun tardo (dal 2000 al 1500 a.C.) vede un abbassamento dell'importanza del consumo di frutti di mare e un rafforzamento degli insediamenti all'interno delle terre, il che rende la popolazione pi\u00f9 dipendente dalle piante coltivate. Tra le altre tecniche, questa si mette a praticare un'agricoltura itinerante sui terreni debbiati. Indici lasciano pensare che la cultura del riso comincia a espandersi nel bacino del fiume Han.\nKim Jangsuk aveva suggerito che questi gruppi di cacciatori-raccoglitori sarebbero stati respinti gradualmente del loro territorio da una nuova popolazione migrante verso il sud, praticando un'agricoltura itinerante pi\u00f9 efficace e portatrice della cultura della ceramica Mumun (non decorata), il che avrebbe avuto come effetto di tagliarli fuori dai loro terreni di caccia. Ma questa opinione \u00e8 contestata da uno studio recente delle ceramiche Jeulmun tarde, che testimoniano di una lenta evoluzione verso i caratteri della ceramica Mumun: non c'\u00e8 da immaginare una qualunque \"invasione\", l'evoluzione si sarebbe prodotta localmente.\nAvvenire della ricerca.\nCome gi\u00e0 detto, l'inizio di questo periodo \u00e8 segnato dall'innalzamento del livello del mare causato dalla fine dell'Era glaciale: dall'8000 al 4000 a.C., il mare sale di 30 metri, per raggiungere il suo livello attuale e finisce di fare della Corea una penisola. Un fenomeno che ha colpito particolarmente le zone di pianura del Mar Giallo e dello stretto di Corea. Gli insediamenti costieri sono stati dunque progressivamente sommersi, via via che indietreggiavano davanti alla salita delle acque. Cos\u00ec, per l'avvenire, lo sviluppo auspicato dell'archeologia sottomarina e delle tecniche di scavo permetter\u00e0 di rinnovare radicalmente le conoscenze sulla Preistoria e su questa cultura Jeulmun, molto probabilmente ben radicata su coste che, oggigiorno, sono sommerse."}
{"id": "6010908", "revid": "287204", "url": "https://it.wikipedia.org/wiki?curid=6010908", "title": "Leicester (Vermont)", "text": "Leicester \u00e8 una citt\u00e0 degli Stati Uniti d'America, nella contea di Addison, nello Stato del Vermont. La popolazione era di 1.100 abitanti nel censimento del 2010."}
{"id": "6010910", "revid": "688939", "url": "https://it.wikipedia.org/wiki?curid=6010910", "title": "Frangula alnus", "text": ""}
{"id": "6010911", "revid": "110157", "url": "https://it.wikipedia.org/wiki?curid=6010911", "title": "CoffeeScript", "text": "CoffeeScript\u00a0\u00e8 un linguaggio di programmazione che si transcompila in JavaScript. Esso aggiunge lo\u00a0zucchero sintattico\u00a0ispirato da Ruby, Python e Haskell\u00a0nel tentativo di accrescere la leggibilit\u00e0 e concisione di JavaScript.\u00a0Specifiche funzionalit\u00e0 aggiuntive includono la comprensione di lista\u00a0e la ricerca di corrispondenza.\nIl supporto di CoffeeScript \u00e8 incluso nella versione 3.1 di Ruby on Rails.\u00a0Nel 2011, Brendan Eich fece riferimento a CoffeeScript come un'influenza nei suoi pensieri sul futuro di JavaScript.\nStoria.\nIl 13 dicembre 2009 Jeremy Ashkenas fece il suo primo commit Git di CoffeeScript con il commento: \"commit iniziale del linguaggio misterioso.\" Il compilatore era scritto in Ruby. Il 24 dicembre egli cre\u00f2 la prima release taggata e commentata, 0.1.0. Il 21 febbraio 2010 esegu\u00ec il commit della versione 0.5, che sostitu\u00ec il compilatore Ruby con una versione self-hosting\u00a0in CoffeeScript puro. A quel punto il progetto aveva attratto svariati altri contributori su GitHub, e stava ricevendo pi\u00f9 di 300 visualizzazioni di pagina al giorno.\nIl 24 dicembre 2010 Ashkenas annunci\u00f2 il rilascio della versione stabile 1.0.0 a Hacker News, il sito dove il progetto era stato annunciato per la prima volta.\nSintassi.\nQuasi ogni cosa in CoffeeScript \u00e8 un'espressione, per esempio le espressioni\u00a0codice_1, codice_2 ecodice_3\u00a0(che non ritornano nessun valore in JavaScript) ritornano un valore. Come in Perl, queste dichiarazioni di controllo hanno anche versioni di suffisso; per esempio, codice_1 pu\u00f2 anche essere scritto dopo la dichiarazione condizionale.\nMolte parentesi tonde e graffe non necessarie possono essere omesse; per esempio, i blocchi di codice possono essere denotati da indentazione invece che da parentesi graffe, le chiamate delle funzioni sono implicite, e gli object literal sono spesso rilevati automaticamente.\nEsempi.\nTest d'intervallo.\nPer calcolare l'indice di massa corporea, qualcuno potrebbe scrivere (in JavaScript):\nvar mass = 72\nvar height = 1.78\nvar BMI = mass / (height * height)\nif (18.5 &lt; BMI &amp;&amp; BMI &lt; 25) alert('You are healthy!')\nCon CoffeeScript l'intervallo \u00e8 direttamente descritto:\nmass = 72\nheight = 1.78\nBMI = mass / height**2\nalert 'You are healthy!' if 18.5 &lt; BMI &lt; 25\nCicli e comprensioni.\nPer calcolare il massimo comun divisore\u00a0di due interi con l'algoritmo di Euclide, in JavaScript c'\u00e8 bisogno solitamente di un ciclo \"while\":\nfunction gcd(x, y) {\n var z\n do {\n z = x % y\n x = y\n y = z\n } while (y != 0)\n return x\nMentre in CoffeeScript si pu\u00f2 invece usare\u00a0codice_5 e il pattern-matching:\ngcd = (x, y) -&gt;\n [x, y] = [y, x%y] until y is 0\n x\nQualsiasi ciclo \"for\"\u00a0pu\u00f2 essere rimpiazzato da una comprensione di lista; in tal modo per calcolare il quadrato dei numeri dispari positivi pi\u00f9 piccoli di dieci (quindi i numeri il quale resto di modulo 2 \u00e8 1), si pu\u00f2 fare:\nalert n*n for n in [1..10] when n%2 is 1\nAlternativamente, c'\u00e8:\nalert n*n for n in [1..10] by 2\nSi pu\u00f2 implementare una ricerca sequenziale\u00a0con un\u00a0\nnames = [\"Ivan\", \"Joanna\", \"Nikolay\", \"Mihaela\"]\nlinearSearch = (searchName) -&gt; alert(name) for name in names when name is searchName\nLa sintassi\u00a0codice_6 permette di ciclare su array, mentre la sintassi\u00a0codice_7 permette di ciclare su oggetti.\nSi pu\u00f2 utilizzare la parola chiave\u00a0codice_8\u00a0per controllare velocemente se una variabile \u00e8\u00a0codice_9 ocodice_10 :\npersonCheck = -&gt;\n if not person? then alert(\"No person\") else alert(\"Have person\")\nperson = null\npersonCheck() \nperson = \"Ivan\"\npersonCheck()\nQuesto altererebbe \"No person\" se la variabile fosse\u00a0codice_9 o\u00a0codice_10 e \"Have person\" se ci fosse qualcosa.\nFunzioni e jQuery.\nUn frammento JavaScript comune utilizzando la libreria jQuery \u00e8:\n$(document).ready(function() {\n // Initialization code goes here\nOppure solo:\n$(function() {\n // Initialization code goes here\nIn CoffeeScript, la parola chiave codice_13 \u00e8 sostituita dal simbolo\u00a0codice_14\u00a0, e viene usata l'indentazione invece che le parentesi graffe, come in altri linguaggi off-side rule\u00a0come Python e Haskell. Inoltre, le parentesi possono essere generalmente omesse, usando invece il livello d'indentazione per denotare una funzione o blocco. Quindi, l'equivalente CoffeeScript del frammento sopra \u00e8:\n$(document).ready -&gt;\n # Initialization code goes here\nO solo:\n # Initialization code goes here\nInterpolazione di stringhe.\nL'interpolazione di stringhe in stile Ruby \u00e8 inclusa in CoffeScript. Le stringhe con doppi apici permettono valori interpolati, usando #{ ... }, e le stringhe con singolo apice sono literal.\nauthor = \"Wittgenstein\"\nquote = \"A picture is a fact. -- #{ author }\"\nsentence = \"#{ 22 / 7 } is a decent approximation of \u03c0\"\nCompilazione.\nIl compilatore CoffeeScript \u00e8 stato scritto in CoffeeScript dalla versione 0.5 ed \u00e8 disponibile come un'utility Node.js; comunque, il nucleo del compilatore non si affida a Node.js e pu\u00f2 essere eseguito in qualsiasi ambiente JavaScript.\u00a0Un'alternativa all'utility Node.js \u00e8 il Plugin Maven Coffee, un plugin per il sistema di build Apache Maven. Il plugin usa il motore JavaScript Rhino scritto in Java.\nIl sito ufficiale CoffeeScript.org ha un bottone \"Prova CoffeeScript\" nella barra del menu; cliccandolo viene aperta una finestra in cui l'utente pu\u00f2 scrivere codice CoffeeScript, vedere l'output JavaScript ed eseguirlo direttamente nel browser. Il sito js2coffee\u00a0fornisce una traduzione bi-direzionale.\nAdozione.\nIl 13 settembre 2012 Dropbox\u00a0ha annunciato che i suoi codebase lato browser sono stati riscritti da JavaScript a CoffeeScript.\nLa guida interna di stile di GitHub una volta disse \"scrivi nuovo JS in CoffeeScript\", e anche se non lo dice pi\u00f9, tutti i consigli in quella guida di stile si riferiscono a come scrivere un buon CoffeeScript, e il loro editor di testo Atom \u00e8 anch'esso scritto in quel linguaggio."}
{"id": "6010912", "revid": "640277", "url": "https://it.wikipedia.org/wiki?curid=6010912", "title": "Blocco mareale", "text": ""}
{"id": "6010913", "revid": "287204", "url": "https://it.wikipedia.org/wiki?curid=6010913", "title": "Lincoln (Vermont)", "text": "Lincoln \u00e8 una citt\u00e0 degli Stati Uniti d'America, nella contea di Addison, nello Stato del Vermont. La popolazione era di 1.271 abitanti nel censimento del 2010."}
{"id": "6010914", "revid": "287204", "url": "https://it.wikipedia.org/wiki?curid=6010914", "title": "Monkton (Vermont)", "text": "Monkton \u00e8 una citt\u00e0 degli Stati Uniti d'America, nella contea di Addison, nello Stato del Vermont. La popolazione era di 1.980 abitanti nel censimento del 2010."}
{"id": "6010915", "revid": "287204", "url": "https://it.wikipedia.org/wiki?curid=6010915", "title": "New Haven (Vermont)", "text": "New Haven \u00e8 una citt\u00e0 degli Stati Uniti d'America, nella contea di Addison, nello Stato del Vermont. La popolazione era di 1.727 abitanti nel censimento del 2010."}
{"id": "6010929", "revid": "767487", "url": "https://it.wikipedia.org/wiki?curid=6010929", "title": "Palazzo Diotti", "text": "Palazzo Diotti, noto anche come palazzo della Prefettura, \u00e8 un edificio storico di Milano situato in corso Monforte n. 31.\nStoria e descrizione.\nIl complesso su cui sorse il palazzo risale alla seconda met\u00e0 del XVIII secolo quand'era sede del Collegio dei Padri Somaschi, in seguito fu comprato da Giovan Battista Diotti, appartenente ad una famiglia di recente ricchezza che mirava mediante la commissione di un importante palazzo ad elevare il proprio status di parvenu. La costruzione inizi\u00f2 nel 1782 su progetto dello stesso Diotti, architetto dilettante, per essere aiutato in seguito da Giuseppe Piermarini, che tuttavia non concluse il progetto lasciandone la conclusione a Pietro Gilardoni. La fortuna della famiglia Diotti non dur\u00f2 tuttavia a lungo e nel 1803 fu costretta a cedere il palazzo al Regno d'Italia.\nL'imponente fronte del palazzo \u00e8 composto da due avancorpi laterali ed un corpo centrale arretrato: centrato sulla facciata \u00e8 il portale a pronao tetrastilo di ordine dorico che regge un balcone, mentre il resto del pian terreno \u00e8 decorato in bugnato liscio. Al piano nobile vi sono finestre decorate con architravi sovrastati da timpani triangolari, mentre al secondo piano le finestre sono decorate da semplici cornici in pietra. Degni di nota all'interno del palazzo si segnalano gli affreschi di Andrea Appiani."}
{"id": "6010932", "revid": "183694", "url": "https://it.wikipedia.org/wiki?curid=6010932", "title": "Ruth Lea", "text": "Biografia.\n\u00c8 consulente di direzione presso l'\"Arbuthnot Banking Group\" a Londra.\nNel 2015, Ruth Lea viene insignita commendatore dell'ordine dell'Impero Britannico (CBE) per servizi finanziari pubblici."}
{"id": "6010936", "revid": "123214357", "url": "https://it.wikipedia.org/wiki?curid=6010936", "title": "As tu \u00e0s", "text": "As tu \u00e0s \u00e8 un album del musicista italiano Tony Esposito, pubblicato dall'etichetta discografica Bubble nel 1985.\nL'album \u00e8 prodotto da Mauro Malavasi e lo stesso Esposito, che curano anche gli arrangiamenti insieme a Remo Licastro. Tra gli autori dei brani, oltre ai tre citati, compare anche Gianluigi Di Franco.\nDal disco vengono tratti i singoli \"Papa Chico\" e \"As tu \u00e0s\".\nLa lista tracce riportate sull'album originale presenta degli errori: il brano \"Overlast 2 Days\" \u00e8 indicato come terzo del lato A (posto occupato in realt\u00e0 da \"Abominao\"), mentre \u00e8 il terzo del lato B; il brano \"Ella xan\u00e0\", erroneamente riportato nel secondo del lato B (posto in realt\u00e0 occupato da \"Balafon\") \u00e8 invece il quarto del lato B.\nNon \u00e8 mai stato pubblicato su cd.\nClassifica.\nAlbum"}
{"id": "6010938", "revid": "287204", "url": "https://it.wikipedia.org/wiki?curid=6010938", "title": "As tu as", "text": ""}
{"id": "6010952", "revid": "1964823", "url": "https://it.wikipedia.org/wiki?curid=6010952", "title": "Associazioni Calcio Riunite Messina 1947 2016-2017", "text": "Questa voce raccoglie le informazioni riguardanti l'Associazioni Calcio Riunite Messina 1947 nelle competizioni ufficiali della stagione 2016-2017.\nStagione.\nNella stagione 2016-2017 la squadra peloritana si ritrova a giocare nel girone C del campionato di Lega Pro, dopo aver disputata un'ottima stagione 2015-2016, conclusasi al 7\u00ba posto.\nIl ritiro precampionato si svolge a Fiuggi dal 9 luglio al 30 luglio 2016\nMaglie e sponsor.\nLa ditta fornitrice del materiale tecnico \u00e8 la Givova. Gli sponsor di maglia sono Demma, L'Ambiente, QuiConviene.it e Centro Clinico Nemo Sud.\nOrganigramma societario.\nArea direttiva\nArea tecnica\nArea cunicazione\nRosa.\n\"Rosa aggiornata al 24 febbraio 2017.\"\nCalciomercato.\nDi seguito sono riportati i trasferimenti del calciomercato 2016-2017 del Messina.\nStatistiche.\nStatistiche di squadra.\n\"Statistiche aggiornate al 7 maggio 2017\"\nStatistiche dei giocatori.\n\"Statistiche aggiornate al 7 maggio 2017\"\nSono in grassetto i calciatori che hanno lasciato la societ\u00e0 a stagione in corso."}
{"id": "6010953", "revid": "339392", "url": "https://it.wikipedia.org/wiki?curid=6010953", "title": "Associazione Calcio Rinascita Messina 2016-2017", "text": ""}
{"id": "6010954", "revid": "1037851", "url": "https://it.wikipedia.org/wiki?curid=6010954", "title": "Associazione Calcio Riunite Messina 1947 2016-2017", "text": ""}
{"id": "6010955", "revid": "247222", "url": "https://it.wikipedia.org/wiki?curid=6010955", "title": "Toc toc (album)", "text": "Toc toc \u00e8 un album del cantautore italiano Gianni Bella, pubblicato dall'etichetta discografica CGD nel 1978.\nL'album \u00e8 prodotto da Giancarlo Bigazzi e lo stesso artista, che sono autori dei brani contenuti sul lato A, mentre gli altri sono firmati, oltre che da Gianni, dal fratello Antonio Bella. Gli arrangiamenti sono curati da Franco Monaldi, che dirige l'orchestra. \nC'\u00e8 anche una versione dell'album per il mercato spagnolo, intitolato \"No\" e datato 1979. Ci sono le stesse canzoni della versione originale, ma con la versione in spagnolo del brano \"No\"."}
{"id": "6010956", "revid": "531291", "url": "https://it.wikipedia.org/wiki?curid=6010956", "title": "Vicum Veronensium", "text": ""}
{"id": "6010978", "revid": "481666", "url": "https://it.wikipedia.org/wiki?curid=6010978", "title": "When a Man Rides Alone", "text": ""}
{"id": "6010980", "revid": "228587", "url": "https://it.wikipedia.org/wiki?curid=6010980", "title": "Santa Ciriaca di Roma", "text": ""}
{"id": "6010981", "revid": "15756", "url": "https://it.wikipedia.org/wiki?curid=6010981", "title": "Siti archeologici in Calabria", "text": "I siti archeologici presenti in Calabria sono la testimonianza delle varie dominazioni e culture che hanno interessato il passato di questa regione. L'influenza della dominazione greca prima e di quella romana dopo, rimane evidente ancora oggi nella tradizione e nella cultura calabrese.\nArea archeologica di Casignana.\nLa \"villa romana di Casignana\" si trova in contrada Palazzi nel comune di Casignana in provincia di Reggio Calabria.\nVenne scoperta nel 1963 grazie ai lavori di costruzione di un acquedotto che riportarono alla luce i resti di una domus romana privata che probabilmente sorgeva in prossimit\u00e0 dell\u2019antica strada di collegamento tra Locri Epizefiri e Rhegion.\nL\u2019impianto originario della casa risale al I secolo ma gli archeologi hanno individuato quattro fasi costruttive. Quella attualmente visibile, l\u2019ultima, risale al IV secolo.\nGli scavi portati avanti fino ad oggi hanno indagato 1.300 metri quadri della grande villa.\nLa villa ha il pi\u00f9 grande repertorio di mosaici presente in Calabria, tra cui un mosaico risalente al III secolo che rappresenta, con tessere bianche e verdi, un thiasos marino composto da quattro figure femminili che cavalcano un cavallo, un toro, una tigre e un leone tutti raffigurati con una coda di pesce.\nLa sala della domus ha una complessa disposizione architettonica con una pianta ottagonale con quattro lati absidati e un pavimento mosaicato da piccole tessere. Si pu\u00f2 riconoscere il calidarium che doveva essere ricoperto da una volta. La presenza del calidarium \u00e8 testimoniata dall\u2019ipocausto e dei tubuli fittili nelle pareti.\nDel complesso della villa fanno anche parte un salone a pianta rettangolare e due ambienti riscaldati tutti decorati con l\u2019opus sectile, una tecnica per pavimentare con lastre in marmo colorato. Nella domus \u00e8 anche presente un ninfeo monumentale con vasca absidata e cisterne.\nArea archeologica di Monasterace.\nL\u2019antica colonia della Magna Grecia identificata con il nome Kaulon o Kaulonia si trova nei pressi di Punta Stilo nel comune di Monasterace in provincia di Reggio Calabria.\nL\u2019area intorno al sito nella quale sorgeva l\u2019antica polis viene chiamata dagli archeologi Kauloniatide.\nI primi scavi sono attribuibili a Paolo Orsi (1911-1913), che in quel periodo era Soprintendente ai Beni Archeologici della Calabria e cofondatore del Museo della Magna Grecia. Paolo Orsi ritrov\u00f2 sulla spiaggia i resti di un tempio dorico del quale sono rimaste le fondamenta costituite da blocchi di pietra arenaria. L\u2019edificio \u00e8 lungo 41 metri per 18,20 metri di larghezza, con un periptero in antis e provvisto di una cella con pronao, opistodomo e di scale di accesso al tetto.\nDelle mura, provviste di torri a base rettangolare e porte, sono riconoscibili quattro distinte fasi evolutive che coprono un arco di tempo che va dal VII al III secolo a.C. L\u2019area archeologica di Monasterace comprende, oltre al tempio, alcune zone situate immediatamente dopo le mura dello stesso.\nA 200 metri a sud-ovest delle mura sorgeva infatti il santuario della Passoliera del quale sono state rivenute solo alcune terrecotte risalenti a diverse fasi comprese fra il VI e il V secolo a.C. In quest\u2019area archeologica sono presenti, oltre al tempio, i resti del centro urbano di Kaulon, cinto di mura e posto al livello del mare.\nTra le abitazioni del centro urbano c\u2019\u00e8 la Casa del drago scoperta nel 1960 che ha un mosaico rappresentante un mostro, ora esposto nel Museo Archeologico di Reggio Calabria.\nSito archeologico di Castiglione di Paludi.\nL\u2019area archeologica di Castiglione di Paludi riguarda un insediamento riferito quasi sicuramente ad una citt\u00e0 brettia del IV secolo a.C. ed una necropoli dell\u2019et\u00e0 del ferro.\nIl sito \u00e8 situato su un colle delimitato dai torrenti Coseria e Scarmaci a circa 8\u00a0km dal mar Ionio. La citt\u00e0, situata in quest\u2019area archeologica, potrebbe essere l\u2019antica citt\u00e0 brettia di Cossa, la quale venne citata in un frammento di Ecateo di Mileto e nel \"De bello civili\" di Cesare che la pone nel territorio di Thurii.\nIl centro abitato era circondato da mura, le quali erano costituite da blocchi di pietra arenaria disposti a secco; era presente una porta di accesso fortificata con cortile interno e sul versante orientale vi erano due torri a pianta circolare alte due piani. La cinta muraria di Castiglione di Paludi rappresenta un importante esempio di fortificazione che esemplifica secoli di raffinamento di tecniche edilizie appartenenti alla Magna Grecia ma ereditate dalla madre patria (Grecia).\nAll'interno delle mura gli scavi hanno rinvenuto i resti del teatro databile intorno al IV secolo a.C., costituito da una pianta semicircolare, nel quale erano presenti sedili scavati nella roccia o fatti di pietra arenaria. Il teatro poteva contenere circa 200 persone e fungeva anche da luogo per le riunioni e le assemblee pubbliche.\nGli scavi condotti hanno inoltre portato alla luce i resti di alcune abitazioni differenziate da due fasi per la tecnica costruttiva. Il ritrovamento di alcune terrecotte votive al di fuori delle mura testimonierebbe l\u2019antica presenza di un luogo di culto. Gli scavi sono stati portati avanti dal 1949 al 1956, poi interrotti e ripresi tra il 1978 ed il 1993; successivamente il sito \u00e8 stato abbandonato.\nSito archeologico di Francavilla Marittima.\nL\u2019area archeologica di Francavilla Marittima interessa un insediamento precoloniale fondato dagli Enotri. Il sito \u00e8 situato su un terrazzamento naturale chiamato il \"Timpone della Motta\" e ricade sul comune di Francavilla a circa 14\u00a0km di distanza dall\u2019antica \"Sybaris\".\nNel sito \u00e8 stata trovata, in localit\u00e0 Macchiabate, una necropoli formata da circa 200 sepolture. Le tombe sono costituite da tumuli circolari o ellittici senza muretto di contorno: il morto era deposto insieme ad un corredo funebre composto da vario vasellame di ceramica ed oggetti generalmente in bronzo che facevano parte del vestiario del defunto. Si potevano trovare inoltre armi, se si trattava di un uomo che apparteneva a ranghi elevati.\nI risultati dell'indagine sul sito hanno fatto emergere tracce di frequentazione risalenti all'et\u00e0 del Bronzo tra il XIII ed il X secolo a.C. e anche un secondo abitato del VII secolo a.C. In questi scavi sono stati rinvenuti alcuni reperti tra cui un ex-voto in terracotta del VII secolo a.C. raffigurante una figura femminile con veste ricamata sulla quale sono raffigurate scene mitologiche. Sono stati ritrovati anche frammenti di ceramica d\u2019importazione greca, vasi protocorinzi e una lamina di bronzo del VI secolo a.C.\nTutti questi reperti sono oggi conservati ed esposti nel Museo Archeologico della Sibaritide nel quale \u00e8 conservata anche un\u2019armatura di bronzo composta da elmo con paraguance e corazza risalente al VI secolo a.C.\nNel villaggio la vita venne interrotta, probabilmente, a causa della distruzione avvenuta nel 730 a.C. con l\u2019arrivo dei coloni greci i quali hanno ridotto in schiavit\u00f9 gli abitanti autoctoni. Una prova a sostegno di questa tesi potrebbe essere l\u2019edificazione, sui resti del villaggio, di un tempio dedicato alla dea greca Atena.\nSito archeologico di Punta Alice.\nNel 1924 sono stati ritrovati i resti di un tempio dorico dedicato ad Apollo Aleo (\"alaios\": protettore del mare e della navigazione), sul promontorio di \"Punta Alice\", nel comune di Cir\u00f2 Marina.\nSeconda la leggenda, l\u2019eroe tessalo Filottete, dopo la guerra di Troia, nella zona tra Sibari e Crotone, sul promontorio di Crimissa, fond\u00f2 la citt\u00e0 di Krimisa identificata successivamente con l\u2019attuale Cir\u00f2 superiore.\nIn origine il tempio del VI secolo a.C. aveva una cella lunga 27 metri e larga 8 metri la quale era aperta sul lato orientale e divisa in due navate da un colonnato. Successivamente il tempio sub\u00ec una trasformazione ad opera dei Bruzi verso la fine IV secolo a.C. Venne creato un periptero dorico di dimensioni decisamente maggiori, completamente in pietra, circondato da otto colonne sui lati brevi e diciannove sui lati lunghi. Nella trasformazione di questo periodo, la cella arcaica fu inglobata nel nuovo edificio mentre il colonnato venne raddoppiato nel lato orientale.\nTra le reliquie rinvenute si trovano offerte votive del periodo arcaico del tempio e la testa, i piedi e la mano sinistra dell'acrolito di Apollo conservate nel Museo Archeologico di Reggio Calabria. Sulla calotta della statua sono presenti dei fori che servivano all\u2019 applicazione di una capigliatura. Lo stile della statua richiama quello sviluppato ad Atene intorno all\u2019 artista Fidia databile intorno al 440-430 a.C.\nDella fase del IV secolo a.C. sono state ritrovate terrecotte architettoniche, frammenti di architravi e capitelli dorici conservati nel Museo Archeologico di Crotone.\nAl periodo brettio risalgono anche ritrovamenti di ampi edifici che probabilmente servivano ad accogliere i pellegrini.\nArea archeologica di Vibo Valentia.\nI ritrovamenti archeologici di quest\u2019area riguardano i resti di Hipponion, che fu una colonia della Magna Grecia situata sul versante tirrenico della Calabria, sorta intorno al VII secolo a.C. Gli scavi effettuati hanno ritrovato anche reperti riguardanti la citt\u00e0 sorta dopo la colonia greca, Vibonia e resti dell\u2019antico centro di Veipo.\nIl sito si trova a quattro chilometri dalla costa tirrenica ricoperto dall'attuale citt\u00e0 di Vibo Valentia. La posizione, sull'altopiano della penisola di Tropea, era particolarmente favorevole allo sviluppo perch\u00e9 situata nelle vicinanze del mare e della costa e protetta da imponenti mura.\nLe mura che circondavano la colonia greca di Hipponion erano lunghe circa 7 km ed alte 10 m e sono state rinvenute da Paolo Orsi nel 1916 nella zona di \"Trappeto Vecchio\". I resti si estendono per un tratto di 350 m; nel 1969 Ermanno Arslan trov\u00f2 altri tratti di mura. Erano state costruite con blocchi regolari di pietra arenaria e calcarenite probabilmente databili intorno al VI secolo a.C. Le mura erano rafforzate ogni 40 metri da torri circolari. Sono state studiate quattro fasi costruttive di cui la pi\u00f9 antica appartiene alla costruzione fatta con mattoni crudi (impasto di fango e paglia).\nNella zona del \"Parco delle Rimembranza\" Paolo Orsi ritrov\u00f2 i resti di un tempio dorico del 500 a.C. dedicato con molta probabilit\u00e0 alla dea Proserpina molto venerata degli Ipponiati, ma del tempio \u00e8 rimasto molto poco poich\u00e9 i marmi e le colonne vennero utilizzati per costruire la cattedrale normanna di Mileto. Oltre al tempio dorico vennero indagati altri due templi: uno ionico situato in zona Cofino, l\u2019altro dorico posto nei pressi della Cava Cardopati. Sono stati rinvenuti inoltre i resti dell\u2019abitato romano di Vibonia del II secolo in via XXV Aprile, mentre nella Localit\u00e0 Stanislao Aloe sono stati trovati i reperti di un impianto termale arricchito di mosaici policromi dai quali si pu\u00f2 individuare un ritratto di Vespasiano Agrippa, nipote dell\u2019imperatore romano Augusto.\nNella medesima area sono emerse due domus con pavimenti a mosaico e nell'area dell\u2019aeroporto militare sono stati rinvenuti i resti di una villa romana con volte a crociera che si sono ben conservate nel tempo.\nAltri ritrovamenti, del VII secolo a.C., riguardano la necropoli arcaica situata nella localit\u00e0 di Scrimbia e sono ora conservati presso il Museo Archeologico di Vibo Valentia.\nNella frazione di Vena Superiore \u00e8 stato scoperto un ambiente ipogeo di grandi dimensioni che riguarda una grotta di circa 1.000 metri quadri che dopo vari studi \u00e8 da considerarsi una chiesa-grotta costituita da un'unica navata.\nArea archeologica di Capo Colonna.\nIl Parco Archeologico di Capo Colonna si trova a dieci chilometri a sud dalla citt\u00e0 di Crotone. Fu realizzato dalla Soprintendenza per i beni archeologici della Calabria e raccoglie 30.000 metri quadri di terreno adibito agli scavi e 20 ettari di bosco e macchia mediterranea. In quest' area si trova il Museo Archeologico, costituito da tre padiglioni incassati nel terreno per ridurre l\u2019impatto ambientale.\nIl Parco \u00e8 strutturato da un percorso all\u2019 inizio del quale c\u2019\u00e8 un viale immerso nella macchia mediterranea. Successivamente si trova la cinta muraria del VI secolo a.C. rafforzata pi\u00f9 tardi dai romani. Dopo le mura si trova l\u2019inizio della via sacra, larga 8,5 metri e di fronte all\u2019ingresso della via, sul lato est del promontorio di Capo Colonna, si accede al maestoso tempio dorico costruito in onore della dea Hera Lacinia, protettrice dei pascoli, delle donne e della fertilit\u00e0.\nIl tempio fu edificato sul'appendice pi\u00f9 settentrionale del promontorio ed era costituito da una pianta rettangolare e 48 colonne, alte circa 8 metri. La costruzione rispettava i canoni edilizi dei greci e risale intorno al VI secolo a.C. Di tutto l\u2019edificio sacro, oggi, si \u00e8 conservata una sola colonna alta 8,5 metri, con capitello dorico e un fusto che ha 20 scanalature piatte composto da 8 rocchi sovrapposti.\nGli scavi effettuati intorno agli anni 70 hanno rinvenuto un notevole numero di reperti archeologici tra i quali una testa femminile in marmo greco che insieme ad altri frammenti doveva far parte della decorazione scultorea dei frontoni del tempio.\nDi fianco al tempio di Hera Lacinia sono stati trovati i resti di un edificio, denominato Edificio B, che risale al VI secolo a.C. L\u2019Edificio B presenta una pianta rettangolare di quasi 200 m\u00b2 e dagli archeologi \u00e8 ritenuto il tempio originario; aveva la funzione di raccoglimento e di culto ipotesi sostenuta dal ritrovamento di alcuni reperti, come una navicella di bronzo, che risalgono alla prima met\u00e0 del VIII secolo a.C.\nFuori dall'area sacra del santuario si trovano alcuni ambienti domestici che dovevano fungere da alloggio per i sacerdoti. Sempre nell'area esterna al tempio si trovano una villa ed un \"balneum termale\" di epoca tardo romana, entrambi risalenti al III secolo che testimoniano l\u2019importanza del sito in epoca romana. Il balneum venne scoperto da Paolo Orsi nel 1911 ma solo nel 2003 l'edificio \u00e8 riemerso completamente.\nNel lato nord del Parco si trova il Katagogion, chiamato \"Edificio K\", avente un portico dorico. La pianta della struttura si sviluppa ad \u201celle\u201d e all\u2019 interno sono presenti ambienti decorati con quadrati e rettangoli. La funzione di questo edificio era quella di albergo per ospiti illustri e risale al IV secolo a.C.\nUn secondo edificio, Hestiatorion, \"edificio per banchetti o Edificio H\", si trova sul lato sud e i suoi resti devono ancora essere studiati dagli archeologi. In prima analisi, i reperti ritrovati in quest'area, fanno dedurre che si tratta di un edificio la cui funzione era quella di ristoro oltre che per i sacerdoti anche per i forestieri.\nIl vasto numero di ritrovamenti e di reliquie \u00e8 diviso nei vari musei della citt\u00e0 di Crotone: nel Museo di Capo Colonna sono conservati gli ultimi reperti rinvenuti, nell\u2019Antiquarium di Torre Nao c\u2019\u00e8 qualche reperto di et\u00e0 precoloniale e nel Museo Archeologico Nazionale di Crotone sono custoditi i primi ritrovamenti di et\u00e0 arcaica e soprattutto il tesoro di Hera.\nArea archeologica di Locri Epizefiri.\nLocri Epizefiri fu una citt\u00e0 della Magna Grecia, che si affacciava sul mar Ionio, fondata nel VII secolo a.C. dai greci provenienti dalla Locride.\nL\u2019area archeologica si trova nel comune di Portigliola, circa 3 km a sud dall'attuale comune di Locri. Il sito archeologico dell'antica citt\u00e0 \u00e8 oggi diviso in quattro parti.\nNella localit\u00e0 Maras\u00e0, situata alle spalle del Museo Archeologico, si trova il santuario del quale oggi si sono conservate le parti principali. Il primo studio dell\u2019area venne portato avanti da Paolo Orsi; in seguito l\u2019area venne ulteriormente studiata ed il sito di scavo ampliato.\nLa storia del santuario attraversa varie fasi e trasformazioni: secondo gli studi venne edificato intorno alla met\u00e0 VII secolo a.C. poco dopo la fondazione della polis, fu ampliato verso la met\u00e0 del VI secolo a.C. e ricostruito nel V secolo. Del tempio ionico che caratterizzava il santuario ci sono pervenute pochissime testimonianze, come la base occidentale del basamento. La scarsa quantit\u00e0 di reperti archeologici \u00e8 dovuta ad una ricorrente asportazione dei blocchi di calcare avvenuta nel XIX secolo che servirono a costruire i moderni edifici. Gli archeologi sono tuttavia riusciti a dedurre che il tempio ionico, composto da blocchi di pietra arenaria, era costituito da una cella allungata con pronao che in tutto misurava 22 metri di lunghezza per 8 metri di larghezza.\nLa prima modifica apportata (met\u00e0 del VI secolo) riguard\u00f2 inizialmente le strutture murarie che vennero edificate in blocchi di calcare. La cella venne modificata per assumere la tipica struttura arcaica con la presenza del \u201cpieno di asse\u201d ovvero con una fila di colonne di legno lungo l\u2019asse centrale che divideva la cella in due navate.\nLa trasformazione pi\u00f9 radicale venne fatta nel V secolo a.C. quando la struttura originaria del tempio venne abbattuta e cominciarono i lavori di costruzione di un tempio completamente diverso rispetto a quello precedente. Infatti la nuova struttura, di 45 metri per il lato lungo, 19 metri per il lato breve e 17 colonne, era decisamente pi\u00f9 grande, lo stile era quello ionico realizzato con blocchi di calcare. Sulla facciata del tempio era posta una decorazione che raffigurava i due Dioscuri a cavallo di un Tritone. Il santuario venne probabilmente costruito in onore della dea Afrodite vista l\u2019importanza della sua venerazione per gli abitanti di Locri; un'altra ipotesi che fa pensare alla dea Afrodite \u00e8 il ritrovamento di alcuni reperti votivi ma nonostante tutti gli studi dedicati all'area sacra ed al tempio non si pu\u00f2 affermare questa ipotesi con certezza.\nUn'altra localit\u00e0 ricca di storia \u00e8 quella di Centocamere dove si trovano i resti di numerose case e fornaci grazie ai quali si pu\u00f2 dedurre che questa zona era il quartiere ceramico della citt\u00e0. I resti del teatro cittadino hanno un\u2019importanza rilevante per quanto riguarda la particolarit\u00e0 della struttura, l\u2019unica presente in Calabria. Della struttura sono visibili ancora tutte le componenti: dalla cavea semicircolare con i gradini per gli spettatori divisi da scalette in sette settori, alla scena di forma rettangolare dietro alla quale si trovano due pozzi nei quali sono stati ritrovati molti oggetti di carattere sacro. Il teatro venne costruito intorno al IV secolo a.C. ma sono state apportate varie modifiche in epoca romana.\nNell'area archeologica di Locri sono stati trovati i resti del santuario di Persefone il quale sorge ai piedi del colle della Mannella a ridosso della cinta muraria della polis. Il santuario \u00e8 databile tra il VII ed il III secolo a.C. La sua scoperta \u00e8 da attribuire a Paolo Orsi che termin\u00f2 gli scavi tra il 1908 ed il 1911; il suo lavoro port\u00f2 alla luce preziosi reperti tra i quali i Pinakes (in greco antico \"\u03c0\u03af\u03bd\u03b1\u03ba\u03b5\u03c2\") , quadretti in terracotta, legno, marmo o bronzo di carattere sacro tipici dell'antica Grecia; le imponenti mura di pietra arenaria che delimitavano i confini dell\u2019area sacra.\nOltre al tempio di Persefone sono presente i resti di altre tre aree sacre: il tempio di Zeus Olimpio, il santuario di Grotta Caruso o Grotta delle Ninfe ed il santuario di Zeus Saettante. Il tempio di Zeus Olimpio non \u00e8 stato ancora localizzato tranne che per la \"teca cilindrica\", in pietra calcarea, che fungeva da archivio per il santuario. Questa venne riportata alla luce clandestinamente e derubata del suo contenuto il quale venne in parte recuperato ed \u00e8 costituito da 39 tabelle di bronzo. Il santuario di Grotta delle Ninfe si trova in una grotta al di fuori delle mura della citt\u00e0 e risale al VI secolo a.C. e venne scoperto da Enrico Arias nel 1940. Oggi la visita del luogo non \u00e8 praticabile in quanto una parte della grotta croll\u00f2 dopo gli scavi ma i suoi reperti sono esposti nel Museo Archeologico Nazionale di Locri. Il santuario di Zeus Saettante si trova alle spalle del Museo e, grazie a reperti di carattere votivo ritrovati, si pu\u00f2 stimare il periodo storico del tempio che va del V al III secolo a.C.\nMolti tra i resti trovati in quest\u2019area raffigurano Zeus pronto a scagliare uno dei suoi fulmini; da qui l\u2019ipotesi che il tempio sia stato costruito in suo onore.\nArea archeologica di Sibari.\nL'antica citt\u00e0 di Sibari (in greco antico: \"\u03a3\u03cd\u03b2\u03b1\u03c1\u03b9\u03c2, Sybaris\") fu la prima colonia fondata dai greci sulla costa ionica della Calabria intorno all'VIII secolo a.C. La citt\u00e0 si affacciava sul mar Ionio e si trovava in mezzo a i fiumi Crati e Coscile, a sud del golfo di Taranto.\nIl parco archeologico, sorto in prossimit\u00e0 dei resti della citt\u00e0, riguarda una vasta area che si estende per 168 ettari di terreno.\nI ritrovamenti archeologici, frutto degli scavi fin ora effettuati, hanno fatto emergere reperti di et\u00e0 romana, risalenti alla colonia di Copia sorta sui resti della citt\u00e0 greca di Thurii (in greco antico: \"\u0398\u03bf\u03cd\u03c1\u03b9\u03bf\u03b9, Tho\u00farioi\").\nUna delle zone di rilevante importanza storica \u00e8 quella del Parco del Cavallo, nel quale i lavori sono cominciati nel 1932. Il cantiere del Parco del Cavallo \u00e8 ricco di reperti che riguardano la citt\u00e0 di Copia.\nIn quest'area sono stati rinvenuti i resti del pi\u00f9 importante edificio pubblico dell'antica citt\u00e0: il teatro-emiciclo. La fase pi\u00f9 antica dell'edificio risale al I secolo a.C e si trattava di una struttura a pianta semicircolare che doveva avere la funzione di mercato o di luogo per le riunioni. Dopo un secolo, intorno al I secolo d.C., l'edificio sub\u00ec profonde trasformazioni e venne riadattato a teatro. Le decorazione dell'edificio, recuperate negli scavi consistevano principalmente in fregi e statue.\nDi fronte al teatro si trovava il foro, che fu risistemato su un'area risalente al periodo ellenistico che, probabilmente, aveva la funzione de agor\u00e0.\nNell'area del Parco del Cavallo sono situati i resti dell'edificio termale la cui costruzione risale al I secolo d.C. Le terme si trovavano vicino al teatro ed al foro. All'edificio si accedeva tramite una serie di ambienti comunicanti decorati a mosaico con tessere bianche e nere che formavano motivi geometrici, dai quali si passava per arrivare agli ambienti termali. Delle terme sono riconoscibili il calidarium ed il tepidarium. L'ultima fase dell'edificio risale al VII secolo quando perse la funzione termale e venne riutilizzato come luogo di culto cristiano.\nNello stesso cantiere si trovano i resti di alcune abitazioni, tutte con la tipica planimetria delle case romane di et\u00e0 augustea, con cotile quadrangolare. Dietro il teatro sono stati trovati i resti di una domus romana decorata da pavimenti in mosaico. Sempre in quest\u2019area, \u00e8 stato trovato un bronzo risalente al V secolo a.C. denominato \"Toro Cozzante\".\nNella zona del Parco del Cavallo sono emersi, inoltre, i resti di una grande strada lungo 350 m e larga 13 m con direzione nord-sud che incrocia un'altra strada in direzione est-ovest larga 7 metri. Sull'angolo nord-est di queste strade si trova il teatro mentre in prossimit\u00e0 degli altri angoli sono stati trovati i resti delle terme e delle tabernae romane.\nUn'altra zona di scavi si estende dal Parco del Cavallo verso il mare e prende il nome di Casa Bianca. Qui \u00e8 conservato un ambiente costruito nel IV secolo a.C. in cui \u00e8 presente una torre circolare che aveva una funzione di riparo per le imbarcazioni fino al I secolo a.C., periodo in cui venne edificato un grande ingresso. Successivamente, intorno al III secolo, l\u2019area venne convertita in necropoli, a causa dell\u2019allontanamento della linea costiera.\nArea archeologica di Scolacium.\nL\u2019identificazione del sito archeologico di Scolacium (greco antico:\"\u03a3\u03ba\u03c5\u03bb\u03bb\u03ae\u03c4\u03b9\u03bf\u03bd\") \u00e8 da attribuire ad Ermanno Arslan.\nIl ritrovamento di un'epigrafe con il nome della colonia romana di Minerva Scolacium gli permise di attestare la validit\u00e0 storica dell\u2019area. I resti della colonia latina si trovano a 10 km di distanza dall'attuale Squillace, a sud di Catanzaro nei pressi del quartiere Lido.\nGli scavi, iniziati nel 1965, hanno portato alla luce non solo i resti dell\u2019antica colonia, ma hanno posto l\u2019attenzione anche sull'abitato greco di \"Skylletion\". La struttura dell'insediamento greco \u00e8 ignota e dagli scavi sono emerse solo ceramiche e monete databili intorno al VI secolo a.C. Nuove campagne di scavo condotte dalla Soprintendenza archeologica della Calabria hanno fatto emergere strutture murarie di et\u00e0 ellenistica, cosa che farebbe pensare alla sovrapposizione topografica delle citt\u00e0.\nIl punto pi\u00f9 importante dell\u2019area si trova in prossimit\u00e0 del foro, che presenta una pianta rettangolare ricoperta da mattoni quadrati e circondato da portici, nel quale si svolgevano le principali attivit\u00e0 della vita quotidiana della colonia romana. Sono ancora visibili i resti del Capitolium, il pi\u00f9 importante edificio di culto della citt\u00e0 romana che si affacciava sulla piazza. I resti dell'edificio son molto scarsi e l'unico reperto visibile \u00e8 una parte del podio. La Curia, sede del senato locale, ed il Caesareum, ovvero il luogo in cui veniva celebrato l\u2019imperatore, sono due edifici sorti al posto delle tabernae.\nNon molto distanti dal foro, adagiati sul pendio di una collina, si trovano i resti del teatro che mostrano tre diverse fasi edilizie: la prima risalente all'et\u00e0 tarda repubblicana, la seconda corrispondente all'et\u00e0 giulio-claudia e la terza databile intorno al II secolo. La capienza del teatro era di circa 3.500 persone; l'edificio aveva anche varie funzioni pubbliche nella Scolacium romana. Della struttura si sono conservati parte della cavea e dell\u2019orchestra e sono ancora visibili i posti riservati alle personalit\u00e0 illustri.\nDalla zona del teatro provengono numerosi reperti scultorei ed architettonici; inoltre sono visibili i resti dell\u2019anfiteatro il quale ad oggi resta l'unico conosciuto in Calabria risalente al II secolo d.C. Dalla scena del teatro sono state rinvenute tre teste ritratto delle quali due di et\u00e0 giulio-claudia e una di et\u00e0 flavia. Sono state ritrovate anche due grandi statue di marmo bianco conservate nell\u2019Antiquarium di Roccelletta annesso al Parco Archeologico.\nLa piazza della citt\u00e0 era attraversata inizialmente dal decumanus maximus, la principale via della citt\u00e0, successivamente spostata nel il lato corto della piazza e a ridosso di quest'ultima si trovava una grande fontana monumentale. Altri reperti sono stati trovati ai margini della citt\u00e0 quali le terme e le necropoli romane con molti mausolei ad oggi ben conservati.\nAll\u2019ingresso del Parco archeologico di Scolacium si trovano i resti di un\u2019imponente Basilica Normanna del XI secolo dedicata a Santa Maria della Roccella che ha subito varie trasformazioni legate allo stile occidentale Romanico,all'et\u00e0 bizantina e araba. L\u2019edificio era costituito da un'unica grande navata illuminata da cinque finestre; il transetto sopraelevato era coperto da volte a crociera; attraverso il transetto si accedeva a tre absidi, abbellite con decorazioni arabo-bizantine, ugualmente sopraelevate."}
{"id": "6010984", "revid": "287204", "url": "https://it.wikipedia.org/wiki?curid=6010984", "title": "Arcal\u00eds", "text": "Arcal\u00eds (chiamata anche Ordino-Arcal\u00eds) \u00e8 una localit\u00e0 andorrana nella parrocchia di Ordino, posta ad un'altezza di , nota come stazione sciistica e utilizzata nel ciclismo come arrivo in salita del Tour de France e della Vuelta a Espa\u00f1a. \nSci.\nLa stazione sciistica fa parte del comprensorio di Vallnord. Comprende un totale di 25 piste da sci e 15 impianti di risalita.\nSugli impianti di Arcal\u00eds si sono tenute due prove della Coppa del Mondo di snowboard 2014, specialit\u00e0 snowboard cross, l'11 e il 12 gennaio 2014.\nCiclismo.\nLa salita che giunge ad Arcal\u00eds \u00e8 stata utilizzata diverse volte come arrivo di tappa, sia del Tour de France che della Vuelta a Espa\u00f1a.\nMonumenti e luoghi d'interesse.\nAd Arcal\u00eds si trova la \"Porta estel\u00b7lar\" o \"Arcal\u00eds 91\", opera dello scultore italiano Mauro Staccioli, realizzata nel 1991."}
{"id": "6010990", "revid": "287204", "url": "https://it.wikipedia.org/wiki?curid=6010990", "title": "Arcalis", "text": ""}
{"id": "6010991", "revid": "585241", "url": "https://it.wikipedia.org/wiki?curid=6010991", "title": "Estaci\u00f3n de Pal", "text": ""}
{"id": "6010992", "revid": "1504506", "url": "https://it.wikipedia.org/wiki?curid=6010992", "title": "Neuhaus a.Inn", "text": ""}
{"id": "6010993", "revid": "104458", "url": "https://it.wikipedia.org/wiki?curid=6010993", "title": "Neuhaus a.d.Pegnitz", "text": ""}
{"id": "6010995", "revid": "481666", "url": "https://it.wikipedia.org/wiki?curid=6010995", "title": "Where the West Begins", "text": ""}
{"id": "6010997", "revid": "287204", "url": "https://it.wikipedia.org/wiki?curid=6010997", "title": "Yuki Saneto", "text": ""}
{"id": "6010999", "revid": "585241", "url": "https://it.wikipedia.org/wiki?curid=6010999", "title": "Vallnord-Arcal\u00eds", "text": ""}
{"id": "6011003", "revid": "1418004", "url": "https://it.wikipedia.org/wiki?curid=6011003", "title": "La donna lapidata", "text": "La donna lapidata (\"La Femme Lapid\u00e9e\") \u00e8 un libro dello scrittore franco-iraniano Freidoune Sahebjam pubblicato nel 1990.\nTrama.\nL'opera tratta la vera storia di Soraya Manutecheri (1951-1986), lapidata nel piccolo villaggio iraniano di Kuhpayeh, a soli 35 anni. \nNel 1986 la donna venne ingiustamente accusata di adulterio dal marito Ghorban-Ali che covava il desiderio di sposare una donna pi\u00f9 giovane, ma che allo stesso tempo non voleva restituire la dote ricevuta per la prima moglie n\u00e9 disponeva dei mezzi sufficienti al sostentamento di due spose. Approfittando della buona fede di Soraya, che era solita sbrigare le faccende domestiche nell'abitazione di un conoscente rimasto da poco vedovo, Ghorban-Ali tacci\u00f2 ignobilmente la moglie di essersi infilata nel letto del padrone di casa che, corrotto, conferm\u00f2 la veridicit\u00e0 delle accuse. Dichiarata colpevole, la donna venne condannata a morte per adulterio tramite lapidazione e uccisa fra atroci sofferenze dai suoi stessi amici e famigliari, compreso il figlio.\nFilm.\nL'opera \u00e8 divenuta un best seller internazionale, tradotta in diverse lingue. Da essa \u00e8 tratto il film \"The Stoning of Soraya M.\" realizzato da Cyrus Nowrasteh, con Jim Caviezel nei panni dello scrittore."}
{"id": "6011004", "revid": "767487", "url": "https://it.wikipedia.org/wiki?curid=6011004", "title": "Anastasija Sergeevna Zadoro\u017enaja", "text": "Si avvicin\u00f2 per la prima volta al mondo dello spettacolo nel 1996, quando prese parte al coro Neposedy. Nel 2001 ha ricevuto il suo primo ruolo di attrice nella serie \"Prostye istinty\" (\u00ab\u041f\u0440\u043e\u0441\u0442\u044b\u0435 \u0438\u0441\u0442\u0438\u043d\u044b\u00bb, tradotto: semplici verit\u00e0). L'anno successivo si \u00e8 diplomata, iscrivendosi alla facolt\u00e0 di recitazione dell'Universit\u00e0 russa di arti teatrali. Oltre ad essere un'attrice molto attiva in Russia, sia per il cinema che per il teatro, Anastasija ha anche intrapreso la carriera da cantante, pubblicando due album in studio tra il 2008 e il 2009 e diversi singoli."}
{"id": "6011006", "revid": "481666", "url": "https://it.wikipedia.org/wiki?curid=6011006", "title": "Brass Buttons", "text": ""}
{"id": "6011022", "revid": "767487", "url": "https://it.wikipedia.org/wiki?curid=6011022", "title": "Casa Parravicini", "text": "Casa Parravicini \u00e8 un edificio storico di Milano situato in via Cino del Duca n. 4.\nStoria e descrizione.\nLa piccola palazzina, costruita nel XV secolo e rimasta nell'aspetto esterno pressoch\u00e9 immutata, \u00e8 una delle pi\u00f9 antiche case di Milano. Impostato su soli due piani, l'edificio ha una facciata con mattoni in laterizio a vista con strutture decorative in terracotta: il portale d'ingresso \u00e8 a sesto acuto con archivolto decorato da rosette, mentre le finestre del piano rialzato presentano una leggera strombatura e cornici decorate da cordoni."}
{"id": "6011024", "revid": "287204", "url": "https://it.wikipedia.org/wiki?curid=6011024", "title": "Dobersdorf (disambigua)", "text": ""}
{"id": "6011025", "revid": "409435", "url": "https://it.wikipedia.org/wiki?curid=6011025", "title": "Palazzo Durini", "text": "Palazzo Durini, \u00e8 un palazzo storico di Milano situato in via Durini n. 24.\nStoria e descrizione.\nIl palazzo fu commissionato nel 1645 da don Giovan Battista Durini conte di Monza, il progetto fu assegnato al Richini all'epoca tra gli architetti pi\u00f9 in vista della Lombardia: il palazzo \u00e8 uno dei maggiori esempi di edilizia secentesca della citt\u00e0. La facciata, come da tradizione cittadina, \u00e8 piuttosto sobria e lineare se comparata alle coeve architetture barocche delle altre citt\u00e0 d'Italia ed \u00e8 centrata su un portale d'ingresso monumentale in bugnato che sorregge un'altrettanto monumentale balconata del piano nobile, dove i finestroni decorati con timpani triangolari e curvilinei alternati sono decorati con sostegni alla base a forma di mascherone; tale decorazione viene ripresa nella cornice.\nDecisamente degni di nota sono gli interni: salendo dallo scalone d'onore decorato in marmo rosso di Verona al piano nobile, si entra nell'antisala decorata a trompe-l'\u0153il, mentre superando una serie di stanze di passaggio decorate con medaglioni dipinti si arriva al salone d'onore affrescato con il \"Trionfo di Eros\" da Melchiorre Gherardini, operarono nel palazzo i maggiori artisti lombardi del tempo tra cui i Nuvolone, Ercole Procaccini, Stefano Maria Legnani detto il Legnanino e gli stessi artisti che per volont\u00e0 dei Durini decorarono il Duomo di Monza, feudo duriniano; sempre al piano nobile si possono ammirare i soffitti lignei intagliati e dorati. Il Palazzo conteneva la ricca collezione Durini che vanta una delle quadrerie pi\u00f9 importanti del nord Italia, e una delle pi\u00f9 importanti collezioni di arazzi in Europa tra cui vi era la serie dei putti giardinieri donata al cardinale Carlo Francesco Durini nunzio apostolico Parigi da Luigi XV re di Francia, ora conservati presso il Palazzo Braschi di Roma.\nDurante l'occupazione spagnola vi risiedeva ospite dei Durini il governatore spagnolo Guzm\u00e1n Ponce de Le\u00f3n, al quale i Durini aggiunsero un balconcino ad una finestra del suo appartamento che guardava verso la via Durini per poter parlare ai milanesi, alla fine del dominio spagnolo il balcone fu trasferito sulla torre del Castello Durini in Fabbrica Durini in provincia di Como.\nTra il 1921 e 1922 fu venduto da Paola Durini a Senatore Borletti che lo vendette nel 1925 a Gianni Caproni. Quest'ultimo gi\u00e0 occupava fin dal 1916 gli appartamenti rivolti verso il giardino. In seguito fu restaurato da Timina Caproni, moglie di Gianni. Durante i bombardamenti della Seconda guerra mondiale l'edificio non fu direttamente colpito ma sub\u00ec comunque dei danni da una bomba esplosa nelle vicinanze. Dopo la morte di Gianni Caproni fu affittato. Risultava ancora in possesso della famiglia Caproni fino al 1980."}
{"id": "6011031", "revid": "669557", "url": "https://it.wikipedia.org/wiki?curid=6011031", "title": "La Corsa di Miguel", "text": "La Corsa di Miguel \u00e8 una corsa podistica di atletica leggera, a carattere sia agonistico che non competitivo, che si svolge a Roma con frequenza annuale.\nStoria.\nLa corsa nasce nel 2000 per iniziativa del giornalista della Gazzetta dello Sport Valerio Piccioni, organizzata dal Club Atletico Centrale in collaborazione con l\u2019Assessorato alle Politiche Sportive del Comune di Roma. Le finalit\u00e0 della gara, oltre a quelle atletiche e sportive, nascono dal desiderio di ricordare e commemorare la figura di Miguel Benacio S\u00e1nchez, giovane poeta e podista argentino, tra i migliori della sua epoca ed ucciso nel 1978 a causa delle sue idee politiche e sociali durante il periodo della dittatura argentina di Jorge Rafael Videla.\nNel corso degli anni e con sempre maggior rilievo, la corsa, oltre ai suoi contenuti agonistici, \u00e8 divenuta simbolo di promozione dei valori contro il razzismo e della lotta alle sopraffazioni sociali e politiche avvenute non solo in Argentina, ma pi\u00f9 in generale in tutto il mondo\nLa gara da allora si \u00e8 sempre svolta, senza interruzioni, nel mese di gennaio (in concomitanza con la data della scomparsa di Miguel), con la partecipazione di un numero sempre crescente di atleti e simpatizzanti, arrivati al numero di circa 9.000 nel 2017.\nCon la gara italiana si svolge una omologa corsa a Buenos Aires, la \"Carrera de Miguel\", in calendario nel mese di marzo, nella domenica pi\u00f9 vicina all'anniversario del colpo di stato militare argentino del 24 marzo 1976.\nLa gara.\nLa corsa, di 10 km (per la non competitiva sia di 10 km che di 4 km), si snoda lungo le vie di Roma e si svolge sia in modalit\u00e0 agonistica, riservata agli atleti iscritti F.I.D.A.L. o enti di promozione sportiva riconosciuti dal C.O.N.I. o titolari di Runcard, sia con caratteristiche non competitive, aperta a tutti. Alla competizione partecipano atleti di primo piano sia italiani che internazionali.\nAspetti etici e mediatici.\nAlla gara sono da sempre abbinati eventi culturali e manifestazioni di sensibilizzazione sociale. Il successo sia agonistico che etico ha decretato l'interesse dei media; la gara infatti \u00e8 ormai entrata nel novero delle gare di atletica di interesse nazionale, nonch\u00e9 appuntamento fisso di trasmissione in diretta RAI e oggetto di numerosi special e reportage televisivi\nAlbo d'oro.\ndal 2006, anno di avvio del nuovo sistema di cronometraggio"}
{"id": "6011033", "revid": "74801", "url": "https://it.wikipedia.org/wiki?curid=6011033", "title": "Pianeta deserto", "text": "Un pianeta deserto o pianeta arido, \u00e8 un ipotetico tipo di pianeta tellurico con pochissima acqua, coperto per la maggior parte, oppure completamente, da deserto. Nel sistema solare, Marte \u00e8 spesso definito pianeta deserto, tuttavia il termine \u00e8 maggiormente usato per esopianeti che potrebbero essere abitabili, piuttosto che per pianeti sterili come Marte.\nIl pianeta deserto \u00e8 un tema ricorrente nella fantascienza, apparve gi\u00e0 nel 1956 nel film \"Il pianeta proibito\" e nel romanzo di Frank Herbert Dune, nome col quale era chiamato il pianeta Arrakis. Anche Tatooine, nell'universo di Star Wars, \u00e8 un pianeta deserto.\nAbitabilit\u00e0.\nUno studio del 2011 ha suggerito che non solo la vita potrebbe essere presente sui pianeti deserto, ma che essi potrebbero essere pi\u00f9 comuni dei pianeti simili alla Terra. Lo studio ha suggerito che i pianeti desertici potrebbero avere una zona abitabile pi\u00f9 estesa dei pianeti con abbondante acqua. \nLo stesso studio ha anche ipotizzato che Venere possa essere stato un tempo un pianeta deserto abitabile, circa 1 miliardo di anni fa. \u00c8 inoltre previsto che anche la Terra entro un miliardo di anni diventer\u00e0 un pianeta deserto, a causa dell'aumento della luminosit\u00e0 del Sole.\nUno studio condotto nel 2013 ha concluso che possono esistere pianeti desertici caldi senza effetto serra galoppante a circa da stelle simili al Sole. In questo studio, si \u00e8 concluso che \u00e8 necessaria una umidit\u00e0 minima dell'1% per \"pulire\" l'anidride carbonica dall'atmosfera, ma troppa acqua potrebbe agire essa stessa come gas serra. Elevate pressioni atmosferiche aumentano l'intervallo entro il quale l'acqua pu\u00f2 rimanere allo stato liquido."}
{"id": "6011036", "revid": "785863", "url": "https://it.wikipedia.org/wiki?curid=6011036", "title": "Newark Athlete (with Indian Clubs)", "text": ""}
{"id": "6011038", "revid": "640277", "url": "https://it.wikipedia.org/wiki?curid=6011038", "title": "Pianeta di silicio", "text": ""}
{"id": "6011042", "revid": "327773", "url": "https://it.wikipedia.org/wiki?curid=6011042", "title": "Sub Terra", "text": "Una sub Terra \u00e8 un pianeta con massa inferiore a quella della Terra e di Venere. Nel sistema solare, questa categoria comprende Mercurio e Marte. Gli esopianeti sub Terre sono tra i pi\u00f9 difficili da rilevare per via delle loro piccole dimensioni e delle loro altrettanto piccole masse, che producono un segnale troppo debole per essere rilevato con il metodo della velocit\u00e0 radiale. Nonostante le difficolt\u00e0, uno dei primi esopianeti scoperti era una sub Terra in orbita intorno ad una pulsar, PSR B1257+12.\nCon il telescopio spaziale Kepler le scoperte di sub Terre sono diventate frequenti. Il 10 gennaio 2012, Kepler ha scoperto i primi tre pianeti sub Terre attorno a una stella ordinaria, Kepler-42. Nel giugno del 2014, Kepler ha confermato la scoperta di 45 pianeti pi\u00f9 piccoli della Terra, con 17 di essi con raggio inferiore a 0,8 R\u2d32. Oltre a questi, sono stati individuati altri 310 pianeti candidati con un raggio inferiore a 1R\u2d32, di cui 135 con raggio minore di 0,8 R\u2d32.\nLe sub Terre generalmente non hanno spesse atmosfere; a causa della loro bassa gravit\u00e0 e dei deboli campi magnetici infatti, la radiazione stellare potrebbe spogliarle delle loro atmosfere. Per le loro piccole dimensioni, e se non ci sono significative forze di marea, quando orbitano vicino alla stella madre, le sub-Terre possono avere anche brevi periodi di attivit\u00e0 geologica."}
{"id": "6011046", "revid": "123278869", "url": "https://it.wikipedia.org/wiki?curid=6011046", "title": "Lorenzo Amurri", "text": "Biografia.\nFiglio di Antonio Amurri e fratello di Franco Amurri, fu autore di \"Apnea\", libro autobiografico candidato al premio Strega che racconta della sua vita, con particolare riferimento all'incidente con gli sci che lo costrinse alla sedia a rotelle. Nel 2015 vinse il Premio letterario dell'Unione europea.\nNel 2014 scrisse \"Perch\u00e9 non lo portate a Lourdes\", diario di un viaggio al santuario di Lourdes, fatto da non credente.\nAttivo anche come musicista, ha collaborato con Tiromancino, Lola Ponce, Lory D, Asia Argento e Franco Califano."}
{"id": "6011047", "revid": "287204", "url": "https://it.wikipedia.org/wiki?curid=6011047", "title": "Pianeta di elio", "text": "Un pianeta di elio \u00e8 un ipotetico tipo di pianeta la cui atmosfera \u00e8 costituita prevalentemente da elio, in contrasto con i giganti gassosi comuni come Giove e Saturno, le cui atmosfere sono costituite principalmente da idrogeno, mentre l'elio \u00e8 solo un componente secondario. Gliese 436 b \u00e8 un esopianeta candidato ad essere un pianeta di elio. Nonostante non esistano pianeti di elio nel sistema solare, alcuni astronomi pensano che questo tipo di pianeti sia comune nella nostra galassia.\nOrigine.\nEsistono diverse teorie sulla formazione dei pianeti di elio.\nEvaporazione di idrogeno da pianeti giganti.\nLa formazione di un pianeta di elio potrebbe avvenire per evaporazione dell'idrogeno da un pianeta gigante caldo, in orbita stretta attorno alla propria stella. Essendo l'idrogeno l'elemento pi\u00f9 leggero, la radiazione della stella causer\u00e0 la sua evaporazione prima degli altri elementi pi\u00f9 pesanti, e dopo un tempo che pu\u00f2 arrivare anche a 10 miliardi di anni, l'idrogeno potrebbe essere completamente evaporato; l'elio a quel punto diverrebbe l'elemento predominante del pianeta.\nEvaporazione di una nana bianca.\nUn altro scenario possibile per la formazione di pianeti di elio \u00e8 quello previsto per le stelle AM Canum Venaticorum, stelle binarie simbiotiche costituite da due stelle degeneri con un comune involucro povero d'idrogeno, gi\u00e0 processato dalla fusione nucleare precedente delle due stelle, solitamente nane bianche. A causa del trasferimento di massa verso la componente pi\u00f9 massiccia, una delle due stelle potrebbe rimanere con una massa planetaria, gi\u00e0 in origine povera d'idrogeno, costituita principalmente da elio ed elementi pi\u00f9 pesanti.\nCaratteristiche.\nI pianeti di elio dovrebbero essere distinguibili dai normali pianeti dominati dall'idrogeno per l'evidenza di monossido di carbonio e anidride carbonica nella loro atmosfera. A causa dell'esaurimento dell'idrogeno, il metano previsto nell'atmosfera non pu\u00f2 formarsi, perch\u00e9 senza l'idrogeno il carbonio si combina all'ossigeno, formando CO e CO2. A causa della composizione atmosferica, i pianeti di elio dovrebbero essere all'apparenza di colore bianco o grigio."}
{"id": "6011076", "revid": "767487", "url": "https://it.wikipedia.org/wiki?curid=6011076", "title": "Avra Valley", "text": "Avra Valley \u00e8 una localit\u00e0 degli Stati Uniti d'America, situata nella Contea di Pima, nello Stato dell'Arizona."}
{"id": "6011077", "revid": "767487", "url": "https://it.wikipedia.org/wiki?curid=6011077", "title": "Catalina (Arizona)", "text": "Catalina \u00e8 una localit\u00e0 degli Stati Uniti d'America, situata nella Contea di Pima, nello Stato dell'Arizona."}
{"id": "6011078", "revid": "767487", "url": "https://it.wikipedia.org/wiki?curid=6011078", "title": "Corona de Tucson", "text": "Corona de Tucson \u00e8 una localit\u00e0 degli Stati Uniti d'America, situata nella Contea di Pima, nello Stato dell'Arizona."}
{"id": "6011079", "revid": "767487", "url": "https://it.wikipedia.org/wiki?curid=6011079", "title": "Drexel Heights", "text": "Drexel Heights, \u00e8 una localit\u00e0 degli Stati Uniti d'America, situata nella Contea di Pima, nello Stato dell'Arizona."}
{"id": "6011080", "revid": "767487", "url": "https://it.wikipedia.org/wiki?curid=6011080", "title": "Drexel-Alvernon", "text": "Drexel-Alvernon, \u00e8 una localit\u00e0 degli Stati Uniti d'America, situata nella Contea di Pima, nello Stato dell'Arizona."}
{"id": "6011084", "revid": "228587", "url": "https://it.wikipedia.org/wiki?curid=6011084", "title": "Howard Greer", "text": "Biografia.\nNel 1916, Greer cominci\u00f2 la sua carriera a Chicago alla maison Lucile di Lady Duff Gordon lavorando per lei sia a Chicago che a New York. Prese parte, poi, alla prima guerra mondiale. Alla fine del conflitto, rimase in Europa, dove continu\u00f2 a lavorare nel settore della moda ancora per Lucile, ma anche per Paul Poiret e per Molyneux. Dal 1918 al 1921, disegn\u00f2 abiti e costumi per spettacoli teatrali parigini e londinesi, scrivendo ogni mese di moda per il \"Theatre Magazine\" e disegnando schizzi per gli articoli di moda che apparivano sui giornali che appartenevano alla \"Chicago Tribune\".\nRitornato negli Stati Uniti, a Broadway cre\u00f2 i costumi per la rivista musicale \"The Greenwich Village Follies\". Nel gennaio 1923, and\u00f2 a Hollywood dove collabor\u00f2 con Clare West, la costumista della Famous Players-Lasky Corporation, al kolossal di Cecil B. DeMille, \"I dieci comandamenti\". Quando, poco tempo dopo, la West lasci\u00f2 lo studio, Greer prese il suo posto, diventando \"chief designer\" della compagnia."}
{"id": "6011088", "revid": "729019", "url": "https://it.wikipedia.org/wiki?curid=6011088", "title": "Stazione di Corato", "text": "La stazione di Corato \u00e8 una stazione ferroviaria posta sulla ferrovia Bari-Barletta ubicata nel territorio dell'omonimo comune. I collegamenti ferroviari sono operati dalla societ\u00e0 Ferrotramviaria.\nStoria.\nNell'anno 2016 sono stati avviati i lavori per l'ammodernamento della stazione con la realizzazione di un sottopassaggio nonch\u00e9 alla predisposizione al secondo binario della tratta Ruvo-Corato, terminato nel mese di dicembre 2016.\nIl 12 luglio 2016, tra la stazione di Corato e quella di Andria, si verific\u00f2 un gravissimo incidente ferroviario.\nLa stazione ritorna in esercizio il 4 marzo 2019.\nStrutture e impianti.\nLa gestione dell'impianto \u00e8 affidata alla Ferrotramviaria (FT), societ\u00e0 che opera anche come gestore del trasporto nell'ambito delle Ferrovie del Nord Barese.\nMovimento.\nLa stazione \u00e8 servita dal collegamento FR2 (Barletta-Andria-Bitonto-Aeroporto-Bari)."}
{"id": "6011103", "revid": "61051", "url": "https://it.wikipedia.org/wiki?curid=6011103", "title": "Jean Baptiste Audebert", "text": ""}
{"id": "6011105", "revid": "124123", "url": "https://it.wikipedia.org/wiki?curid=6011105", "title": "Hans Kr\u00e4mer", "text": " Insegn\u00f2 fino all'et\u00e0 del pensionamento, nel 1994, all'Universit\u00e0 di Tubinga. Nel 1959 cre\u00f2, insieme a Konrad Gaiser, una nuova interpretazione di Platone, che da allora \u00e8 stata oggetto di studio e di polemiche in tutto il mondo: il \"paradigma di Tubinga\" della \"scuola platonica di Tubinga\".\nBiografia.\nEra figlio del professore di musica Wilhelm Kr\u00e4mer. Nel 1949 frequent\u00f2 la scuola superiore a Ludwigsburg. Poi studi\u00f2 filosofia, filologia classica e tedesca a Tubinga, Monaco di Baviera, Vienna, Roma e Parigi. Nel 1957 consegu\u00ec il dottorato a Tubinga con Wolfgang Schadewaldt, discutendo una tesi su \"Arete in Platone e Aristotele\". Nel 1963 consegu\u00ec l'abilitazione all'insegnamento con lo scritto \"Der Ursprung der Geistmetaphysik. Untersuchungen zur Geschichte des Platonismus zwischen Platon und Plotin\". Dal 1969 insegn\u00f2 a Tubinga come professore associato. Nel 1978 pass\u00f2 poi presso la Facolt\u00e0 di Lettere. Dal 1980 al 1994 fu professore ordinario di filosofia presso l'Universit\u00e0 di Tubinga, poi nel 1995 visiting professor a Vienna. Scrisse numerose opere sulla filosofia antica, l'etica, l'ermeneutica e sulla teoria delle scienze storiche e sull'estetica. Rimase celibe e senza figli. Dopo la morte, fu sepolto in una tomba nel Nuovo Cimitero di Ludwigsburg.\nRicerche.\nEsponente della nuova scuola di Tubinga, ha sostenuto l'innovativo paradigma platonico (condiviso da Konrad Gaiser e Thomas Alexander Szlez\u00e1k) secondo cui una parte rilevante della dottrina di Platone in realt\u00e0 non \u00e8 mai stata messa per iscritto dall'antico filosofo. Kr\u00e4mer si \u00e8 impegnato pertanto nel tentativo di ricavare, da alcuni accenni sparsi nei dialoghi di Platone e da alcune considerazioni polemiche presenti nella \"Metafisica\" di Aristotele (Libri I, XIII e XIV), le linee di fondo delle cosiddette \"dottrine non scritte\". La sua tesi \u00e8 stata fatta propria in Italia da Giovanni Reale, esponente della scuola di Milano, corrispettiva di quella tedesca di Tubinga."}
{"id": "6011106", "revid": "1008732", "url": "https://it.wikipedia.org/wiki?curid=6011106", "title": "Ruota di reazione", "text": "Una ruota di reazione (abbreviata RW, dall'inglese \"reaction wheel\") \u00e8 un dispositivo per il controllo di assetto impiegato su sonde e satelliti artificiali che si compone principalmente di un motore elettrico accoppiato ad un volano.\nFunzionamento.\nMettendo in rotazione il volano, il satellite ruoter\u00e0 proporzionalmente in senso opposto in modo da mantenere costante il momento angolare del sistema; una volta raggiunto l'orientamento desiderato, il volano viene fermato e la rotazione del satellite cessa. Le ruote di reazione propriamente dette sono normalmente ferme e vengono azionate solo quando \u00e8 necessario variare l'assetto del satellite. In corrispondenza di ripetute azioni di coppie e momenti esterni, per\u00f2, pu\u00f2 essere necessario nel tempo un aumento della velocit\u00e0 di rotazione di riferimento a cui corrisponde la rotazione nulla del satellite. Le ruote di reazione possono solo far ruotare il satellite attorno al suo centro di massa e non traslarlo da un punto ad un altro. La configurazione minima prevede l'installazione di una ruota di reazione per ciascuno dei tre assi corpo, ma per garantire una ridondanza in caso di guasto si impiegano quattro ruote in configurazione tetraedrica. \nLe ruote di reazione sono facilmente controllabili, hanno una massa trascurabile rispetto all'intero satellite e la variazione temporanea delle loro velocit\u00e0 permettono piccoli cambiamenti angolari risultando cos\u00ec ottimali nel garantire un preciso controllo di assetto, in particolare per satelliti equipaggiati con telecamere o telescopi.\nUna ruota di momento (abbreviata MW, dall'inglese \"momentum wheel\"), invece, \u00e8 una ruota di reazione che viene mantenuta ad una velocit\u00e0 di rotazione pressoch\u00e9 costante in modo da dotare il satellite di una \"riserva\" di momento angolare. In questo modo un eventuale momento di disturbo esterno verrebbe stabilizzato in una piccola precessione attorno all'asse di rotazione della ruota di momento. Generalmente la ruota di momento (una per satellite) \u00e8 orientata con l'asse di rotazione ortogonale al piano orbitale in modo da fornire la stabilizzazione sull'asse di beccheggio del satellite. \nCome per le ruote di reazione, con l'accumularsi delle azioni esterne le ruote di momento devono essere di tanto in tanto \"desaturate\" impiegando i propulsori del satellite in modo da riportarle alle loro velocit\u00e0 di rotazione nominali e non eccedere i limiti strutturali dei loro componenti. In alternativa, in presenza di un campo magnetico esterno (come ad esempio in orbita terrestre bassa), il satellite pu\u00f2 variare il suo momento angolare per mezzo di bobine magnetiche ossia elettromagneti che una volta eccitati generano un momento di dipolo in grado di interagire con il campo magnetico planetario."}
{"id": "6011114", "revid": "1573940", "url": "https://it.wikipedia.org/wiki?curid=6011114", "title": "Brookesia brunoi", "text": "Brookesia brunoi \u00e8 un piccolo sauro della famiglia Chamaeleonidae, endemico del Madagascar.\nDescrizione.\n\u00c8 un camaleonte di taglia medio-piccola (lunghezza sino a 67,8\u00a0mm), dalla livrea brunastra, caratterizzato dall'assenza di una cresta dorsale e dalla presenza di una serie di 9 paia di tubercoli latero-vertebrali, il pi\u00f9 posteriore dei quali \u00e8 modificato in una piastra pelvica a forma di losanga.\nBiologia.\nAl pari delle altre specie di \"Brookesia\" ha abitudini diurne. Vive nella lettiera della foresta e durante la notte cerca riparo in rifugi lievemente sopraelevati (piccole piante, rami secchi caduti al suolo).\nDistribuzione e habitat.\nLa specie \u00e8 un endemismo puntiforme della riserva di Anja, una riserva privata situata 13\u00a0km a sud di Ambalavao, nella parte meridionale della regione degli altopiani centrali del Madagascar.\nConservazione.\nLa \"IUCN Red List\" classifica \"B. brunoi\" come specie prossima alla minaccia di estinzione (\"Near Threatened\").\nLa specie \u00e8 inserita nell'Appendice II della \"Convention on International Trade of Endangered Species\" (CITES)."}
{"id": "6011121", "revid": "729019", "url": "https://it.wikipedia.org/wiki?curid=6011121", "title": "Heinz von Westernhagen", "text": ""}
{"id": "6011122", "revid": "123171970", "url": "https://it.wikipedia.org/wiki?curid=6011122", "title": "Cassa di Risparmio di Cento", "text": "La Cassa di Risparmio di Cento \u00e8 stato un istituto di credito con sede a Cento.\nStoria.\nL'istituto viene fondato nel 1844 come Cassa di Risparmio. il 29 marzo 1859 la Cassa di Risparmio di Cento \u00e8 aperta al pubblico nella sede di Palazzo Rusconi in Corso Guercino a Cento. Il primo sportello rimane unico fino agli anni Venti del Novecento; in seguito, soprattutto negli anni Ottanta, si avvia un graduale processo di crescita che porta, grazie alla liberalizzazione degli sportelli, alle attuali 47 filiali dislocate nelle province di Ferrara, Modena, Bologna e Ravenna.\nNel 1991 avviene la scissione della storica entit\u00e0, da cui nascono la Fondazione Caricento, che in quel momento detiene il 100% delle azioni della banca e che si occupa di opere di utilit\u00e0 sociale, e Caricento spa, cui compete lo svolgimento dell\u2019attivit\u00e0 bancaria. Nel 1993 entrano nel capitale i soci privati, che oggi sono oltre 10.000 e detengono circa un terzo delle azioni.\nNel 2017 la banca, a fronte della perdita di 4,5 milioni di euro dovuta ad un passato investimento in obbligazioni subordinate di Veneto Banca (azzerate), ha incassato quasi 8 milioni dalla cessione del 2% del capitale di Cedacri, di cui comunque conserva l'1%. Nello stesso anno il \"Cet1 ratio\", ovvero il principale indicatore della solidit\u00e0 della banca, \u00e8 al 13,52%, quindi al di sopra delle richieste della Bce, la Banca centrale europea. La raccolta 2017 tocca 1,5 miliardi (di cui un terzo dovuto al ramo assicurativo Vita) con un aumento del 14,4%.\nSu Caricento \u00e8 in corso dall'ottobre 2017 una trattativa tra la Fondazione, che ha il 67% del capitale, e la Banca Popolare di Sondrio, intenzionata ad acquisire il 51%. Il 31 ottobre 2018 \u00e8 stato reso noto il documento con cui si certifica il buon esito della \"due diligence\". In un'operazione che si concluder\u00e0 nel 2020, Banca Popolare di Sondrio rileva in due fasi Cassa di Risparmio di Cento (47 sportelli nelle province di Ferrara, Bologna, Ravenna, Modena). Pop Sondrio pagher\u00e0 l'acquisto della banca guerciniana in denaro (6,5 milioni) e con proprie azioni.\nNell'ottobre 2019 lo stop della Bce alla PopSondrio sull'acquisizione della Cassa di risparmio di Cento. Motivo: prima la riduzione dei rischi legati ai crediti deteriorati dopo aver gi\u00e0 ceduto in aprile un portafoglio di sofferenze per circa un miliardo di euro. Pochi giorni pi\u00f9 tardi, sempre in ottobre, si dimette il presidente di CariCento, Annibale Morelli. Con lui si dimette anche il consigliere Fabio Cereghini.\nIl 17/05/2021 \u00e8 stata ufficializzata la fusione per incorporazione della CRCento in Credito Emiliano, con un concambio azionario pari a 0,64 azioni di Credito Emiliano per ogni azione della Cassa di Risparmio di Cento.\nIl 26/07/2021 la fusione \u00e8 diventata effettiva, con la \"conversione\" di tutte le ex filiali CRCento in filiali Credem, facendo di fatto scomparire il logo della banca incorporata."}
{"id": "6011126", "revid": "339392", "url": "https://it.wikipedia.org/wiki?curid=6011126", "title": "Veicolo spaziale Sojuz", "text": ""}
{"id": "6011132", "revid": "110157", "url": "https://it.wikipedia.org/wiki?curid=6011132", "title": "Lega Nazionale A 1993 (football americano)", "text": "La Lega Nazionale A 1993 \u00e8 stata l'8\u00aa edizione del campionato di football americano di primo livello, organizzato dalla SAFV.\nStagione regolare.\nClassifica.\nLa classifica della regular season \u00e8 la seguente:"}
{"id": "6011141", "revid": "361722", "url": "https://it.wikipedia.org/wiki?curid=6011141", "title": "Attesa attiva", "text": ""}
{"id": "6011143", "revid": "110157", "url": "https://it.wikipedia.org/wiki?curid=6011143", "title": "Hoedekenskerke", "text": "Hoedekenskerke \u00e8 un villaggio di circa 700 abitanti del sud-est dei Paesi Bassi, facente parte della provincia della Zelanda e situato nella penisola di Zuid-Beveland ed affacciato sulla Schelda Occidentale. Dal punto di vista amministrativo, si tratta di un ex-comune, dal 1970 accorpato alla municipalit\u00e0 di Borsele.\nGeografia fisica.\nHoedekenskerke si trova nella parte sud-orientale dello Zuid-Beveland, tra le localit\u00e0 di Gravenpolder e Scheldeoord (rispettivamente a sud della prima e a nord della seconda), a circa a nord di Bakendorp.\nOrigini del nome.\nIl toponimo \"Hoedekenskerke\" significa letteralmente \"Chiesa di Oedekijn\", dove Odekijn \u00e8 il nome del fondatore.\nStoria.\nDalle origini ai giorni nostri.\nIl villaggio sorse nel Medioevo, quando un certo Oedekijn (v. anche la sezione \"Origini del nome\") costru\u00ec una cappella in loco.\nNel XVII secolo, Hoedekenskerke divenne uno dei villaggio pi\u00f9 importanti dello Zuid-Beveland, in particolare dopo che il vicino villaggio di Oostende era sprofondato nella Schelda (1524) e dopo aver annesso il villaggio di Vinningen: nel 1696, veniva descritto dai visitatori come \"un villaggio delizioso, con molte strade piene di case e con una bella chiesa\".\nSimboli.\nNello stemma di Hoedekenskerke sono raffigurati tre cappelli d'oro su sfondo rosso nella parte superiore e 9 simboli dell'ermellino (5 sulla riga superiore e 4 sulla riga inferiore) su sfondo bianco.\nI tre cappelli simboleggerebbero le tre donne che, secondo una leggenda, avrebbero deciso di fondare una chiesa in loco. Nell'altra parte \u00e8 invece raffigurato lo stemma della famiglia De Vrieze, originaria del vicino villaggio di Oostende.\nMonumenti e luoghi d'interesse.\nHoedekenskerke conta 3 edifici classificati come rijksmonumenten e 2 edifici classificati come gemeentelijke monumenten.\nChiesa gotica.\nTra i monumenti di Hoedekenskerke, figurano i resti della chiesa gotica del XV secolo nella Kerkstraat, chiesa di cui ora \u00e8 visibile soltanto il coro, dopo che nel XIX secolo la torre e la navata sono andate distrutte.\n't Wienkeltje van Wullempje.\nAltro edificio d'interesse \u00e8 't Wienkeltje van Wullempje, che fu la dimora di Willem de Bart.\nKoutermolen.\nAltro edificio d'interesse \u00e8 il Koutermolen, un mulino a vento risalente al 1874.\nSociet\u00e0.\nEvoluzione demografica.\nAl censimento del 2015, Hoedekenskerke contava una popolazione pari a 712 abitanti.\nNel 2009, contava 746 abitanti, mentre nel 2010 ne contava 724, nel 2011 741, nel 2012 747, nel 2013 711 e nel 2014 710."}
{"id": "6011145", "revid": "486946", "url": "https://it.wikipedia.org/wiki?curid=6011145", "title": "Salam d'la doja", "text": ""}
{"id": "6011147", "revid": "119256033", "url": "https://it.wikipedia.org/wiki?curid=6011147", "title": "Slavica (casa editrice)", "text": "Slavica Publishers, Inc. \u00e8 una casa editrice statunitense specializzata in slavistica.\nStoria.\n\u00c8 stata fondata a Cambridge (Massachusetts) nel 1966 da 4 laureati all'Universit\u00e0 di Harvard; tra i quali Charles E. Gribble, docente di lingue slave presso la Ohio State University, sotto la cui direzione (1966-1997) \"Slavica\" ha pubblicato ca. 250 titoli di libri e ca. 60 numeri di 4 riviste, quantit\u00e0 notevole per gli argomenti specialistici trattati. Ci\u00f2 ha reso \"Slavica\" la principale Casa editrice specializzata, negli USA e in tutto il mondo occidentale, nel campo delle lingue e delle letterature slave in particolare, e degli studi di slavistica e dell'Europa orientale in generale.\nDal 27 agosto 1997, sotto la nuova direzione di George Fowler, la sede \u00e8 stata trasferita presso la Indiana University a Bloomington, della quale costituisce una sezione del dipartimento \"Slavic and Eastern European Languages and Cultures\" (Lingue e culture slave e dell'Europa dell'Est).\nPubblica soprattutto monografie, raccolte di articoli di ricerca, libri di testo, libri di consultazione e riviste.\nDal 2015 pubblica anche traduzioni di opere letterarie, con il marchio \"Three String Books\" (Libri a tre corde), il cui nome \u00e8 un'allusione alle 3 corde della balalaica. Nel 2016, in occasione del 50\u00ba anniversario della fondazione, \u00e8 stata inaugurata una nuova collana denominata \"Slavica 50th Anniversary Reissues\" (Ripubblicazioni del 50\u00ba anniversario di Slavica), con lo scopo di ripubblicare vecchi titoli di \"Slavica\" fuori commercio, sotto forma di file pdf scaricabili gratuitamente."}
{"id": "6011148", "revid": "767487", "url": "https://it.wikipedia.org/wiki?curid=6011148", "title": "Sei passeggiate nei boschi narrativi", "text": "Sei passeggiate nei boschi narrativi \u00e8 un libro di Umberto Eco, pubblicato per la prima volta nel 1994, prima dalla Harvard University Press e subito dopo da Bompiani.\nDescrizione.\nNato come sei lezioni delle \"Charles Eliot Norton Lectures\", nell'anno accademico 1992-93 dell'Universit\u00e0 di Harvard, il libro si occupa di retorica dei processi narrativi con esempi tratti dagli scrittori Italo Calvino, Achille Campanile, Carolina Invernizio, Gustave Flaubert, Ian Fleming, le teorie sull'intelligenza artificiale di Roger Schank, G\u00e9rard de Nerval, l'atto di lettura secondo Wolfgang Iser, Mickey Spillane, Edgar Allan Poe, Alexandre Dumas e la topografia parigina, Alessandro Manzoni, nonch\u00e9 alcuni film hollywoodiani, i concetti di \"mondo possibile\" e di \"opera aperta\", il falso e i \"Protocolli dei Savi di Sion\" e il problema generale della credibilit\u00e0 dei testi narrativi e di modalit\u00e0 e aspettative con cui si leggono i romanzi come fossero attraversamenti di un bosco (\"Il bosco \u00e8 una metafora per il testo narrativo; non solo per testi fiabeschi, ma per ogni testo narrativo\").\nContenuto.\nIl testo \u00e8 diviso in sei capitoli, corrispondenti alle sei conferenze della serie.\nIl primo, \"Entrare nel bosco\", inizia con l'osservazione che in ogni testo narrativo il lettore \u00e8 sempre presente, anche come componente della storia stessa. Ogni finzione narrativa costruisce un mondo, ma di questo mondo non pu\u00f2 dire tutto (il testo \u00e8 una \"macchina pigra\"), perch\u00e9 se tentasse di farlo non finirebbe pi\u00f9: dunque \u00e8 il lettore che deve colmare i vuoti. Poi esamina i diversi ruoli coinvolti nella narrazione, introduce i concetti di \"lettore modello\" e \"autore modello\" e li distingue dall'autore empirico, dal lettore empirico e dal narratore. Il lettore modello \u00e8 il lettore-tipo per cui il testo \u00e8 pensato, che il testo \"prevede come collaboratore, ma che anche cerca di creare\". L'autore modello \"si manifesta come strategia narrativa, come insieme di istruzioni che ci vengono impartite a ogni passo\", che stabilisce le regole del gioco, e il lettore modello \u00e8 \"colui che sa stare a questo gioco\".\nIl secondo, \"I boschi di Loisy\", introduce la distinzione tra lettore modello di primo livello, che vuol sapere come andr\u00e0 a finire la storia, e lettore modello di secondo livello, che tenta di capire la strategia narrativa messa in atto dall'autore modello. Espone la distinzione tra fabula, intreccio e racconto, richiama i concetti di analessi (o flashback, qualcosa che \u00e8 accaduto prima del tempo in cui si narra) e prolessi (anticipazione, cio\u00e8 qualcosa che \u00e8 accaduto dopo il tempo in cui si narra). Poi analizza il racconto \"Sylvie\", di G\u00e9rard de Nerval, e ne mostra l'uso sofisticato di questi artifici narrativi e come, per il lettore di secondo livello, sia possibile individuarne la strategia narrativa e lo svolgersi degli eventi che formano la fabula.\nIl terzo, \"Indugiare nel bosco\", tratta dei tempi della narrazione: tempo della fabula, tempo del racconto, tempo della lettura, che in genere non coincidono, e mostra come con l'uso accorto di questi tempi il testo possa ottenere effetti di suspense, di rallentamento e di accelerazione. Conclude con un esempio (l'incipit dei Promessi Sposi) di come un testo possa rendere efficacemente l'idea dello spazio in modo quasi geografico.\nIl quarto, \"I boschi possibili\", introduce il concetto di patto finzionale, o sospensione dell'incredulit\u00e0: l'autore finge che ci\u00f2 che racconta sia vero, e il lettore finge di crederlo vero.\nUn testo narrativo costruisce un mondo finzionale di cui non dice tutto; il lettore deve far riferimento al mondo reale, e presumere che ci\u00f2 che il testo non dice sia \"corrispondente alle leggi e alla situazione del mondo reale\" (in breve, \"i mondi narrativi sono parassiti del mondo reale\"). I mondi finzionali mettono per\u00f2 in secondo piano la maggior parte di ci\u00f2 che sappiamo del mondo reale: un mondo finzionale \u00e8 un ambiente finito, simile al mondo reale, ma pi\u00f9 povero, in cui possiamo muoverci e imparare, come in un gioco, a dare un senso a ci\u00f2 che accade nel mondo reale.\nEsplora poi i complessi rapporti che si instaurano tra mondi finzionali e mondo reale. Il principio di fiducia non vale solo per i mondi finzionali, ma anche per quello reale, perch\u00e9 gran parte di ci\u00f2 che noi sappiamo di esso lo sappiamo da altri: \"il modo in cui accettiamo la rappresentazione del mondo reale non \u00e8 diverso dal modo in cui accettiamo la rappresentazione del mondo possibile rappresentato da un libro di finzione\"; la differenza sta nel grado di fiducia che vi accordiamo. Decidere cosa considerare vero o falso nel mondo reale pu\u00f2 essere difficile; in un mondo finzionale questo pu\u00f2 apparire pi\u00f9 facile, ma vi sono esempi in cui accade il contrario. In un testo narrativo l'autore presuppone il mondo reale come sfondo della propria invenzione; a volte deve anche fornire al lettore informazioni sul mondo reale che probabilmente il lettore non conosce, e che sono necessarie per la comprensione della storia. Ma a volte queste informazioni possono essere errate, e allora in quale misura possono essere considerate reali?\nIl quinto, \"Lo strano caso di via Servandoni\", riprende il problema posto alla fine della precedente, e lo esplora attraverso un esempio tratto dai \"Tre Moschettieri\" di Alexandre Dumas, romanzo ambientato a Parigi nel 1625. Qui Dumas cita una via (Rue Servandoni) che a quell'epoca non poteva esistere, perch\u00e9 il personaggio a cui \u00e8 intitolata non era ancora nato. Si tratta evidentemente di un errore dell'autore, ma ci\u00f2 d\u00e0 origine a una situazione ambigua e \"imbarazzante\": leggendo attentamente il testo si conclude che rue Servandoni era in realt\u00e0 Rue des Fossoyeurs, altra via citata nel romanzo. Ma il testo dice che Aramis abitava in Rue Servandoni (che non esisteva), e che D'Artagnan pensava a Rue des Fossoyeurs (dove lui stesso abitava) e a Rue Servandoni come a due strade diverse: una situazione che per un personaggio all'interno del romanzo \u00e8 inspiegabile. Eco osserva che il lettore modello dei Tre Moschettieri non \u00e8 tenuto a conoscere chi fosse Servandoni e pu\u00f2 ignorare il particolare senza danni. Ma allora si pone il problema di quale sia la conoscenza del mondo reale che un dato lettore modello deve possedere. Il testo non dice esplicitamente quale sia; scoprirlo significa scoprire la strategia dell'autore modello. E ci\u00f2 che noi facciamo con un testo finzionale \u00e8, in un ambito pi\u00f9 ristretto, simile a ci\u00f2 che facciamo quando tentiamo di comprendere il mondo, se esso sia governato da regole e quali, se esso abbia uno o pi\u00f9 autori o creatori, e chi e come essi siano.\nIl sesto, \"Protocolli fittizi\", esamina \"alcuni casi in cui siamo portati a mescolare finzione e realt\u00e0, a leggere la realt\u00e0 come se fosse finzione e la finzione come se fosse realt\u00e0\". Osserva che, posti davanti a una narrazione, a partire da essa costruiamo un universo dotato di coerenza interna, e solo dopo decidiamo se sia da intendere come una descrizione dell'universo reale o di un mondo immaginario. Dunque la distinzione tra narrativa naturale (di eventi realmente accaduti) e narrativa artificiale (di eventi fittizi) non \u00e8 affatto netta, e non esistono segnali incontrovertibili di finzionalit\u00e0. A volte elementi e personaggi finzionali vengono proiettati sulla realt\u00e0 e trattati come veri. Certi personaggi fittizi acquistano una sorta di indipendenza dal testo che li ha creati, ed \"emigrano\" in altri testi. A certi personaggi fittizi viene attribuita un'esistenza reale quando diventano oggetti di culto.\nAffronta poi un altro fenomeno: la nostra tendenza a costruire la vita come un racconto. Cita alcune teorie secondo cui \"il nostro modo normale di render conto dell'esperienza quotidiana prende la forma di una storia\". Noi non viviamo nell'immediato presente, ma \"colleghiamo cose ed eventi mediante il collante della memoria, personale e collettiva\", e siamo portati a confonderle. Allora la finzione \"ci offre la possibilit\u00e0 di esercitare senza limiti quella facolt\u00e0 che noi usiamo sia per percepire il mondo sia per ricostruire il passato\", e per questo ci affascina cos\u00ec tanto.\nA volte pu\u00f2 accadere che \"interpretiamo la vita come finzione, e che nell'interpretare la realt\u00e0 vi inseriamo elementi finzionali\". Un esempio di ci\u00f2, che Eco definisce \"terribile\", \u00e8 la genesi dei Protocolli dei Savi Anziani di Sion, falso libello antisemita di cui Eco ricostruisce le evidenti fonti romanzesche: tutti potevano accorgersi che si trattava di finzione, ma molti lo credettero vero.\nTraduzioni.\nIl libro, scritto in inglese e tradotto in italiano dall'autore, \u00e8 stato tradotto anche in tedesco, portoghese, finlandese, olandese, greco (1994), polacco, turco, ungherese (1995), francese, giapponese (1996), romeno, moravo, spagnolo, ceco (1997), coreano (1998), sloveno (1999), cinese (2000), arabo (2001), russo, albanese (2002), serbo (2003), croato (2005), danese (2006) ed estone (2009)."}
{"id": "6011149", "revid": "3732", "url": "https://it.wikipedia.org/wiki?curid=6011149", "title": "Concilio di Beth Lapat", "text": ""}
{"id": "6011151", "revid": "767487", "url": "https://it.wikipedia.org/wiki?curid=6011151", "title": "Robby il robot", "text": "Robby il robot (\"Robby the Robot\") \u00e8 un robot immaginario, protagonista del film \"Il pianeta proibito\" (\"The Forbidden Planet\", 1956) e di svariate altre opere, compreso un sequel e molteplici episodi di serie televisive. Robby \u00e8 stato creato da Robert Kinoshita su disegni di A. Arnold Gillespie e Mentor Huebner.\nBiografia del personaggio.\nLe varie apparizioni di Robby all'interno delle varie opere di fantascienza in cui compare, non seguono un'unica continuit\u00e0. Il personaggio, calato in diverse situazioni e contesti, ha una diversa genesi e una diversa storia alle spalle completamente slegata l'una dall'altra.\nIl pianeta proibito.\nAll'interno del film \"Il pianeta proibito\" Robby \u00e8 una creatura robotica creata sul pianeta Altair IV dal dott. Edward Morbius, quale servitore e compagno di giochi della figlia Alta.\nRobby viene programmato in modo da obbedire rigorosamente alle tre leggi della robotica:\nQuando infatti Robby si trova a dover combattere contro l'Entit\u00e0, sar\u00e0 nelle condizioni di non poter obbedire, in quanto vi riconosce la mente del dott. Morbius.\nUna volta distrutto il pianeta Altair IV, Robby ritorna sulla Terra a bordo dell'incrociatore C-57-D, assieme ad Alta e all'equipaggio dell'astronave.\nIl robot e lo Sputnik.\n\"Il robot e lo Sputnik\" (\"The Invisible Boy\") rappresenta l'unica opera successiva a \"Il pianeta proibito\" in cui sussista una qualche continuit\u00e0 con il film. Si tratta infatti di uno spin off del film con protagonista Robby, giunto sulla Terra a bordo dell'incrociatore C-57-D e ritornato indietro nel tempo fino al XX secolo per combattere contro un computer malvagio.\nCaratteristiche.\nRobby \u00e8 il primo robot della storia del cinema a rispettare le Tre leggi della robotica di Isaac Asimov postulate nel 1941-42. In una scena del film \"Il pianeta proibito\", Robby si rifiuta di obbedire a un ordine illecito di Morbius, sostenendo che causer\u00e0 la sua disattivazione se ripetuto. Conseguentemente il robot si dimostrer\u00e0 impotente davanti all'Entit\u00e0 riconoscendovi la mente del suo padrone.\nStoria.\nRibattezzato Robotoid, nel 1966 e 1967 Robby appare nella serie televisiva di culto \"Lost in Space\", a fianco del robot B-9, protagonista della serie assieme all'equipaggio umano dell'astronave \"Jupiter 2\". B-9 \u00e8 anch'esso stato costruito da Robert Kinoshita, cos\u00ec come Robby.\nNel 1974 Robby compare nell'episodio \"L'omicidio del professore\" (\"Mind Over Mayhem\") della popolare serie televisiva \"Colombo\", interpretata da Peter Falk. Per ragioni sceniche nell'episodio il robot \u00e8 stato privato delle gambe sostituite con una base mobile poggiata su ruote."}
{"id": "6011167", "revid": "400694", "url": "https://it.wikipedia.org/wiki?curid=6011167", "title": "Robby the Robot", "text": ""}
{"id": "6011168", "revid": "767487", "url": "https://it.wikipedia.org/wiki?curid=6011168", "title": "Tutto finir\u00e0 bene", "text": "Tutto finir\u00e0 bene \u00e8 il terzo album dei Blastema, pubblicato il 30 ottobre 2015 da Ostile Records."}
{"id": "6011171", "revid": "767487", "url": "https://it.wikipedia.org/wiki?curid=6011171", "title": "What We Live For", "text": "What We Live For \u00e8 il secondo album in studio del gruppo indie rock statunitense American Authors, pubblicato nel 2016."}
{"id": "6011172", "revid": "436907", "url": "https://it.wikipedia.org/wiki?curid=6011172", "title": "The Bride (album)", "text": "The Bride \u00e8 il quarto album in studio della cantautrice inglese Bat for Lashes, pubblicato nel 2016.\nTracce.\nTracce bonus"}
{"id": "6011174", "revid": "1543377", "url": "https://it.wikipedia.org/wiki?curid=6011174", "title": "Niantic", "text": "Niantic, Inc. \u00e8 una societ\u00e0 di sviluppo software statunitense con sede a San Francisco, California. L'azienda \u00e8 stata fondata nel 2010 da John Hanke come Niantic Labs, una startup interna a Google, prima che venisse separata da Google come un'entit\u00e0 indipendente nel 2015.\nNiantic \u00e8 pi\u00f9 nota per lo sviluppo dei giochi per cellulari di realt\u00e0 aumentata, come \"Ingress\" nel 2012, e \"Pok\u00e9mon Go\" realizzato con la collaborazione di The Pok\u00e9mon Company nel 2016.\nStoria.\nL'azienda prende il nome dalla nave baleniera Niantic, giunta a San Francisco durante la corsa all'oro californiana.\nIl primo prodotto di Niantic, pubblicato nel 2012, \u00e8 stato \"Field Trip\", un'app mobile basata sul posizionamento satellitare, che agisce come guida turistica per i posti interessanti e luoghi d'interesse storico nelle vicinanze.\nNel novembre 2012, in collaborazione con Google, la societ\u00e0 ha distribuito \"Ingress\", videogioco per Android basato sulla realt\u00e0 aumentata. Inizialmente giocabile solo su invito, \u00e8 diventato giocabile liberamente nell'ottobre 2013 e nel luglio 2014 disponibile anche per le piattaforme Apple.\nIn seguito, Niantic ha annunciato il videogioco \"Endgame\", progetto di narrazione transmediale, basato sul romanzo \"\" di James Frey.\nLa societ\u00e0 si \u00e8 staccata da Google nel mese di settembre 2015, subito dopo l'annuncio di Google della sua ristrutturazione come Alphabet Inc.\nNel mese di settembre 2015, \u00e8 stato annunciato che Niantic avrebbe co-sviluppato, assieme a Nintendo e The Pok\u00e9mon Company, il videogioco \"Pok\u00e9mon Go\" per iOS e Android. Il mese successivo, Niantic annuncia che Google, Nintendo e The Pok\u00e9mon Company avrebbero investito $ 30 milioni, $ 20 milioni in anticipo con $ 10 milioni addizionali condizionati al raggiungimento di un determinato traguardo della compagnia, per sostenere la crescita della societ\u00e0 e dei suoi prodotti. Nel mese di febbraio 2016, Niantic ha annunciato di aver ottenuto altri 5 milioni di $ in Series A funding includendo investimenti da alcune firme di capitale come Alsop Louie Partners e You &amp; Mr. Jones Brandtech Ventures cos\u00ec come gli investitori Lucas Nealan, Cyan Banister e Scott Banister. Mentre si aggiungevano pi\u00f9 sostenitori per la crescita della societ\u00e0, questo investimento ha permesso di portare a Niantic ad essere un'industria pioniera nel settore strategico, tra cui l'aggiunta di Gilman Louie al suo consiglio.\nIl 6 luglio 2016, \"Pok\u00e9mon Go\" \u00e8 stato distribuito in Australia, Nuova Zelanda e gli Stati Uniti su App Store e Play Store; nello stesso giorno \u00e8 stato annunciata la costruzione di Pok\u00e9mon Go Plus un piccolo dispositivo indossabile, sviluppato da Nintendo, che utilizza una connessione bluetooth a basso consumo energetico per notificare agli utenti quando un Pok\u00e9mon \u00e8 vicino. Il dispositivo \u00e8 stato poi distribuito nel mese di luglio 2016; la distribuzione in Europa \u00e8 stata rinviata dopo che nel lancio iniziale siano andati in tilt i server.\nIl sistema Niantic utilizza tecniche geo spaziali di indicizzazione e filtraggio in tempo reale per elaborare pi\u00f9 di 200 milioni di azioni di gioco al giorno, gestendo le persone che interagiscono con oggetti reali e virtuali nel mondo fisico."}
{"id": "6011175", "revid": "729019", "url": "https://it.wikipedia.org/wiki?curid=6011175", "title": "Enzo &amp; Cass", "text": "Enzo &amp; Cass sono stati una tag team di wrestling attiva nella WWE tra il 2013 e il 2017, formata da Enzo Amore e Big Cass.\nStoria.\nNXT (2013\u20132016).\nEnzo Amore e Colin Cassady, amici fin da quando avevano quindici anni, formano un tag team riuscendo a battere Mason Ryan (con il quale Amore singolarmente veniva sconfitto). Hanno successivamente un feud contro il team di Sylvester Lefort, formato da Scott Dawson e Alexander Rusev. Nell'agosto 2013 Amore e Cass partecipano ad un torneo per l'NXT Tag Team Championship dove eliminano Tye Dillinger e Jason Jordan ma vengono in seguito eliminati dai Vaudevillains (Aiden English e Simon Gotch). Il 25 settembre hanno l'opportunit\u00e0 di diventare i primi sfidanti per l'NXT Tag Team Championship in un Fatal 4-Way Gauntlet Tag Team match che vede vincitori gli Ascension. In seguito continuano la faida con Lefort e riescono a vincerla quando Amore sconfigge il francese in un Hair vs. Hair match ad NXT TakeOver: Fatal 4-Way l'11 settembre 2014. Amore e Cass si alleano in seguito con la debuttante Carmella. L'11 marzo 2015 Amore e Cass sconfiggono i Lucha Dragons (Kalisto e Sin Cara) diventando i contendenti n\u00ba1 agli NXT Tag Team Championships; iniziano di conseguenza una faida con gli NXT Tag Team Champions Blake e Murphy: il 20 maggio ad NXT TakeOver: Unstoppable Enzo e Cass non riescono a conquistare i titoli a causa dell'interferenza di Alexa Bliss. Il 16 dicembre ad NXT TakeOver: London affrontano i nuovi campioni di coppia di NXT, i Revival (Dash Wilder e Scott Dawson), ma anche in quest'occasione non riescono a conquistare le cinture. Il 12 marzo 2016 a Roadblock Enzo e Cass perdono ancora contro i Revival, che dunque mantengono i titoli.\nMain roster (2016-2017).\nEnzo Amore e Colin Cassady debuttano nella puntata di \"Raw\" del 4 aprile 2016 in cui i due arrivano sul ring e hanno un'accesa discussione con i Dudley Boyz (Bubba Ray Dudley e D-Von Dudley).\nLa settimana dopo, Amore e Cassady ritornano a \"Raw\" discutendo ancora una volta con i Dudley Boyz. Nella puntata di \"SmackDown\" del 14 aprile Amore e Cassady prendono parte ad un torneo per decretare i contendenti n\u00ba1 al WWE Tag Team Championship detenuto dal New Day (Big E, Kofi Kingston e Xavier Woods) dove affrontano e sconfiggono ai quarti di finale gli Ascension. Nella semifinale, invece, svoltasi il 18 aprile a \"Raw\", Enzo e Cass sconfiggono i Dudley Boyz, qualificandosi per la finale dove affronteranno i Vaudevillains (Aiden English e Simon Gotch) (loro vecchi rivali ad NXT) a Payback. Nella puntata di \"SmackDown\" del 28 aprile Amore e Cass trionfano su Bo Dallas e Curtis Axel dei Social Outcasts. Durante la finale del torneo contro i Vaudevillains, svoltasi il 1\u00ba maggio a Payback, Enzo impatta in malo modo contro la seconda corda dopo che Simon Gotch esegue su di lui una Irish Whip, cadendo a terra privo di sensi. Viene trasportato in ambulanza ad un ospedale dove gli viene diagnosticata una commozione cerebrale, nonostante tutto viene dimesso poche ore dopo l'infortunio, mentre il match termina in un no contest. Ciononostante i Vaudevillains hanno vinto a tavolino l'incontro, diventando contendenti n\u00ba1 ai titoli di coppia. Nella puntata di \"Raw\" del 2 maggio Cass e i New Day affrontano e sconfiggono i Vaudevillains e i Dudley Boyz. A causa dell'infortunio di Enzo, Cass ha iniziato a lottare in singolo (cambiando il suo ringname in Big Cass) e nella puntata di \"Raw\" del 16 maggio ha sconfitto D-Von Dudley. Dopo che Enzo \u00e8 tornato nella puntata di \"Raw\" del 23 maggio, Cass ha sconfitto Bubba Ray Dudley. Il 19 giugno a Money in the Bank Enzo e Cass non sono riusciti a conquistare il WWE Tag Team Championship in un Fatal 4-Way Tag Team match che includeva anche Karl Anderson e Luke Gallows, i Vaudevillains e i campioni del New Day, poich\u00e9 questi ultimi hanno vinto l'incontro, mantenendo i titoli. Nella puntata di \"Raw\" del 27 giugno Enzo e Cass sconfiggono in pochi secondi due jobber locali e, al termine del match, vengono sfottuti dai Social Outcasts (Bo Dallas, Curtis Axel e Heath Slater). Nella puntata di \"Raw\" del 4 luglio Enzo e Cass sconfiggono Bo Dallas e Curtis Axel. Poco pi\u00f9 tardi, quella stessa sera, aiutano John Cena dall'attacco del Club (AJ Styles, Karl Anderson e Luke Gallows). Nella puntata di \"Raw\" dell'11 luglio Enzo e Cass hanno sconfitto Anderson e Gallows per squalifica a causa dell'intervento di AJ Styles. Nella puntata di \"SmackDown\" del 14 luglio Enzo e Cass sono stati sconfitti da Anderson e Styles a causa dell'interferenza di Gallows. Nella puntata di \"Raw\" del 18 luglio Enzo, Cass, John Cena e il New Day sono stati sconfitti dal Club e dalla Wyatt Family (Bray Wyatt, Braun Strowman e Erick Rowan) in un 12-Man Tag Team match.\nCon la Draft Lottery avvenuta nella puntata di \"SmackDown\" del 19 luglio, sia Enzo che Cass sono stati trasferiti nel roster di \"Raw\". Il 24 luglio a Battleground Enzo, Cass e John Cena hanno sconfitto il Club. Nella puntata di \"Raw\" del 25 luglio Enzo e Cass hanno sconfitto i The Shining Stars (Primo e Epico) a causa dell'interferenza dei Golden Truth (Goldust e R-Truth). Il 21 agosto a SummerSlam Enzo e Cass sono stati sconfitti dai Jeri-KO (Chris Jericho e Kevin Owens). Il 5 settembre, a \"Raw\", Enzo &amp; Cass sono stati sconfitti dagli Shining Stars in maniera molto fortuita. Nella puntata di \"Raw\" del 19 settembre Enzo e Cass hanno partecipato ad un 10-Man Tag Team match insieme a Big E e Kofi Kingston del New Day e Sami Zayn contro gli Shining Stars, Luke Gallows, Karl Anderson e Chris Jericho, uscendone vincitori. Nella puntata di \"Raw\" del 26 settembre Enzo e Cass sono stati sconfitti dai Jeri-KO. Il 30 ottobre a Hell in a Cell Enzo e Cass sono stati sconfitti da Luke Gallows e Karl Anderson. Nella puntata di \"Raw\" del 14 novembre Enzo Amore, Big Cass, Luke Gallows e Karl Anderson hanno sconfitto i Golden Truth e gli Shining Stars. Il 20 novembre a Survivor Series Enzo e Big Cass hanno preso parte al 10-on-10 Traditional Survivor Series Tag Team Elimination match come parte del \"Team Raw\" contro il \"Team SmackDown\", ma sono stati eliminati dagli Usos (Jey Uso e Jimmy Uso); nonostante questo, per\u00f2, il \"Team Raw\" ha vinto lo stesso l'incontro.\nNella puntata di \"Raw\" del 16 gennaio 2017 Enzo e Cass hanno sconfitto Rusev e Jinder Mahal. Nella puntata di \"Raw\" del 23 gennaio Enzo, Cass e Big E e Kofi Kingston del New Day sono stati sconfitti da Rusev, Jinder Mahal, Titus O'Neil e Braun Strowman. Nella puntata di \"Raw\" del 30 gennaio Enzo e Cass hanno sconfitto Rusev e Jinder Mahal in un Tornado Tag Team match. Nella puntata di \"Raw\" del 20 febbraio Enzo e Cass hanno sconfitto Cesaro e Sheamus, diventando i contendenti n\u00ba1 al WWE Raw Tag Team Championship di Karl Anderson e Luke Gallows per Fastlane. Il 5 marzo, a Fastlane, Enzo e Cass sono stati sconfitti da Karl Anderson e Luke Gallows, fallendo l'assalto ai titoli. Nella puntata di \"Raw\" del 6 marzo Enzo e Cass sono stati sconfitti per squalifica da Gallows e Anderson a causa dell'intervento di Cesaro e Sheamus, fallendo l'assalto ai titoli di coppia. Nella puntata di \"Raw\" del 13 marzo il match tra Enzo e Cass contro Cesaro e Sheamus per determinare il contendente n\u00ba1 al WWE Raw Tag Team Championship di Luke Gallows e Karl Anderson per WrestleMania 33 \u00e8 terminato in doppia squalifica a causa dell'intervento dei campioni ad entrambi i tag team contendenti. Nella puntata di \"Raw\" del 20 marzo Enzo, Cass, Luke Gallows e Karl Anderson sono stati sconfitti da Cesaro e Sheamus in un 4-on-2 Handicap match dove, qualora i due avessero perso, avrebbero dovuto rinunciare al loro incontro titolato di WrestleMania 33 per il WWE Raw Tag Team Championship. Il 2 aprile, a WrestleMania 33, Enzo e Cass hanno affrontato Gallows e Anderson, Cesaro e Sheamus e i rientranti Hardy Boyz (Jeff Hardy e Matt Hardy) in un Fatal 4-Way Ladder Match per il WWE Raw Tag Team Championship ma il match \u00e8 stato vinto dai fratelli Hardy. Nella puntata di \"Raw\" del 3 aprile Enzo e Cass hanno affrontato Cesaro e Sheamus per determinare i contendenti n\u00ba1 al WWE Raw Tag Team Championship degli Hardy Boyz ma sono stati sconfitti. Nella puntata di \"Raw\" del 17 aprile Enzo e Cass sono stati sconfitti da Luke Gallows e Karl Anderson. Il 30 aprile, nel \"Kick-off\" di Payback, Enzo e Cass hanno sconfitto Luke Gallows e Karl Anderson. Nella puntata di \"Raw\" dell'8 maggio Enzo e Cass hanno partecipato ad un Tag Team Turmoil match per determinare i contendenti n\u00ba1 al WWE Raw Tag Team Championship degli Hardy Boyz ma sono stati eliminati da Cesaro e Sheamus. Nella puntata di \"Raw\" del 12 giugno Enzo e Cass sono stati sconfitti da Luke Gallows e Karl Anderson. Dopo che Enzo \u00e8 stato aggredito in diverse occasioni nel backstage, nella puntata di \"Raw\" del 19 giugno \u00e8 stato rivelato che il suo aggressore era in realt\u00e0 Big Cass: questi, infatti, ha effettuato un turn heel attaccando Enzo, giustificando tale gesto per essersi stufato di averlo sempre aiutato."}
{"id": "6011177", "revid": "1586642", "url": "https://it.wikipedia.org/wiki?curid=6011177", "title": "Frosinone Calcio 2001-2002", "text": "Questa pagina raccoglie le informazioni riguardanti il Frosinone Calcio nelle competizioni ufficiali della stagione 2001-2002.\nMaglie e Sponsor.\nLo sponsor tecnico della stagione 2001-2002 \u00e8 \"Legea\" con la distribuzione affidata a \"LineaOroSport\", mentre lo sponsor ufficiale \u00e8 \"Filette\"."}
{"id": "6011193", "revid": "666668", "url": "https://it.wikipedia.org/wiki?curid=6011193", "title": "Rafael Dornelles", "text": ""}
{"id": "6011197", "revid": "1543377", "url": "https://it.wikipedia.org/wiki?curid=6011197", "title": "Goodwick", "text": "Goodwick (in gallese: \"Wdig\") \u00e8 una cittadina di circa 1.700 abitanti della costa sud-occidentale del Galles, facente parte della contea di Pembrokeshire.\nGeografia fisica.\nGoodwick si trova nella parte settentrionale della costa del Pembrokeshire, tra i villaggi di Pwllgwaelod e Llanwnda (rispettivamente ad ovest/sud-ovest della prima e a ad est della seconda) e a pochi chilometri a nord della citt\u00e0 di Fishguard.\nOrigini del nome.\nIl toponimo \"Goodwick\" deriva probabilmente dalla combinazione dei termini antico nordici \"g\u00f3\u00f0r\", \"buono\", e \"v\u00edk\", \"baia\".\nStoria.\nXX secolo.\nAncora agli inizi del XX secolo, Goodwick era poco pi\u00f9 che un villaggio di pescatori, costituito da alcuni cottage.\nSociet\u00e0.\nEvoluzione demografica.\nNel 2014, la popolazione stimata di Goodwick era pari a circa 1.771 abitanti.\nLa localit\u00e0 ha conosciuto quindi un incremento demografico rispetto al 2011, quando contava 1710 abitanti, e soprattutto rispetto al 2001, quando contava 1.540 abitanti."}
{"id": "6011199", "revid": "1673774", "url": "https://it.wikipedia.org/wiki?curid=6011199", "title": "Wings of the Wild", "text": "Wings of the Wild \u00e8 il quinto album in studio della cantautrice australiana Delta Goodrem, pubblicato nel 2016."}
{"id": "6011200", "revid": "114746804", "url": "https://it.wikipedia.org/wiki?curid=6011200", "title": "Bilanciere kambered", "text": "Il bilanciere kambered, chiamato anche \"bilanciere curvo EZ\", \u00e8 un attrezzo usato nelle palestre per allenare in modo particolare i bicipiti e i tricipiti. Consiste in una barra d'acciaio, generalmente lunga 120 centimetri dal peso di circa 7 kg, con la presa curva; presenta inoltre un diametro di 25 millimetri con chiusura con vite.\nTipi di esercizi.\nPreacher curl.\nIl \"preacher curl\" (lett. \"distensione del predicatore\") \u00e8 uno degli esercizi pi\u00f9 conosciuti e praticati nel modo del culturismo reso celebre da Arnold Schwarzenegger. \u00c8 il principale esercizio per allenare i bicipiti.\nPer eseguirlo occorre mettersi in posizione eretta, con il busto in posizione verticale, e afferrare la barra prendendo la maglia interna pi\u00f9 vicina circa alla larghezza delle spalle; il palmo delle mani deve essere rivolto in avanti. Restando con le braccia ferme bisogna sollevare la barra con il peso in avanti e quindi contrarre il bicipite mentre si espira; \u00e8 importante non muovere gli avambracci. Il movimento deve essere eseguito fino a quando i bicipiti non siano contratti del tutto e la barra sia arrivata all'altezza delle spalle, quindi gli avambracci sono rivolti verso il soffitto (in una posizione poco pi\u00f9 che verticale); successivamente bisogna tirare lentamente la barra e in questo momento \u00e8 indispensabile contrarre molto duramente il bicipite. Quindi si deve portare il bilanciere nella posizione di partenza e inspirare in questa situazione.\nFrench press.\nPer svolgere l'esercizio bisogna distendersi, afferrare il bilanciere tenendo i palmi delle mani rivolti verso i piedi e distendere le braccia verso l'alto portando il bilanciere sopra il petto; \u00e8 importante piegare le braccia verso la testa mantenendo i gomiti fermi e non bisogna portare i gomiti all'indietro. Il bilanciere deve essere abbassato in direzione del pavimento e alla fine bisogna riportare il bilanciere verso l'alto nella posizione di partenza. Mantenendo fissi i gomiti si isolano i tricipiti e di conseguenza si esegue correttamente l'esercizio."}
{"id": "6011201", "revid": "124123", "url": "https://it.wikipedia.org/wiki?curid=6011201", "title": "Antonella De Cieri", "text": "Biografia.\nStudiosa del rapporto tra filosofia e scienze della vita in autori del primo Ottocento. Mor\u00ec nel novembre del 2002 per le conseguenze di un incidente avvenuto il 23 settembre nel campus dell'Universit\u00e0 degli studi di Salerno a Fisciano.\nBiblioteca personale.\nI libri della ricercatrice giunsero alla biblioteca del dipartimento di Filosofia dell'ateneo salernitano pochi mesi dopo la sua morte. Attualmente sono conservati presso la Biblioteca centrale \"Eduardo Renato Caianiello\" dell'Universit\u00e0 di Salerno.\nIl fondo librario, costituito da 3250 unit\u00e0 documentarie, comprendeva una raccolta sistematica di studi hegeliani e di filosofia marxista, consistenti sezioni di filosofia antica, psicologia e pedagogia, ma anche antropologia culturale, filosofia della mente, estetica e molti classici della letteratura riferibili in modo specifico alla poesia e al teatro. Molti i testi in edizioni di pregio ed in lingua originale."}
{"id": "6011202", "revid": "4175", "url": "https://it.wikipedia.org/wiki?curid=6011202", "title": "Ramat Gan Stadium", "text": ""}
{"id": "6011204", "revid": "181699", "url": "https://it.wikipedia.org/wiki?curid=6011204", "title": "Uditore giudiziario", "text": ""}
{"id": "6011206", "revid": "2044650", "url": "https://it.wikipedia.org/wiki?curid=6011206", "title": "Nadia Hilker", "text": "Biografia.\nNadia si fa conoscere nel 2014 quando interpreta il ruolo della protagonista Louise nel film horror \"Spring\". Dal 2016 al 2017 ha interpretato la guerriera Luna nella serie televisiva distopica della The CW \"The 100\". Dal 2018 interpreta Magna, personaggio della serie televisiva \"The Walking Dead\".\nDoppiatrici italiane.\nNelle versioni in italiano delle opere in cui ha recitato, Nadia Hilker \u00e8 stata doppiata da:"}
{"id": "6011216", "revid": "767487", "url": "https://it.wikipedia.org/wiki?curid=6011216", "title": "Summer 08", "text": "Summer 08 \u00e8 il quinto album in studio del gruppo di musica elettronica inglese Metronomy, pubblicato nel 2016."}
{"id": "6011217", "revid": "84184", "url": "https://it.wikipedia.org/wiki?curid=6011217", "title": "Bab Zuwayla", "text": "B\u0101b Zuwayla () , \u00e8 una delle porte fortificate del Cairo d'epoca medievale, vestigia delle mura edificate in et\u00e0 fatimide. \u00c8 stata chiamata Bawabb\u0101t al-Metwalli nel periodo ottomano, e nel parlato viene chiamata anche Bab Zuweyla. \u00c8 considerata una delle principali testimonianze dell'architettura fatimide della citt\u00e0. Se \"B\u0101b\" significa in lingua araba \"porta\", il nome \"Zuwayla\" deriva dalla denominazione di una trib\u00f9 di guerrieri berberi del Deserto occidentale nordafricano, alcuni membri dei quali furono incaricati dai sovrani fatimidi della sorveglianza dell'accesso in citt\u00e0.\nArchitettura.\nLa citt\u00e0 del Cairo fu fondata nel 969 come cittadella del potere fatimide. Nel 1092, l'onnipotente vizir al-Badr al-Jamali fece erigere una seconda cinta muraria attorno ad essa. B\u0101b Zuwayla costituiva la porta meridionale di queste mura. Ha due torri gemelle (minareti) cui si pu\u00f2 accedere grazie a una ripida salita. Nei primi tempi esse erano usate per avvistare le truppe nemiche e in et\u00e0 moderna esse sono state apprezzate in quanto consentono una delle pi\u00f9 suggestive vedute della Cairo Vecchia (Fus\u1e6d\u0101\u1e6d, al-\u02bfAskar e al-Qa\u1e6d\u0101\u02bei\u02bf).\nLa struttura ha anche una famosa piattaforma e talvolta le esecuzioni avevano luogo proprio l\u00ec. Era anche il luogo da cui il Sultano ayyubide e mamelucco assisteva alla partenza della carovana del \u1e24ajj, con il noto \"ma\u1e25mal\" che conteneva i drappi della \"kiswa\" della Ka\u02bfba.\nTalvolta alla B\u0101b Zuwayla venivano appese le teste dei criminali e i gabbioni coi corpi dei condannati a morte, in attesa della morte per inedia. L'ultima volta che alla B\u0101b Zuwayla furono appese le teste dei giustiziati fu il 1811, quando le teste di numerosi esponenti neo-mamelucchi, infilzate su picche, segnarono la definitiva presa assoluta di potere da parte di Muhammad Ali.\nLa corrispondente pota settentrionale era la B\u0101b al-Fut\u016b\u1e25, ossia \"Porta della Vittoria\", che oggi marca un'estremit\u00e0 della \"Sh\u0101ri\u02bf Al-Mu\u02bfizz li-d\u012bn All\u0101h\" (Via Al-Muizz).\nEt\u00e0 mamelucca.\nNel 1260, il mongolo Hulagu, nipote di Gengis Khan, prov\u00f2 ad attaccare l'Egitto, dopo aver obbligato alla resa Damasco.\nHulagu invi\u00f2 sei messaggeri al comandante mamelucco Sayf al-D\u012bn Qu\u1e6duz al Cairo, chiedendogli la resa, ma il Sultano rispose uccidendo i sei messaggeri, \"tagliandoli a pezzi\" ed esponendo le loro teste sulla B\u0101b Zuwayla.\nMoschea di al-Mu'ayyad.\nA ovest di B\u0101b Zuwayla vi era una prigione in cui una volta fu rinchiuso al-Mu'ayyad Shaykh, che prende il nome da Ab\u016b al-Na\u1e63r Shaykh ibn \u02bfAbd All\u0101h al-Ma\u1e25m\u016bd\u012b, uno schiavo del Sultano mamelucco burji al-Malik al-\u1e92\u0101hir Sayf al-D\u012bn Barq\u016bq. Acquistato all'et\u00e0 di 12 anni circa, egli intraprese la carriera delle armi, come d'uso. Nominato governatore per un decennio di Tripoli dal Sultano Na\u1e63\u012br al-D\u012bn Faraj, fu a un certo punto rinchiuso nel carcere che sorgeva nei pressi della B\u0101b Zuwayla, egli fece voto che, se fosse scampato alla morte, avrebbe fatto di tutto per radere al suolo la prigione per costruirvi sopra una moschea. Le sue fortune cambiarono di l\u00ec a poco, e il giovane avvi\u00f2 una carriera di tutto rispetto, fino a giungere al Sultanato dell'Egitto e della Siria, assumendo il \"laqab\" di al-Mu\u02beayyad. Mantenne il voto nel 1415, erigendo la moschea che porta tuttora il suo nome.\nAggiunte.\nNel corso dei secoli il monumento ha conosciuto alcuni cambiamenti, tra cui in particolare si pu\u00f2 ricordare la pavimentazione stradale, aggiunta dal Sultano ayyubide al-Malik al-Kamil (1218\u20131238), il cui cavallo era scivolato sulla precedente rampa."}
{"id": "6011221", "revid": "11959", "url": "https://it.wikipedia.org/wiki?curid=6011221", "title": "Hussainia", "text": ""}
{"id": "6011224", "revid": "110157", "url": "https://it.wikipedia.org/wiki?curid=6011224", "title": "Lega Nazionale B 1993 (football americano)", "text": "La Lega Nazionale B 1993 \u00e8 stata la 6\u00aa edizione del campionato di football americano di secondo livello, organizzato dalla SAFV.\nStagione regolare.\nClassifica.\nLa classifica della regular season \u00e8 la seguente:"}
{"id": "6011225", "revid": "889336", "url": "https://it.wikipedia.org/wiki?curid=6011225", "title": "Rafael Agudelo", "text": "Carriera.\nClub.\nHa sempre giocato nel campionato colombiano.\nNazionale.\nHa esordito con la nazionale colombiana nel 1979, collezionando 2 presenze."}
{"id": "6011226", "revid": "1632387", "url": "https://it.wikipedia.org/wiki?curid=6011226", "title": "Peter Hook and The Light", "text": "I Peter Hook and The Light sono un gruppo rock inglese, fondato nel maggio 2010 dall'ex membro dei Joy Division e dei New Order, Peter Hook. Fanno parte della band anche il figlio di Hook, Jack Bates (basso), Andy Poole (tastiere) e Paul Kehoe (batteria), quest'ultimi due gi\u00e0 al fianco di Hook nei Monaco. Della formazione originale faceva parte anche Nat Wason come chitarrista, sostituito nel 2013 da David Potts, altro ex membro dei Monaco.\nLa band \u00e8 nota per eseguire i maggiori successi dei Joy Division e dei New Order, entrambe ex band di Hook. Le loro scalette presentano in primo luogo i due album Joy Division, \"Unknown Pleasures\" e \"Closer\" oppure i primi due album New Order, \"Movement\" e \"Power, Corruption and Lies\", a seconda del tour.\nIl gruppo ha ricevuto alcune critiche da parte degli altri membri dei New Order, Bernard Sumner, Stephen Morris e Gillian Gilbert, dopo reunion dei New Order senza Hook.\nStoria del gruppo.\nLa band ha eseguito il loro primo concerto il 18 maggio 2010 presso il \"Factory Manchester\", locale nel centro della citt\u00e0 di cui Hook \u00e8 co-proprietario. Hook ha annunciato che lui e la band avrebbero eseguito live gli album di debutto dei Joy Division \"Unknown Pleasures\", in occasione del trentesimo anniversario dell morte del frontman dei Joy Division Ian Curtis, morto suicida nel 1980. Il live vuole essere come una celebrazione della vita e del lavoro di Ian. Il concerto fu un successo e visto il tutto esaurito, la band annunci\u00f2 un secondo concerto per il giorno successivo.\nHook aveva originariamente previsto di fare concerti come evento una tantum, ma fu subito sommerso di proposte da tutto il mondo a per esibirsi. Durante l'estate del 2010, la band si esib\u00ec in vari festival di tutta Europa, tra cui Europavox in Francia, Moonlight Festival in Italia, Benicassim in Spagna, Paredes de Coura in Portogallo e Vintage a Goodwood e 1234 Festival nel Regno Unito. Nel settembre 2010, la band ha intrapreso il loro primo vero tour da headliner eseguendo 5 concerti in Australia e 2 in Nuova Zelanda, seguiti subito dopo da un tour comprendenti quattro date in Spagna, tre date in Italia e dieci date negli Stati Uniti d'America. Perry Farrell, frontman dei Jane Addiction si un\u00ec alla band come cantante ospite durante l'ultima show del tour a Los Angeles, eseguendo \"Transmission\" al Music Box a Hollywood.\nNel 2011, la band fece un tour europeo che tocc\u00f2 diversi paesi come Portogallo, Francia, Spagna, Paesi Bassi, Finlandia e Norvegia. Il 18 e 19 maggio 2011, ad un anno esatto dal primo concerto, fu aggiunta alla scaletta il secondo album dei Joy Division, \"Closer\", facendo registrare ancora una volta il tutto esaurito al \"Factory\". Dopo il \"debutto\" di \"Closer\" la band ha iniziato un tour per i maggiori festival europei e per la prima volta in Brasile. Nel settembre dello stesso anno, il gruppo ha realizzato il secondo tour in Nord America, questa volta pi\u00f9 ampio, suonando infatti in nove citt\u00e0 negli Stati Uniti, seguiti da varie date in Canada, precisamente a Toronto e Montr\u00e9al. Come nel 2010, Hook ha invitato alcuni artisti ad unirsi a lui sul palco come cantanti ospiti. Perry Farrell si un\u00ec nuovanebte alla band al Music Box di Los Angeles, questa volta per cantare \"Isolation\". Moby esegu\u00ec un totale di sette canzoni dal vivo nei due show sold out a Los Angeles, mentre a Chicago, Billy Corgan, leader degli Smashing Pumpkins ha cantato insieme alla band \"Transmission\" e \"Love Will Tear Us Apart\". Successivamente hanno suonato in tre concerti in Messico, esibendosi a Tijuana, Guadalajara e Citt\u00e0 del Messico Anche in terra messicana si \u00e8 registrato il tutto esaurito. Dopo queste date, la band si prese una breve pausa prima di riprendere il tour a novembre con concerti in Israele, Grecia, Danimarca, Italia e Paesi Bassi.\nNel 2012 sono ripresi i tour in Europa, precisamente in Lussemburgo, Spagna, Germania, Slovacchia, Polonia, Repubblica Ceca, Russia, Finlandia, Norvegia, Svezia e Regno Unito. Successivamente si sono esibiti anche il Giappone. Nella scaletta erano come di consueto presenti i due album dei Joy Division, cos\u00ec come nello speciale show eseguito al Buxton Opera House il 25 febbraio 2012. Erano inoltre presenti tre tracce di \"Movement\", primo album dei New Order- Il primo vero tour inglese della band ha avuto luogo tra maggio e giugno 2012, ed \u00e8 stata seguita da un secondo tour nel mese di novembre 2012. I \"The Light\" hanno continuato il tour in Europa con spettacoli sold-out in Belgio, Francia, Paesi Bassi, Italia e Portogallo.\nNel gennaio 2013, Hook rivolto la sua attenzione sui New Order ed ha eseguito i primi due album \"Movement\" e \"Power, Corruption and Lies\" in tre date speciali nel Regno Unito. La band ha eseguito un intimo (e tutto esaurito) spettacolo al Club Ifor Bach di Cardiff prima dell'esecuzione di due grandi show sold out al KOKO di Londra e nella prestigiosa Cattedrale di Manchester. Quest'ultimo spettacolo \u00e8 stato successivamente rilasciato come un album dal vivo. A seguito di questi spettacoli, la band prese una breve pausa prima di riprendere i loro spettacoli, tornato principalmente al materiale dei Joy Division in nuovi paesi, tra cui Slovenia, Croazia, Ungheria, Svizzera e Austria, nonch\u00e9 con le visite di ritorno in Polonia e in Russia. L'estate 2013 si sono esibiti in vari festival tra cui Ejekt 2013 ad Atene, e il 2013 MIDI Festival nel sud della Francia. Il 23 giugno 2013, Peter Hook and The Light hanno eseguito entrambi gli album Joy Division a Macclesfield, citt\u00e0 natale di Ian Curtis.\nNel settembre 2013, part\u00ec il \"Movement and Power, Corruption &amp; Lies World Tour\", che port\u00f2 la band sia in Nord e Sud America e poi nel Regno Unito e in Irlanda. Successivamente sono stati in Grecia per eseguire il \"Unknown Pleasures\" e \"Closer\" ad Atene e Salonicco.\nIn seguito al \"Movement and Power, Corruption &amp; Lies World Tour\", il gruppo ha intrapreso un tour in Nord America, eseguendo il terzo e quarto album dei New Order \"Low-Life\" e \"Brotherhood\".\nNel febbraio 2015 la band torna in Australia e Nuova Zelanda, dove esegu\u00ec una selezione di 50 minuti di tracce dei Joy Division, i gi\u00e0 citati album \"Low-Life\" e \"Brotherhood\" dei New Order e vari singoli di quest'ultima band. Il 18 maggio 2015, si esibirono in una performance retrospettiva completa di tutto il materiale dei Joy Division, in ordine cronologico, a Macclesfield. Questo \u00e8 stato per celebrare il trentacinquesimo anniversario della morte di Ian Curtis. I biglietti per l'evento furono esauriti in pochi minuti.\nAnche nel 2016 i Peter Hook and The Light sono tornati in tour toccando diversi paesi tra cui l'Italia (tre date a Soliera, Giulianova e Lecce), il Messico e il Giappone."}
{"id": "6011228", "revid": "11959", "url": "https://it.wikipedia.org/wiki?curid=6011228", "title": "Aghlabide", "text": ""}
{"id": "6011229", "revid": "1494169", "url": "https://it.wikipedia.org/wiki?curid=6011229", "title": "International Tennis", "text": ""}
{"id": "6011240", "revid": "729019", "url": "https://it.wikipedia.org/wiki?curid=6011240", "title": "Pasco (metropolitana di Buenos Aires)", "text": "Pasco \u00e8 una stazione della linea A della Metropolitana di Buenos Aires.\nSi trova sotto all'avenida Rivadavia, tra gli incroci con le calles Pasco e Jos\u00e9 Evaristo Uriburu, nel barrio Balvanera.\nLa stazione presta servizio esclusivamente in direzione Plaza de Mayo.\nStoria.\nLa stazione \u00e8 stata inaugurata il 1\u00ba dicembre 1913 con il primo tratto della linea.\nNel 1997 la stazione \u00e8 stata dichiarata monumento storico nazionale.\nBanchina chiusa.\nIn questa stazione fermano esclusivamente i treni in arrivo da San Pedrito in direzione Plaza de Mayo. Fino al 1953 era aperta la stazione di Pasco Sur che si trova a pochi metri dalla stazione di Pasco e dava servizio ai treni provenienti da Plaza de Mayo, ma venne chiusa per questioni operative. La stessa situazione si present\u00f2 con le stazioni di Alberti e Alberti Norte, l'ultima delle quali venne chiusa contemporaneamente a Pasco Sur.\nInterscambi.\nNelle vicinanze della stazione effettuano fermata diverse linee di autobus urbani ed interurbani.\nServizi.\nLa stazione dispone di:"}
{"id": "6011249", "revid": "277211", "url": "https://it.wikipedia.org/wiki?curid=6011249", "title": "Iside Ta-Hemdjert", "text": "Fu \"Grande sposa reale\" dell'importante faraone Ramses III, e quindi regina d'Egitto; era la madre di Ramesse VI. \nFamiglia.\nLa regina Iside era probabilmente di origine asiatica: il nome di sua madre, Hemdjert (o \"Habadjilat\", o \"Hebnerdjent\"), non \u00e8 egizio, ma siriano. \nUnico suo figlio a noi noto \u00e8 re Ramses VI, che successe a suo nipote, il giovane Ramses V, intorno al 1144 a.C. (Ramses V era figlio di Ramses IV, a sua volta figlio di un'altra moglie di Ramses III). La regina Iside era inoltre la nonna di re Ramses VII, della \"Divina Sposa di Amon\" la principessa Iside, e dei principi Amonherkhepshef e Panebenkemyt; questa la prole di Ramses VI. Un tempo si credeva che anche Ramses IV fosse figlio della regina Iside, sembrava infatti naturale che l'immediato successore di Ramses III dovesse essere figlio della regina in carica; tale ipotesi \u00e8 stata sorpassata quando un articolo del 2010 sul \"Journal of Egyptian Archaeology\" ha dimostrato - basandosi su copie realizzate da Anthony Harris di frammenti di alcuni papiri riguardanti dei razziatori di tombe - che la madre del faraone fu Tyti, una sposa secondaria di Ramses III. \nOltre al titolo di \"Grande sposa reale\", la regina Iside si fregi\u00f2 di quello di \"Sposa del dio\" e, durante il regno del figlio, di quello di \"Madre del re\". Era ancora viva quando Ramses VI ascese al trono (ca. 1144 a.C.).\nSepoltura.\nIside Ta-Hemdjert fu sepolta nella Valle delle Regine, nella tomba QV51, inizialmente descritta da Champollion, poi documentata da Lepsius. La costruzione del sepolcro potrebbe essere incominciata con Ramses III, ma certamente termin\u00f2 negli anni di Ramses VI. Venne saccheggiata in tempi antichi ed \u00e8 menzionata nei papiri, risalenti alla stessa XX dinastia, che registrano le violazioni delle tombe reali. La struttura consiste di un corridoio che sbocca in una grande sala con due camere minori annesse. Il corridoio \u00e8 decorato con scene della regina di fronte a varie divinit\u00e0, fra cui Ptah-Sokar, Atum e Osiride. Lo stipite esterno della sala contiene un testo scritto da Ramses VI. La regina compare, ancora, davanti ad alcuni d\u00e8i come Atum, Ptah, Shu, Onuris. La camere minori sono ricoperte con immagini di dee: Neith, Selkis, Iside, Nefti. Frammenti di un sarcofago in granito rosso furono ritrovati da Schiaparelli e si trovano ora al Museo Egizio di Torino.\nCollegamenti esterni.\ntomb no.51, Queens Valley, http://ib205.tripod.com/vq51.html"}
{"id": "6011263", "revid": "287204", "url": "https://it.wikipedia.org/wiki?curid=6011263", "title": "International Tennis (videogioco)", "text": ""}
{"id": "6011266", "revid": "22475", "url": "https://it.wikipedia.org/wiki?curid=6011266", "title": "Il segreto di Rama", "text": "Il segreto di Rama (\"Rama Revelead\") \u00e8 un romanzo di fantascienza del 1993 di Arthur C. Clarke e Gentry Lee, ultimo dei tre seguiti del romanzo \"Incontro con Rama\". Il romanzo \u00e8 stato pubblicato in italiano per la prima volta nel 2016 all'interno della collana Urania Jumbo.\nTrama.\nIl libro inizia riprendendo la narrazione subito dopo la fine del terzo capitolo della saga e segue la storia di Nicole Wakefield e la sua fuga dalla prigionia.\nMentre la colonia umana continua a degenerare rispetto alle condizioni di vita e dei diritti umani, Nicole e la sua famiglia cercano di fuggire verso la regione soprannominata \"New York \", dove vivevano in Rama II entrando in contatto con la specie aliena conosciuta come Octospiders. Gli Octospiders erano una specie semplice e arretrata finch\u00e9 furono contattati da un'altra specie aliena infinitamente pi\u00f9 avanzata della loro. Questa specie li ha sottoposti a miglioramenti genetici facendoli evolvere rapidamente.\nIn seguito alle rivolte dovute alle pessime condizioni della colonia umana tutti i viaggiatori vengono messi in ibernazione fino alla fine del viaggio.\nLa navicella spaziale raggiunge un altro nodo ramano, un enorme tetraedro vicino alla stella Tau Ceti, progettato per la ricerca qualsiasi forma di vita intelligente in grado di voli spaziali. Gli umani sono divisi in due gruppi basati prevalentemente sul grado di xenofobia che avevano esibito durante il viaggio. Entrambi i gruppi ricevono vitto e alloggio nel nodo a vita per poter essere studiati, gli xenofobi sono segregati e non gli viene permesso di vedere altri alieni. Per il gruppo pi\u00f9 adattabile, lo scopo dell'universo \u00e8 rivelato dall'intelligenza nodale."}
{"id": "6011283", "revid": "1494169", "url": "https://it.wikipedia.org/wiki?curid=6011283", "title": "Into Oblivion", "text": ""}
{"id": "6011286", "revid": "110157", "url": "https://it.wikipedia.org/wiki?curid=6011286", "title": "Prima Lega 1993 (football americano)", "text": "La Prima Lega 1993 \u00e8 stata la 1\u00aa edizione del campionato di football americano di terzo livello, organizzato dalla SAFV.\nStagione regolare.\nClassifica.\nLa classifica della regular season \u00e8 la seguente:"}
{"id": "6011293", "revid": "287204", "url": "https://it.wikipedia.org/wiki?curid=6011293", "title": "Yahya ibn Zayd", "text": "Di discendenza husaynide, prese parte col padre Zayd b. \u02bfAl\u012b alla rivolta che questi aveva scatenato a Kufa alla fine del 739. Riusc\u00ec a scampare alla disfatta (in cui mor\u00ec suo padre) e a trovare rifugio dapprima a Ninive, nei pressi di Karbal\u0101\u02be, e poi in un villaggio donatogli dal W\u0101l\u012b omayyade \u02bfAbd al-Malik b. Bish\u012b b. Marw\u0101n, sfuggendo quindi alla feroce ricerca intrapresa ai suoi danni dal governatore d'Iraq Y\u016bsuf b. \u02bfUmar al-Thaqaf\u012b.\nNon sentendosi sicuro, si spost\u00f2 quindi a Rayy e a Sarakhs, cominciando a organizzare una rivolta anti-omayyade.\nCatturato per il tradimento di un suo seguace e consegnato a Marw al governatore del Khorasan, Na\u1e63r b. Sayy\u0101r, Ya\u1e25y\u0101 fu per\u00f2 rilasciato per esplicita disposizione del califfo al-Wal\u012bd II, con l'obbligo di presentarsi al pi\u00f9 presto alla corte di Damasco.\nYa\u1e25y\u0101 riusc\u00ec per\u00f2 a fuggire in Khorasan con un gruppo di seguaci, ottenendo un primo successo ai danni delle truppe omayyadi ma, di fronte a un pi\u00f9 nutrito contingente omayyade spedito da Na\u1e63r b. Sayy\u0101r, malgrado i guerrieri su cui poteva contare fossero raddoppiati dall'originaria settantina di elementi, Ya\u1e25y\u0101 fu sconfitto e ucciso nel villaggio di Argh\u016by.\nLa sua testa fu inviata al califfo, che la mise in mostra nel suo palazzo, mentre il resto del cadavere fu esposto ad Anbar, capitale del J\u016bzj\u0101n."}
{"id": "6011295", "revid": "1543377", "url": "https://it.wikipedia.org/wiki?curid=6011295", "title": "Incidente ferroviario tra Andria e Corato", "text": "L'incidente ferroviario tra Andria e Corato \u00e8 stato un incidente ferroviario avvenuto il 12 luglio 2016 nelle campagne tra la stazione di Andria e la stazione di Corato, al km\u00a051 della ferrovia Bari-Barletta. \nUna collisione frontale fra due treni della societ\u00e0 Ferrotramviaria ha causato la morte di 23 persone e il ferimento di 57 passeggeri. Si \u00e8 trattato del pi\u00f9 grave disastro ferroviario mai avvenuto in Puglia.\nLe cause dell'incidente sono state attribuite ad errori umani nella gestione del traffico ferroviario e degli incroci, oltre che, in via indiretta, alla riscontrata consuetudine del personale ferroviario di procedere in modo non allineato a regolamenti e disposizioni, al fatto di legare la sicurezza ferroviaria unicamente al fattore umano, alla mancanza di formazione del personale e al mancato controllo sul comportamento del personale.\nContesto.\nLa ferrovia Bari-Barletta, inaugurata nel 1965 e da allora gestita dalla societ\u00e0 privata Ferrotramviaria sia per quanto riguarda l'infrastruttura che per i servizi ferroviari, \u00e8 una linea a scartamento ordinario lunga 70 km e con elettrificazione tramite linea aerea a in corrente continua. Dal 1990 la linea \u00e8 stata oggetto di lavori di ammodernamento, con il raddoppio del binario tra le stazioni di Fesca-San Girolamo e di Ruvo di Puglia, tratta lunga circa 33\u00a0km, mentre per i restanti 37\u00a0km \u00e8 rimasta a binario unico. L'incidente \u00e8 avvenuto al km 51, nella parte a binario unico in cui vige il regime di circolazione mediante blocco telefonico, che prevede che ogni capostazione, prima di autorizzare la partenza di un treno in attesa nella sua stazione, richieda ed ottenga telefonicamente il \"via libera\" al capostazione della stazione in cui il treno dovr\u00e0 effettuare la fermata successiva e trascriva il consenso ottenuto su un apposito registro.\nNel tratto a binario unico in questione, all'epoca dell'incidente, l'orario ferroviario prevedeva la circolazione di 62 treni al giorno (31 per ogni direzione di marcia, con una cadenza media di 20 minuti tra una partenza e l'altra). Generalmente l'incrocio dei treni avveniva nella stazione di Andria.\nIn Italia il 90% dei circa di linee ferroviarie regionali \u00e8 a binario unico, percentuale che scende al 60% per i 16\u00a0000\u00a0km gestiti dalla Rete Ferroviaria Italiana (RFI).\nIl distanziamento dei treni tramite consenso telefonico (blocco telefonico) \u00e8 considerato una procedura sicura ma maggiormente a rischio rispetto ad altri sistemi di blocco ferroviario, in quanto si affida esclusivamente alla comunicazione umana; nonostante questo sulla ferrovia Bari-Barletta non si era mai verificato alcun incidente degno di nota in 51 anni di esercizio. Il blocco telefonico \u00e8 un sistema di distanziamento ancora in uso sulle linee ferroviarie di tutto il mondo. Sulle linee gestite da RFI in Italia \u00e8 previsto dalle norme che venga utilizzato in caso di guasto ad uno qualsiasi dei sistemi di blocco normalmente in uso. \nIl sistema di sicurezza e controllo SCMT (al tempo non obbligatorio sulle ferrovie non gestite da RFI), che non influisce sul distanziamento dei treni in linea (garantito dai sistemi di blocco ferroviario), ma serve per evitare che il macchinista possa non rispettare le prescrizioni impartite ai treni dai segnali ferroviari, non avrebbe potuto evitare in nessun modo il verificarsi dell'evento.\nPrecedenti episodi.\nIl 21 ottobre 2014 si verific\u00f2 un episodio praticamente identico, con due treni che si trovarono a transitare contemporaneamente nei due sensi nella stessa tratta, tra Andria e Corato, a causa di un segnale di via libera concesso dal capostazione di Andria senza aver ottenuto il consenso da parte del collega di Corato. Siccome si tratt\u00f2 di un episodio senza conseguenze, in quanto ci si accorse dell'errore commesso ed i treni vennero fermati in tempo, esso venne classificato come \"inconveniente\" e non venne comunicato all'USTIF, che, secondo la normativa vigente all'epoca, era da ritenere competente a ricevere segnalazioni solo su \"incidenti\". L'episodio del 2014 ebbe quindi solo conseguenze sanzionatorie interne, ma \u00abavrebbe potuto far emergere alcune delle criticit\u00e0 che si sono poi ripresentate in occasione dell'incidente del 2016, consentendo all'azienda di dare origine a un processo di apprendimento organizzativo finalizzato al miglioramento continuo della sicurezza\u00bb.\nEpisodi simili, con la circolazione simultanea di due treni in direzioni opposte lungo un tracciato a binario singolo, si erano verificati anche nel 2007 in Sardegna, nel 2012 in Friuli e nel 2014 in Calabria.\nDinamica dell'incidente.\nLa collisione \u00e8 avvenuta alle ore 11:05 (inizialmente si riteneva fosse avvenuta alle 11:38) nella campagna andriese, in mezzo agli uliveti. I treni coinvolti erano uno Stadler FLIRT ETR 340 (matricola ETR.341), che effettuava il servizio ET1016, e un Alstom Coradia ELT 200, che stava svolgendo il servizio ET1021, entrambi di propriet\u00e0 di Ferrotramviaria e composti da quattro carrozze. I treni stavano viaggiando a velocit\u00e0 comprese tra 94 e 101 km/h (inferiori alla velocit\u00e0 massima consentita in tale tratto di linea, pari a 110 km/h) in direzioni opposte, l'ET1021 verso sud-est, proveniente da Andria, l'ET1016 verso nord-ovest, proveniente da Corato, sulla linea ferroviaria Bari-Barletta. L'incidente si \u00e8 verificato su una curva affiancata da uliveti, motivo per cui i macchinisti non hanno avuto nessuna possibilit\u00e0 di avvistamento reciproco (ci\u00f2 avrebbe almeno permesso di attivare la frenatura di emergenza e tentare di evitare la collisione). Le prime due carrozze e la parte anteriore della terza dell'ET1021 e la prima carrozza dell'ET1016 si sono totalmente disintegrate nello scontro, mentre la seconda carrozza dell'ET1016 \u00e8 deragliata riportando ingenti danni. L'ultima carrozza dell'ET1021 e le rimanenti due dell'ET1016 sono rimaste sui binari quasi intatte.\nLe condizioni meteorologiche al momento dello scontro erano buone.\nVittime e soccorsi.\nA bordo dei due convogli erano presenti 84 persone, tra cui vi erano quattro dipendenti della societ\u00e0 ferroviaria. Il bilancio dell'incidente \u00e8 stato di 23 persone decedute e 58 ferite.. Hanno perso la vita nell'incidente i macchinisti di entrambi i convogli, il capotreno del treno ET1016, un Dirigente di Movimento fuori servizio e 19 passeggeri dei treni.\nLe operazioni di soccorso sono state complicate dalla mancanza di una strada di accesso al luogo dell'incidente; in seguito \u00e8 stato allestito un ospedale da campo, mentre alcuni dei feriti sono stati trasportati in elicottero agli ospedali vicini. Le autorit\u00e0 sanitarie hanno lanciato un appello a donare il sangue, che \u00e8 stato raccolto nei presidi trasfusionali della Puglia.\nInchieste.\nA seguito dell'incidente, la procura di Trani ha aperto un'indagine ipotizzando i reati di disastro ferroviario ed omicidio colposo plurimo.\nAnche la Direzione generale per le investigazioni ferroviarie e marittime del Ministero delle infrastrutture e dei trasporti ha avviato un'indagine.. La relazione conclusiva dell'investigazione ha rilevato che la contemporanea occupazione della tratta a binario singolo Andria-Corato da parte dei due treni \u00e8 stata dovuta alla concatenazione di diversi fattori, ognuno dei quali, se si fosse manifestato singolarmente, non sarebbe stato sufficiente a causare l'incidente. In via diretta sono stati riscontrati errori nella gestione del traffico da parte dei due capistazione e nella gestione degli incroci da parte del personale di bordo. Peraltro, ulteriori cause indirette sono state individuate nella messa in atto di procedure, finalizzate all'effettuazione di un treno supplementare, non previste dal regolamento e che non rispettavano il protocollo di circolazione, nei frequenti e continui accessi di persone non autorizzate negli ambienti di lavoro dei capistazione, nella dipendenza dal fattore umano del livello di sicurezza del regime di blocco telefonico, nella presenza di tratti di linea con differenti caratteristiche, nella inefficace formazione del personale aziendale (conoscenza dei regolamenti non sufficiente e adozione abituale di procedure informali) e nella limitata efficacia dei controlli sull'operato del personale. La commissione d'inchiesta ministeriale ha infine preso atto che, al momento dell'incidente, la Direttiva 2004/49/CE inerente alla sicurezza ferroviaria non era correttamente recepita a livello nazionale, consentendo deroghe alle ferrovie regionali: tale carenza normativa ha posto le basi per la mancata adozione di efficaci azioni mitigative del rischio da parte del gestore, incluso un sistema di gestione della sicurezza.\nConseguenze.\nCome spesso accade a seguito di incidenti gravi, nei giorni seguenti al fatto sono stati emanati diversi provvedimenti normativi, che hanno portato all'immediata applicazione del decreto legislativo n. 162/2007 (che recepisce la Direttiva 2004/49/CE inerente alla sicurezza ferroviaria) anche alle reti ferroviarie regionali, imponendo a gestori e imprese di disporre di un sistema di gestione della sicurezza ed ottenere l'autorizzazione di sicurezza. Inoltre, \u00e8 stata estesa la competenza dell'Agenzia nazionale per la sicurezza delle ferrovie anche alle reti regionali.\nLa commissione nominata dalla Direzione generale per le investigazioni ferroviarie e marittime ha inoltre emanato una serie di raccomandazioni per aumentare la mitigazione del rischio di incidente ferroviario. "}
{"id": "6011296", "revid": "767487", "url": "https://it.wikipedia.org/wiki?curid=6011296", "title": "Luis Alfonso Sosa", "text": "Carriera.\nClub.\nHa trascorso l'intera carriera nel campionato messicano.\nNazionale.\nCon la maglia della nazionale ha esordito nel 1998."}
{"id": "6011299", "revid": "149485", "url": "https://it.wikipedia.org/wiki?curid=6011299", "title": "Campionati europei di nuoto di fondo 2016", "text": "La VII edizione dei campionati europei di nuoto di fondo si \u00e8 svolta a Hoorn, nei Paesi Bassi, dal 10 al 14 luglio 2016."}
{"id": "6011300", "revid": "599013", "url": "https://it.wikipedia.org/wiki?curid=6011300", "title": "V\u00edctor Guti\u00e9rrez (calciatore 1978)", "text": "Carriera.\nClub.\nHa trascorso l'intera carriera nel campionato messicano.\nNazionale.\nCon la maglia della nazionale ha esordito nel 2001."}
{"id": "6011301", "revid": "110157", "url": "https://it.wikipedia.org/wiki?curid=6011301", "title": "Coppa Continentale 2002-2003 (hockey su pista)", "text": "La Coppa Continentale 2002-2003 \u00e8 stata la 22\u00aa edizione (la quinta con la denominazione Coppa Continentale) dell'omonima competizione europea di hockey su pista. Alla manifestazione hanno partecipato gli spagnoli del , vincitore della CERH Champions League 2001-2002, e i connazionali del , vincitore della Coppa CERS 2001-2002. A conquistare il trofeo \u00e8 stato il Barcellona al decimo successo nella sua storia."}
{"id": "6011302", "revid": "933835", "url": "https://it.wikipedia.org/wiki?curid=6011302", "title": "Canoa/kayak ai Giochi della XVIII Olimpiade - C2 1000 metri maschile", "text": "La competizione del C2 1000 metri di Canoa/kayak ai Giochi della XVIII Olimpiade si \u00e8 disputata nei giorni dal 20 al 22 ottobre 1964 nel bacino del Lago Sagami a Sagamihara."}
{"id": "6011314", "revid": "599013", "url": "https://it.wikipedia.org/wiki?curid=6011314", "title": "Marco Garc\u00e9s", "text": "Carriera.\nClub.\nHa trascorso l'intera carriera nel campionato messicano.\nNazionale.\nCon la maglia della nazionale ha partecipato alla Gold Cup nel 2002."}
{"id": "6011317", "revid": "599013", "url": "https://it.wikipedia.org/wiki?curid=6011317", "title": "Jair Garc\u00eda", "text": "Carriera.\nClub.\nHa trascorso l'intera carriera nel campionato messicano.\nNazionale.\nCon la maglia della Nazionale ha esordito nel 2001."}
{"id": "6011321", "revid": "1964823", "url": "https://it.wikipedia.org/wiki?curid=6011321", "title": "Ternana Calcio 2016-2017", "text": "Questa voce raccoglie le informazioni riguardanti la Ternana Calcio nelle competizioni ufficiali della stagione 2016-2017.\nStagione.\nLa Ternana disputa il 26\u00ba campionato di Serie B della sua storia. Il nuovo allenatore \u00e8 Christian Panucci, chiamato a sostituire Roberto Breda il quale ha terminato il contratto alla fine della scorsa stagione. Il 7 agosto, dopo la prima partita ufficiale stagionale (in casa contro il Pordenone), Panucci in conferenza stampa dichiara dissenso riguardo a varie scelte e comportamenti da parte della propriet\u00e0, attaccando pi\u00f9 o meno velatamente il Direttore Generale Capizzi e chiedendo un incontro con l'Amministratore unico Simone Longarini. Quattro giorni dopo arriva l'esonero di Panucci e la rescissione consensuale del contratto del Direttore sportivo Larini. Come nuovo allenatore viene nominato Benny Carbone e gli viene anche affidato il ruolo di responsabile del mercato, in stile manager all'inglese..\nMaglie e sponsor.\nIl fornitore ufficiale di materiale tecnico per la stagione 2016-2017 \u00e8 Macron.\nOrganigramma societario.\nArea dirigenziale\nArea organizzativa\nArea comunicazione\nArea tecnica\nArea medica\nRosa.\nRosa aggiornata al 31 gennaio 2017.\nStatistiche.\nStatistiche di squadra.\nAggiornati al 18 maggio 2017"}
{"id": "6011322", "revid": "767487", "url": "https://it.wikipedia.org/wiki?curid=6011322", "title": "Vergine bella", "text": "Vergine bella, che di sol vestita o semplicemente Vergine bella \u00e8 la canzone CCCLXVI (366) del \"Canzoniere\" di Francesco Petrarca.\nIl testo.\n\"Vergine bella, che di sol vestita\" \u00e8 il componimento di chiusura dei \"Canzoniere\" di Francesco Petrarca, e assume quindi un ruolo di fondamentale importanza nella struttura dell\u2019opera e nel senso della poetica dell'autore.\n\u00c8 una canzone di preghiera, in cui il poeta chiede alla Madonna di \"liberarlo\" dall\u2019amore terreno per Laura (\"Mortal bellezza, atti et parole m\u2019\u00e0nno tutta ingombrata l\u2019alma.\"), per lui motivo di innumerevoli patimenti, e di intercedere presso Dio affinch\u00e9 accolga il suo spirito in pace (\"Raccomandami al tuo figliuol, verace homo et verace Dio, ch\u2019accolga \u2019l m\u00efo spirto ultimo in pace.\").\nLa Canzone presenta il seguente sviluppo tematico:\nLa lirica presenta una forte tensione spirituale ed ha il tono di una confessione verso Maria invocata dal poeta a giustificare gli errori commessi: Petrarca vive tra il peccato e le ansie di redenzione, tra una solenne tensione spirituale e il ricordo delle passioni terrene.\nI versi sono contraddistinti da espressioni liturgiche e da accenti mistici. Il vocativo \"Vergine\" \u00e8 la parola iniziale del primo e del nono verso di ogni stanza, cosicch\u00e9 il ritmo \u00e8 quello di un'invocazione strutturata rigorosamente. Nel congedo il poeta non si rivolge alla Canzone, ma ancora alla Vergine perch\u00e9 lo accolga nella pace eterna.\nStruttura metrica.\nSi tratta di una canzone di dieci stanze ( o strofe), ciascuna di tredici versi (dieci endecasillabi e tre settenari), con rime secondo lo schema ABC BAC nella \"fronte\", Cd-dCEfE nella sirma, collegata alla fronte dalla \"chiave\" (C). L'ultimo endecasillabo di ogni stanza ha una rima al mezzo con il settenario precedente. Il congedo ripete lo schema della sirma.\nTrasposizioni musicali.\nNel XV secolo il compositore franco fiammingo Guillaume Dufay music\u00f2 i versi della canzone di Petrarca.\nNel 1510 il compositore veronese Bartolomeo Tromboncino pubblic\u00f2 la canzone in forma di frottola.\nNel 1594 Giovanni Pierluigi da Palestrina pubblic\u00f2 una sua partitura per 5 voci a cappella nei \"Madrigali spirituali\"."}
{"id": "6011326", "revid": "1305772", "url": "https://it.wikipedia.org/wiki?curid=6011326", "title": "IO (videogioco)", "text": "IO \u00e8 un videogioco sparatutto a scorrimento spaziale, pubblicato nel 1988 per Commodore 64 dalla Firebird.\n\u00c8 conosciuto anche come Into Oblivion, ma questo titolo appare soltanto sulla confezione di una riedizione economica del 1992 della Prism Leisure; originariamente non viene dato un significato alla sigla \"IO\". Non va confuso con un altro \"Into Oblivion\" del 1986, non correlato.\n\"IO\" ottenne diversi buoni giudizi dalle riviste dell'epoca, soprattutto dal punto di vista grafico, pur riconoscendone la poca originalit\u00e0 e la somiglianza con altri titoli noti come \"R-Type\".\nModalit\u00e0 di gioco.\nIl giocatore controlla una navicella attraverso quattro livelli a scorrimento orizzontale continuo verso destra. L'ambiente ha pavimento e soffitto con sporgenze varie che fanno da ostacoli. Lo sfondo \u00e8 sempre lo spazio stellato, mentre le strutture sopra e sotto cambiano aspetto a seconda del livello:\nSi incontrano vari tipi di nemici sotto forma di navicelle o di torrette fissate sui bordi, e ogni tanto di bruchi giganti fluttuanti. Ogni livello ha un diverso boss finale enorme, da affrontare a scorrimento fermo.\nOgni colpo o scontro sub\u00ecto dal giocatore causa la perdita immediata di una vita.\nI power-up di base sono delle \"smart bomb\" che distruggono tutti i nemici visibili appena raccolte, ma si possono modificare in potenziamenti alle armi sparandogli prima. Il tipo di arma non cambia ed \u00e8 sempre a proiettili illimitati sparati in orizzontale; i primi potenziamenti raccolti aumentano il rateo di fuoco, i successivi aggiungono fino a due sfere protettive che fluttuano vicine alla navicella e, oltre a sparare anch'esse, si sacrificano al posto della navicella. In caso di perdita di una vita si perdono anche tutti i potenziamenti."}
{"id": "6011327", "revid": "228587", "url": "https://it.wikipedia.org/wiki?curid=6011327", "title": "Tour du G\u00e9vaudan Languedoc-Roussillon", "text": "Il Tour du G\u00e9vaudan Languedoc-Roussillon (it. \"Giro della Linguadoca-Rossiglione\") \u00e8 una corsa a tappe maschile di ciclismo su strada che si svolge in Francia, nella regione della Linguadoca-Rossiglione (attualmente Linguadoca-Rossiglione-Midi-Pirenei) dal 1973.\nAlbo d'oro.\n\"Aggiornato all'edizione 2017.\""}
{"id": "6011336", "revid": "126257", "url": "https://it.wikipedia.org/wiki?curid=6011336", "title": "Via Salaria Picena", "text": "La via Salaria Picena era una strada romana del Piceno che, seguendo la costa del mare Adriatico, collegava la via Flaminia (all'altezza di \"Fanum Fortunae\", l'odierna Fano) con la via Salaria (all'altezza di \"Castrum Truentinum\", l'odierna Martinsicuro).\nParzialmente il percorso coincide con l'attuale strada statale 16 Adriatica.\nStoria.\nLa via \u00e8 citata nel \"Lapis Aesinensis\", cippo iscritto rinvenuto in Localit\u00e0 La Chiusa di Agugliano, tra Jesi ed Ancona, e datato tra il 31 e l'1 a.C.; in esso si riferisce che un certo Marco Ottavio Asiatico costru\u00ec una via di raccordo fra la via Salaria Gallica e la via Salaria Picena.\nDescrizione.\nLa via Salaria Picena era una strada costiera che collegava le citt\u00e0 di \"Fanum Fortunae\" e \"Castrum Truentinum\", cio\u00e8 i luoghi dove le vie Flaminia e Salaria raggiungevano l'Adriatico.\nNel suo percorso ricostruibile dalle fonti itinerarie, partendo da \"Fanum Fortunae\", la via attraversava \"Ad Pirum Filumeni\", \"Sena Gallica\" (Senigallia), \"Ad Sextias\" (localit\u00e0 non identificata, ma da collocarsi probabilmente poco a nord della foce dell'Esino), \"Ancona\", \"Numana\", \"Potentia\" (Potenza Picena), \"Sacrata\", \"Cluana\" (Civitanova Marche), \"Castellum Firmanorum\" (Porto San Giorgio), \"Cupra Maritima\" (Cupra Marittima), per innestarsi nella Salaria a \"Castrum Truentinum\".\nIn generale il percorso era pianeggiante, ma in alcuni tratti doveva scavalcare le prime propaggini collinari. La via costituiva l'asse principale di molti dei centri abitati attraversati."}
{"id": "6011337", "revid": "22475", "url": "https://it.wikipedia.org/wiki?curid=6011337", "title": "Valentina Zenere", "text": "Nota per il ruolo di \u00c1mbar Smith nella telenovela di Disney Channel \"Soy Luna\".\nBiografia.\nGi\u00e0 da molto piccola prendeva lezioni di commedia musicale e canto.\nNei suoi primi passi ha realizzato molte pubblicit\u00e0, la pi\u00f9 famosa \u00e8 stata quella della marca di Barbie.\nIl suo primo ruolo in televisione fu nel 2010, \u00e8 stata scelta per far parte della quarta stagione ggbdi \"Teen Angels\", prodotta da Cris Morena dove ha interpretato Alai Inchausti, figlia dei personaggi di Nicol\u00e1s Riera e Mar\u00eda Eugenia Su\u00e1rez. Nel 2011 ha fatto una piccola partecipazione nella serie \"Los \u00fanicos\" interpretando a Jessica Cervantes. Nello stesso anno come modella facendo parte del personale giovane della \"Multitalent Agency\", dove \u00e8 stata convocata per fare varie campagne come \"Sweet Victorian\" e \"Tutta La Frutta\".\nDurante il 2012 ha continuato la sua carriera facendo varie pubblicit\u00e0 e essendo il volto di diverse marche di vestiti e profumi. Nello stesso anno \u00e8 stata protagonista di un'opera teatrale, \"Los Misrerables\".\nDal 2013 al 2014 interpreta il ruolo di Mara Ulloa nella serie televisiva di Cris Morena, \"Aliados\". Dal 2016 al 2018 \u00e8 una dei protagonisti della telenovela \"Soy Luna\" dove interpreta l'antagonista \u00c1mbar Smith.\nNel 2020 prende parte all'ultima stagione della serie Netflix Le ragazze del centralino nel ruolo di Camila Salvador.\nNel 2021 si rende ufficiale la sua partecipazione alla quinta stagione della serie televisiva spagnola \u00c9lite, attualmente in produzione.\nDoppiatrici italiane.\nNelle versioni in italiano dei suoi film, Valentina Zenere \u00e8 stata doppiata da:"}
{"id": "6011341", "revid": "76261", "url": "https://it.wikipedia.org/wiki?curid=6011341", "title": "Incidente ferroviario di Andria", "text": ""}
{"id": "6011342", "revid": "287204", "url": "https://it.wikipedia.org/wiki?curid=6011342", "title": "Parigi-Roubaix 1931", "text": "La Parigi-Roubaix 1931, trentaduesima edizione della corsa, fu disputata il 5 aprile 1931, per un percorso totale di 256\u00a0km. Fu vinta dal belga Gaston Rebry giunto al traguardo con il tempo di 7h01'00\" alla media di 36,485\u00a0km/h davanti a Charles P\u00e9lissier e \u00c9mile Decroix.\nPresero il via da Argenteuil 102 ciclisti, 51 di essi tagliarono il traguardo di Roubaix."}
{"id": "6011364", "revid": "1157727", "url": "https://it.wikipedia.org/wiki?curid=6011364", "title": "Ornitoscopia", "text": ""}
{"id": "6011368", "revid": "99350197", "url": "https://it.wikipedia.org/wiki?curid=6011368", "title": "Sportklub Sturm Graz 2015-2016", "text": ""}
{"id": "6011369", "revid": "640277", "url": "https://it.wikipedia.org/wiki?curid=6011369", "title": "Mega Terra", "text": "Una mega Terra \u00e8 un tipo di pianeta roccioso con una massa superiore a 10 masse terrestri, che viene generalmente considerato il limite superiore delle super Terre. Il termine venne coniato dopo che nel giugno del 2014 venne rivelato che Kepler-10 c, scoperto nel 2011 dal telescopio spaziale Kepler, avrebbe una massa paragonabile a quella di Nettuno, nonostante il raggio sia solo poco pi\u00f9 del doppio di quello terrestre, il che comporterebbe una densit\u00e0 dell'esopianeta superiore anche a quella terrestre. Studi successivi con lo spettrometro HiRes hanno tuttavia rivelato che Kepler-10 c ha una massa solo 7,4 volte quella terrestre, e ha un'atmosfera ricca di elementi volativi come i giganti gassosi.\nAltri pianeti potrebbero rientrare in questa categoria, come Kepler-131 b.\nEsempi di megaterre.\nDopo la rivisitazione di Kepler-10 c si \u00e8 scoperto che K2-56 b (o BD+20 594 b) \u00e8 molto pi\u00f9 simile alla definizione di mega-Terra, con una massa calcolata in e un raggio di . Al momento della sua scoperta, avvenuta nel 2016, aveva la pi\u00f9 alta probabilit\u00e0 di essere roccioso per un pianeta delle sue dimensioni, con una probabilit\u00e0 che fosse abbastanza denso da essere di tipo terrestre di circa 0,43. Per confronto, all'epoca la probabilit\u00e0 per Kepler-10 c era calcolata in 0,1 e 0,002 per Kepler-131 b.\nKepler-145 b \u00e8 uno dei pianeti pi\u00f9 massicci classificati come mega-Terre, con una massa di e un raggio di , cos\u00ec grande che potrebbe appartenere a una sottocategoria di mega-Terre conosciute come pianeti terrestri supermassicci (SMTP). Probabilmente ha una composizione simile alla Terra di roccia e ferro senza sostanze volatili. Una mega-Terra simile, K2-66 b, ha una massa di circa e un raggio di circa 2,49 quello della Terra, e orbita attorno a una stella subgigante. La sua composizione sembra essere principalmente rocciosa con un piccolo nucleo di ferro e un'atmosfera relativamente sottile.\nKepler-277 b e Kepler-277 c sono una coppia di pianeti in orbita attorno alla stessa stella, entrambi ritenuti mega-Terre con masse di circa e e raggi di circa 2,92 e , rispettivamente."}
{"id": "6011372", "revid": "1543377", "url": "https://it.wikipedia.org/wiki?curid=6011372", "title": "\u00c8 stato cos\u00ec", "text": "\u00c8 stato cos\u00ec \u00e8 un romanzo breve della scrittrice italiana Natalia Ginzburg, pubblicato per la prima volta da Einaudi nel 1947. L'opera, secondo la testimonianza diretta dell'autrice, fu composta a Torino tra l'ottobre 1946 e il gennaio 1947.\nTrama.\nIl romanzo narra della vita di una giovane donna ed in particolare del suo matrimonio, insidiato dalle infedelt\u00e0 del marito. La narrazione \u00e8 spiccatamente improntata all'introspezione della tormentata protagonista. Nel pacato stile ginzburghiano, viene attestata la quotidiana erosione della libert\u00e0 d'azione e di pensiero femminile, offrendo un esempio di perplessa rassegnazione alla gratuit\u00e0 del quotidiano. "}
{"id": "6011380", "revid": "1846281", "url": "https://it.wikipedia.org/wiki?curid=6011380", "title": "FA Charity Shield 1926", "text": "Lo FA Charity Shield 1926, noto in italiano anche come Supercoppa d'Inghilterra 1926, \u00e8 stata la 13\u00aa edizione della Supercoppa d'Inghilterra.\nSi \u00e8 svolto il 6 ottobre 1925 al Maine Road di Manchester tra i calciatori professionisti e calciatori dilettanti che giocano in club affiliati alla FA.\nA conquistare il titolo sono stati i Dilettanti che hanno vinto per 6-3."}
{"id": "6011393", "revid": "110157", "url": "https://it.wikipedia.org/wiki?curid=6011393", "title": "Kubok Ukra\u00efny 2016-2017", "text": "La Kubok Ukra\u00efny 2016-2017 () \u00e8 stata la 26\u00aa edizione della Coppa d'Ucraina. La competizione \u00e8 iniziata il 20 luglio 2016 e si \u00e8 conclusa il 17 maggio con la finale a Charkiv."}
{"id": "6011396", "revid": "122268490", "url": "https://it.wikipedia.org/wiki?curid=6011396", "title": "Orazio Spanna", "text": "Biografia.\nOrazio Spanna nasce a Torino nel 1834 da Gian Domenico Spanna di Fobello, in Valsesia, e da Teodosia Cassinis. Nel corso del periodo universitario diventa uno dei migliori studenti della facolt\u00e0 di giurisprudenza presso l\u2019Ateneo di Torino e, nel 1855, consegue la laurea in legge. In seguito, sin da subito, diventa allievo del giureconsulto Giovanni Battista Cassinis iniziandovi una collaborazione presso il suo studio legale.\nDal 1857 al 1860 \u00e8 stato ripetitore interno di leggi nel Collegio delle Province. \nIn seguito, dopo l'Unit\u00e0 d'Italia, nel 1861 viene inviato come funzionario del Regno d'Italia a Napoli e, fino alla fine del 1862, a Palermo come segretario del Luogotenente generale del Re.\nDal 1865, fino agli ultimi anni della sua vita, \u00e8 stato Membro della Commissione per il gratuito patrocinio avanti la Corte di Cassazione di Torino. Sempre in quell\u2019anno diviene membro della Commissione legislativa per la redazione del Codice Civile italiano del 1865 e del Codice di Procedura Civile italiano del 1865. Nel foro di Torino, nel corso dei decenni, primeggia tra gli avvocati e si specializza nell\u2019intricato e difficile tema del diritto dei trasporti ferroviari. Non a caso, dal 1867 in avanti, pi\u00f9 volte \u00e8 incaricato come consulente presso le varie Amministrazioni delle strade ferrate.\nDopo varie supplenze temporanee nelle cattedre di Diritto civile, Diritto giudiziario e Diritto internazionale, nel 1868 \u00e8 incaricato, fino al 1874, dell\u2019insegnamento di Economia politica presso l'Universit\u00e0 di Torino. \nSostenitore instancabile di ogni forma di istruzione popolare, tra il 1870 e il 1889 insegna Diritto civile e Diritto commerciale anche nella scuola serale Civica di Commercio. Dal 1874 sino alla sua morte, ricopre la cattedra di \u201cEnciclopedia ed Elementi filosofici del diritto\u201d e di \u201cIstituzioni di Diritto Civile\u201d.\nNel corso della sua vita, accanto ai suoi impegni professionali, Orazio Spanna \u00e8 riuscito a portare avanti, parallelamente, l\u2019entusiasmo e la passione per le montagne della Valsesia e per il Mottarone, massiccio piemontese posto tra il Lago Maggiore e il Lago d\u2019Orta. Da sempre socio del Club Alpino Italiano, a livello locale \u00e8 diventato promotore e Presidente generale della sezione CAI di Varallo Sesia (fondato nel 1867) e, in seguito, Presidente della Sezione CAI di Torino. A livello centrale, invece, \u00e8 stato prima Vice Presidente e, poi, nel 1874-1875, Presidente del CAI. \nIl suo nome, inoltre, resta strettamente collegato con quello del Mottarone, cos\u00ec da lui stesso battezzato, montagna alla quale Orazio Spanna ha deciso di dedicare buona parte della sua vita, anche ai fini di promuoverne la conoscenza, la valorizzazione e l\u2019impatto turistico (sua l\u2019idea di costruire un albergo sulla vetta). Questa sua passione lo ha portato a propagandare dappertutto \u2013 anche attraverso vari scritti, assemblee e congressi\u00a0\u2013 la grazia del Mottarone, del suo panorama e dei suoi prodotti caseari. Proprio per questo, in pi\u00f9 occasioni Quintino Sella, scherzando, riteneva che Orazio Spanna - soprannominato \"il pap\u00e0\" o \"l'apostolo\" del Mottarone - fosse affetto da \u201cMottaronite acuta\u201d: una malattia sana, dalla quale non bisognava guarire. \nCos\u00ec, anche grazie alle intuizioni, alla passione e al lavoro di Orazio Spanna, in piena Belle \u00c9poque il Mottarone \u00e8 stato lanciato nell'olimpo delle migliori localit\u00e0 turistiche, elencato nelle guide e consigliato dalle agenzie internazionali tra le migliori localit\u00e0 di soggiorno per l'immensit\u00e0 e la grandiosit\u00e0 del suo panorama.Da tempo malato, Orazio Spanna muore a Torino il 6 maggio 1892 e viene sepolto ad Ameno, presso le pendici del Mottarone, come da lui richiesto:\n\u00ab\"Oh Ameno, Ameno! Hai dolce nome e ancora pi\u00f9 del tuo nome \u00e8 dolce il tuo soggiorno, dolce la pace che al tuo sol s\u2019infiora. Deh, voglia il Ciel, che quando venga il giorno in cui del mio partir suoner\u00e0 l\u2019ora mi stien tuoi poggi a salutarmi attorno\"\u00bb.\nIl necrologio di Orazio Spanna, pubblicato anche sulla Rivista Mensile del CAI anno 1892 n. 5, \u00e8 stato scritto dal suo amico e collega Antonio Grober. \nRiconoscimenti.\nNel 1894, qualche anno dopo la morte di Orazio Spanna, la sezione CAI di Varallo Sesia ha costruito in suo onore, presso la cima della montagna Bec d'Ovaga, il rifugio \"Capanna Orazio Spanna\" (ora Rifugio Spanna-Osella)."}
{"id": "6011404", "revid": "1846281", "url": "https://it.wikipedia.org/wiki?curid=6011404", "title": "FA Charity Shield 1929", "text": "Lo FA Charity Shield 1929, noto in italiano anche come Supercoppa d'Inghilterra 1929, \u00e8 stata la 16\u00aa edizione della Supercoppa d'Inghilterra.\nSi \u00e8 svolto il 7 ottobre 1929 al The Den di Londra tra i calciatori professionisti e calciatori dilettanti che giocano in club affiliati alla FA.\nA conquistare il titolo sono stati i Professionisti che hanno vinto per 3-0."}
{"id": "6011408", "revid": "110157", "url": "https://it.wikipedia.org/wiki?curid=6011408", "title": "Coppa del Generalissimo 1948 (hockey su pista)", "text": "La Coppa del Generalissimo 1948 \u00e8 stata la 5\u00aa edizione della principale coppa nazionale spagnola di hockey su pista. Il torneo ha avuto luogo dal 6 al 9 maggio 1948. Il trofeo \u00e8 stato vinto dall' per la terza volta nella sua storia superando in finale il ."}
{"id": "6011411", "revid": "599013", "url": "https://it.wikipedia.org/wiki?curid=6011411", "title": "Su'a Cravens", "text": "Biografia.\nWashington Redskins.\nAl college, Cravens gioc\u00f2 a football con gli USC Trojans dal 2013 al 2015. Nel 2014 fu inserito nella formazione ideale della Pac-12 Conference. Fu scelto nel corso del secondo giro (53\u00ba assoluto) nel Draft NFL 2016 dai Washington Redskins. Debutt\u00f2 come professionista subentrando nella gara del primo turno contro i Pittsburgh Steelers in cui mise a segno 4 tackle. Due settimane dopo fece registrare il primo intercetto ai danni di Eli Manning dei New York Giants.\nDenver Broncos.\nIl 28 marzo 2018 Cravens fu scambiato con i Denver Broncos."}
{"id": "6011412", "revid": "1305772", "url": "https://it.wikipedia.org/wiki?curid=6011412", "title": "Reactor pattern", "text": "Il Reactor Pattern \u00e8 un Design Pattern per la programmazione orientata agli eventi e rientra nella categoria dei pattern concorrenti. Si applica ad un modello Client-Server in cui le richieste da parte dei client possono arrivare in qualsiasi momento in maniera concorrente. Viene anche chiamato dispatcher di eventi o notificatore.\nApplicazione.\nQuesto pattern trova applicazione in quei sistemi in cui il server deve gestire le richieste dei client in maniera concorrente senza:\nStruttura.\nLa soluzione prevede un Dispatcher che invia le richieste dei client al corrispondente gestore, disaccoppiando le componenti software di carattere generale da quelle specifiche dell'applicazione.\nPropriet\u00e0.\nI benefici apportati da questo pattern di programmazione sono un demultiplexing indipendente dall'applicazione e quindi riutilizzabile, oltre a modularit\u00e0, estensione di funzionalit\u00e0 configurabilit\u00e0 molto elevate.\nSi riscontrano per\u00f2 anche alcuni svantaggi:"}
{"id": "6011413", "revid": "686936", "url": "https://it.wikipedia.org/wiki?curid=6011413", "title": "Su'A Cravens", "text": ""}
{"id": "6011418", "revid": "599013", "url": "https://it.wikipedia.org/wiki?curid=6011418", "title": "Max He\u00df", "text": "Biografia.\nNel 2014 e 2016 ha vinto due medaglie d'argento nel salto triplo, rispettivamente ai campionati del mondo juniores di Eugene e ai campionati del mondo indoor di Portland. Sempre nel 2016 \u00e8 diventato campione europeo del salto triplo agli europei di Amsterdam. "}
{"id": "6011421", "revid": "1846281", "url": "https://it.wikipedia.org/wiki?curid=6011421", "title": "FA Charity Shield 1950", "text": "Lo FA Charity Shield 1950, noto in italiano anche come Supercoppa d'Inghilterra 1950, \u00e8 stata la 28\u00aa edizione della Supercoppa d'Inghilterra.\nSi \u00e8 svolto il 20 settembre 1950 allo Stamford Bridge di Londra tra Inghilterra e calciatori dilettanti che giocano in club affiliati alla FA.\nA conquistare il titolo \u00e8 stata l'Inghilterra che ha vinto per 4-2."}
{"id": "6011425", "revid": "1305772", "url": "https://it.wikipedia.org/wiki?curid=6011425", "title": "Placca Rivera", "text": "La placca Rivera o \"di Rivera\" \u00e8 una microplacca tettonica della litosfera terrestre. Ha una superficie di steradianti ed \u00e8 associata alla placca delle Cocos.\nCaratteristiche.\nLa placca di Rivera \u00e8 situata nella parte orientale dell'Oceano Pacifico allo sbocco del Golfo di California ed \u00e8 in contatto con la placca pacifica, la placca nordamericana e la placca delle Cocos, da cui si pensa si sia separata tra i 5 e i 10 milioni di anni fa. I suoi margini sono costituiti dalla fossa dell'America Centrale sulla costa pacifica del Messico, dalla dorsale del Pacifico orientale a nord-ovest e dalla faglia di Rivera a sud-ovest. \nLa placca Rivera, assieme alla placca delle Cocos, alla placca di Nazca, alla placca Juan de Fuca, alla placca Explorer e alla placca di Gorda, costituisce quello che rimane della placca Farallon, che attualmente \u00e8 pressoch\u00e9 interamente scomparsa a causa della subduzione sotto il continente americano durante il Giurassico. Proprio il processo di subduzione della placca di Rivera al di sotto della placca nordamericana presso la fossa dell'America centrale \u00e8 stato alla base di alcuni dei pi\u00f9 forti terremoti avvenuti in Messico nel ventesimo secolo, come quello di magnitudo momento 8,2 che il 3 giugno del 1932 sconvolse lo stato messicano di Jalisco. \nL'ultimo terremoto di moderata intensit\u00e0 causato dal sopracitato moto di subduzione \u00e8 stato quello di magnitudo momento 7,8 che il 24 gennaio 2003 ha colpito lo stato messicano di Colima.\nCostituita interamente di crosta oceanica, la placca si sposta con una velocit\u00e0 di rotazione di 4,6923\u00b0 per milione di anni secondo un polo euleriano situato a 26\u00b070' di latitudine nord e 105\u00b020' di longitudine ovest e subduce verso nord-ovest con una velocit\u00e0 di 14\u00a0mm/anno."}
{"id": "6011428", "revid": "265038", "url": "https://it.wikipedia.org/wiki?curid=6011428", "title": "Coppa del Generalissimo 1949 (hockey su pista)", "text": "La Coppa del Generalissimo 1949 \u00e8 stata la 6\u00aa edizione della principale coppa nazionale spagnola di hockey su pista. Il torneo ha avuto luogo dal 1\u00ba al 3 aprile 1949. Il trofeo \u00e8 stato vinto dall' per la quarta volta nella sua storia superando nel girone finale il ."}
{"id": "6011430", "revid": "33888", "url": "https://it.wikipedia.org/wiki?curid=6011430", "title": "Il Setaccio", "text": "Il Setaccio \u00e8 stata una rivista pubblicata a Bologna tra il novembre 1942 e il maggio 1943. Pier Paolo Pasolini, appena ventenne, fu uno dei fondatori e tra i principali redattori.\nStoria.\n\u00abIl Setaccio\u00bb fu la rivista ufficiale del Comando federale di Bologna della Giovent\u00f9 Italiana del Littorio (GIL), l\u2019istituzione creata nel 1937 assorbendo l\u2019Opera Nazionale Balilla (ONB), con il compito di formare e organizzare la giovent\u00f9 italiana sotto il diretto controllo del Partito Nazionale Fascista (PNF).\nIl primo numero, con un disegno di Pasolini sulla copertina, usc\u00ec nel novembre del 1942 con il sottotitolo \"Ordine del giorno del Comando federale GIL di Bologna. Politica-letteratura-arte-cinematografo-teatro-musica-radio-sport-notiziario\". Dal secondo numero in poi il sottotitolo cambi\u00f2 in R\"ivista mensile della GIL bolognese. Politica-letteratura-arte-notiziario\". Il simbolo della rivista \u00e8 il setaccio, \"cio\u00e8 il vaglio, attraverso una fittissima rete, delle intelligenze giovanili\", come scrive il direttore Falzone nel primo numero. \n\u00abIl Setaccio\u00bb fu a tutti gli effetti la prosecuzione della rivista \u00abGiovent\u00f9 italiana del Littorio. Bollettino del Comando federale di Bologna\u00bb e nel passaggio fra le due riviste un ruolo determinante lo ebbe proprio Pasolini che, su questa rivista aveva pubblicato il suo primo articolo, poi dimenticato e \"riscoperto\" solo nel 2015. . \nCon il n. 6/7 di aprile-maggio 1943, \u00abIl Setaccio\u00bb cessa le pubblicazioni.\nSull'ultima copertina compare un ritratto di Mussolini con sullo sfondo un paesaggio africano e la scritta 'Ritorneremo,' con riferimento alla definitiva sconfitta delle forze dell'Asse in Africa del maggio 1943. \nOltre che per i problemi legati alla sempre maggiore difficolt\u00e0 di reperire la carta per la stampa, una merce rara in tempo di guerra, dalle lettere di Pasolini agli amici e ai collaboratori si intuisce che una delle cause principali della fine della rivista fu il dissidio permanente tra il direttore, Giovanni Falzone, e il resto della redazione. \nRedattori e Collaboratori.\nGiovanni Falzone, fascista della prima ora, era un dipendente del Comune di Bologna e responsabile della Biblioteca Popolare aggregata alla Biblioteca della Casa del Fascio. Falzone firma gli articoli di apertura della rivista che sono perfettamente allineati con l'ideologia del Fascismo, come ci si pu\u00f2 aspettare da un funzionario responsabile di una rivista della GIL in tempo di guerra, per esempio \"I morti ci comandano\" (n. 2), impressionante sfoggio di retorica propagandistica, sino a \"L\u2019eterno nemico\" (n. 4), un articolo ferocemente antisemita.\nGli articoli di Falzone avevano per\u00f2 anche l\u2019effetto di garantire la linea politica della rivista, che in realt\u00e0 affrontava quasi esclusivamente argomenti artistici e letterari, con la pubblicazione di disegni, poesie, traduzioni di testi letterari, recensioni librarie, teatrali e cinematografiche.\nI tre redattori erano giovanissimi: Mario Ricci e Luigi Vecchi erano nati nel 1924, Fabio Mauri nel 1926. Tra i collaboratori fissi o saltuari vi erano, tra gli altri, Sergio Telmon, Achille Ardig\u00f2, Fabio Luca Cavazza, Michelangelo Masciotta e Luciano Serra. Ampio spazio era riservato alle illustrazioni, che riproducevano disegni, oli e acquarelli di Pasolini, Mauri, Cinti, Giovanni Ciangottini, Filippo De Pisis, Pompilio Mandelli e di altri artisti. Tra i collaboratori pi\u00f9 giovani spiccava Giovanna Bemporad, che aveva solo 14 anni, ma era gi\u00e0 apprezzata per le straordinarie doti di traduttrice. Consulente della rivista era Italo Cinti.\nPasolini.\nPasolini, indicato come vice consulente per i primi quattro numeri de \u00abIl Setaccio\u00bb, ha un ruolo di primo piano nella redazione, come \u00e8 testimoniato sia dai ricordi degli altri redattori, 'in primis' Mario Ricci, sia dalle lettere che lo stesso Pasolini invia da Casarsa, in particolare a Fabio Mauri e a Fabio Luca Cavazza, incitandoli a proseguire il lavoro per la preparazione dei numeri della rivista.\nOltre a dodici disegni, di cui alcuni pubblicati sulle copertine (cfr. i n. 1 e 5), Pasolini pubblica su \u00abIl Setaccio\u00bb 17 contributi tra riflessioni morali, saggi letterari, di critica d\u2019arte, poesie in italiano e in friuliano."}
{"id": "6011444", "revid": "466539", "url": "https://it.wikipedia.org/wiki?curid=6011444", "title": "US Open 2016", "text": "Gli US Open 2016 sono un torneo di tennis che si gioca su campi di cemento DecoTurf all'aperto. Si tratta della 136\u00aa edizione degli US Open, quarta e ultima prova del Grande Slam nell'ambito dell'ATP World Tour 2016 e del WTA Tour 2016. Il torneo si disputa all'USTA Billie Jean King National Tennis Center di Flushing Meadows a New York. I campioni uscenti dei singolari maschile e femminile sono Novak \u0110okovi\u0107 e Flavia Pennetta, ma l'italiana non difender\u00e0 il titolo essendosi ritirata dal circuito nel 2015.\nTeste di serie nel singolare.\nSingolare maschile.\nRanking per \"Testa di serie\" al 22/08/2016.\nRanking per \"Punteggio precedente\" al 29/08/2016.\nSingolare femminile.\nRanking per \"Testa di serie\" al 22/08/2016.\nRanking per \"Punteggio precedente\" al 29/08/2016.\nWildcard.\nAi seguenti giocatori \u00e8 stata assegnata una wild card per accedere al tabellone principale.\nSeniors.\nSingolare maschile.\n Stan Wawrinka ha battuto in finale Novak \u0110okovi\u0107 con il punteggio di 61-7, 6-4, 7-5, 6-3.\nSingolare femminile.\n Angelique Kerber ha battuto in finale Karol\u00edna Pl\u00ed\u0161kov\u00e1 con il punteggio di 6-3, 4-6, 6-4\nDoppio maschile.\n Jamie Murray / Bruno Soares hanno battuto in finale Pablo Carre\u00f1o Busta / Guillermo Garc\u00eda L\u00f3pez con il punteggio di 6-2, 6-3.\nDoppio femminile.\n Bethanie Mattek-Sands / Lucie \u0160af\u00e1\u0159ov\u00e1 hanno battuto in finale Caroline Garcia / Kristina Mladenovic con il punteggio di 2-6, 7-65, 6-4.\nDoppio misto.\n Laura Siegemund / Mate Pavi\u0107 hanno battuto in finale Coco Vandeweghe / Rajeev Ram per 6-4, 6-4.\nJunior.\nSingolare ragazzi.\n F\u00e9lix Auger-Aliassime ha battuto in finale Miomir Kecmanovi\u0107 per 6-3, 6-0.\nSingolare ragazze.\n Kayla Day ha battuto in finale Vikt\u00f3ria Ku\u017emov\u00e1 per 6-3, 6-2.\nDoppio ragazzi.\n Juan Carlos Manuel Aguilar / Felipe Meligeni Rodrigues Alves hanno battuto in finale F\u00e9lix Auger-Aliassime / Benjamin Sigouin per 6-3, 7-64.\nDoppio ragazze.\n Jada Myii Hart / Ena Shibahara hanno battuto in finale Kayla Day / Caroline Dolehide per 4-6, 6-2, [13-11].\nTennisti in carrozzina.\nSingolare maschile carrozzina.\nTorneo non disputato.\nSingolare femminile carrozzina.\nTorneo non disputato.\nQuad singolare.\nTorneo non disputato.\nDoppio maschile carrozzina.\nTorneo non disputato.\nDoppio femminile carrozzina.\nTorneo non disputato.\nQuad doppio.\nTorneo non disputato.\nAltri eventi.\nDoppio maschile per invito.\n Pat Cash / Mark Philippoussis hanno battuto in finale John McEnroe / Patrick McEnroe per 6-4, 6-3.\nDoppio femminile per invito.\n Lindsay Davenport / Mary Joe Fern\u00e1ndez hanno battuto in finale Martina Navr\u00e1tilov\u00e1 / Arantxa S\u00e1nchez Vicario per 6-4, 6-2.\nPunti e montepremi.\nIl montepremi complessivo \u00e8 di"}
{"id": "6011449", "revid": "1745361", "url": "https://it.wikipedia.org/wiki?curid=6011449", "title": "Isole della Croazia", "text": "Le isole della Croazia sono in totale 1\u00a0246, di cui circa una cinquantina sono abitate e coprono una superficie totale di circa 3\u00a0259\u00a0km\u00b2. Sono definite isole (in croato: \"otok\") quelle con una superficie maggiore di 1\u00a0km\u00b2; isolotti (\"oto\u010di\u0107\"), se hanno una superficie inferiore al chilometro quadrato ma maggiore di 0,01\u00a0km\u00b2; mentre quelle minori di 0,01\u00a0km\u00b2 sono definite scogli o rocce (\"hrid\"). Secondo questa classificazione, le isole sono 79 e le due maggiori sono Veglia e Cherso, ambedue con una superficie di 405\u00a0km\u00b2; gli isolotti sono 525 e gli scogli 642.\nDa rilevare che il numero delle isole, isolotti e scogli oscilla nel corso del tempo, a causa delle modificazioni naturali e artificiali.\nLe isole sono elencate secondo la suddivisione regionale croata, seguendo la collocazione geografica da nord-ovest a sud-est, con il loro nome italiano e quello croato tra parentesi in corsivo.\nIstriane.\nAppartengono alle isole istriane, o istriane occidentali secondo la suddivisione croata (in croato \"Zapadnoistarski\"), tutte le isole adiacenti alla costa dell'Istria.\nIsole nei pressi di Parenzo:\nIsole nei pressi di Fontane e Orsera:\nIsole nei pressi di Rovigno:\nIsole a sud-est di punta Corrente e a nord dei Brioni:\nIsole Brioni (\"Brijuni\")\nIsole nel porto di Pola:\nIsole tra Pola e il golfo di Medolino:\nIsole nel golfo di Medolino:\nIsole nel porto di Medolino:\nQuarnerine.\nLe isole Quarnerine (in croato \"Kvarnerski\") sono le isole del Quarnaro e Quarnarolo, dette anche isole Liburniche. Le due isole maggiori sono Cherso e Veglia.\nIsole lungo la costa, tra Novi e San Giorgio (Segna):\nDalmatine settentrionali.\nLe isole dalmatine settentrionali (\"Sjeverodalmatinski\") comprendono le isole Liburniche meridionali, l'arcipelago zaratino, le isole Incoronate e l'arcipelago di Sebenico.&lt;br&gt;\nIsolotti nel canale della Morlacca, nella baia di Novegradi (\"Novigradsko more\") e nel mare di Carino (\"Karinsko more\"):\nArcipelago zaratino.\nIsole adiacenti alla costa dalmata a sud di Zaravecchia:\nArcipelago di Sebenico.\nIsolotti tra porto di Sebenico Vecchio e Rogosnizza:\nDalmatine centrali.\nFanno parte delle dalmatine centrali (\"Srednjodalmatinski\") le isole di Solta, Brazza, Lesina e gli arcipelaghi di Tra\u00f9 e di Lissa.\nDalmatine meridionali.\nAppartengono alle dalmatine meridionali (\"Ju\u017enodalmatinski\") le isole Curzolane, le isole adiacenti alla penisola di Sabbioncello, le Elafiti, l'isola di Lacroma e gli scogli Pettini.\nIsole Curzolane.\nIsolotti e scogli adiacenti alla penisola di Sabbioncello:\nIsole nel comune di Slivno:\nIsole Elafiti.\nIsole a sud di Ragusa:"}
{"id": "6011457", "revid": "82000520", "url": "https://it.wikipedia.org/wiki?curid=6011457", "title": "Riscossione S.p.A.", "text": ""}
{"id": "6011462", "revid": "73843", "url": "https://it.wikipedia.org/wiki?curid=6011462", "title": "Paraguay ai Giochi della XXXI Olimpiade", "text": "Il Paraguay ha partecipato ai Giochi della XXXI Olimpiade, che si sono svolti a Rio de Janeiro, Brasile, dal 5 al 21 agosto 2016, con una delegazione di undici atleti impegnati in sette discipline. Portabandiera alla cerimonia di apertura \u00e8 stata la golfista Julieta Granada, alla sua prima Olimpiade.\nSi \u00e8 trattato della dodicesima partecipazione di questo paese ai Giochi estivi. Non sono state conquistate medaglie."}
{"id": "6011464", "revid": "767487", "url": "https://it.wikipedia.org/wiki?curid=6011464", "title": "Sinestro Corps War", "text": "Sinestro Corps War \u00e8 un fumetto americano pubblicato da DC Comics nelle serie di Green Lantern e Green Lantern Corps. Scritto da Geoff Johns e Dave Gibbons con i disegni di Ethan Van Sciver, costituisce l'undicesima parte della saga che in principio fu pubblicata tra giugno e dicembre del 2007. In aggiunta alla trama furono pubblicati contemporaneamente anche quattro albi speciali di supplemento \"Racconti di Siniestro Corps\" e un numero di un fumetto di Blue Beetle.\nLa storia si focalizza sulle Lanterne Verdi della Terra Hal Jordan, Kyle Rayner, John Stewart e Guy Gardner e il resto del gruppo della Lanterna Verde nel momento in cui, mentre \u00e8 in corso una guerra stellare contro Sinestro Corps, un esercito guidato dall'ex Green Lantern Sinestro, armato di anelli gialli del potere cerca di creare un universo dominato dalla paura. Una storia di Alan Moore del 1986, \"Tales of Green Lantern Corps\" costitu\u00ec la base tematica della trama. A seguito dell'evento molti personaggi subirono cambiamenti, morirono o vennero re-introdotti nell'universo DC.\nLa risposta del pubblico e della critica a \"Sinestro Corps War\" fu molto positiva. Molti recensionisti lo aggiunsero alla classifica dei migliori fumetti dell'anno e inoltre il filone della storia fu nominato per la prima volta nel 2008 per l'Eisner Award per la miglior squadra di matitisti e di inchiostristi. La trama costitu\u00ec anche un successo economico, e molti aspetti furono stampati. \"Sinestro Corps War\" \u00e8 la seconda parte della trilogia nella saga di Green Lantern, seguita nel 2005 dalle miniserie Green Lantern: Rebirth. Il finale di \"Sinestro Corps war\" pone le basi della terza e ultima parte della trilogia: Blackest Night, pubblicata nel 2009.\nTrama.\nA seguito della sua sconfitta in \"\", gli eventi di \"Green Lantern: Sinestro Corps Special\" #1 vedono il super cattivo Sinestro riminacciare il pianeta Qward nell'universo di Antimatter. L\u00ec recluta un esercito, il Sinestro Corps, selezionato in base all'abilit\u00e0 di evocare grande paura. Ciascun membro \u00e8 armato di un potente anello giallo da utilizzarsi contro i combattenti verdi del Green Lantern Corps. Tra gli alleati di Sinestro c'\u00e8 Parallax e il resuscitato Anti-Monitor. A questo punto il Sinestro Corp lancia un assalto schierando tutto l'esercito contro il Green Lantern Corps e l'universo intero."}
{"id": "6011465", "revid": "73843", "url": "https://it.wikipedia.org/wiki?curid=6011465", "title": "Uruguay ai Giochi della XXXI Olimpiade", "text": "L'Uruguay ha partecipato ai Giochi della XXXI Olimpiade, che si sono svolti a Rio de Janeiro, Brasile, dal 5 al 21 agosto 2016, con una delegazione di diciassette atleti impegnati in otto discipline. Portabandiera alla cerimonia di apertura \u00e8 stata la diciassettenne velista Dolores Moreira, alla sua prima Olimpiade.\nSi \u00e8 trattato della ventunesima partecipazione di questo paese ai Giochi estivi. Non sono state conquistate medaglie."}
{"id": "6011466", "revid": "149485", "url": "https://it.wikipedia.org/wiki?curid=6011466", "title": "Svezia ai Giochi della XXXI Olimpiade", "text": "La Svezia ha partecipato ai Giochi della XXXI Olimpiade, che si sono svolti a Rio de Janeiro, Brasile, dal 5 al 21 agosto 2016."}
{"id": "6011487", "revid": "767487", "url": "https://it.wikipedia.org/wiki?curid=6011487", "title": "Anneli Alhanko", "text": "Biografia.\nAlhanko \u00e8 stata studentessa di danza all'Operabaletten, il Balletto dell'Opera di Stoccolma, Svezia. Lei \u00e8 una delle dodici in tutto il mondo con il titolo di prima ballerina assoluta.\nAnneli Alhanko \u00e8 la zia dell'attrice Josephine Alhanko, Miss Svezia nel 2006.\nAlhanko \u00e8 anche una delle fondatrici della scuola di danza Base 23, che ha aperto a Stoccolma nel gennaio 2010."}
{"id": "6011493", "revid": "671029", "url": "https://it.wikipedia.org/wiki?curid=6011493", "title": "Coppa Italia Dilettanti Trentino-Alto Adige 2015-2016", "text": "Nella Regione Trentino-Alto Adige la manifestazione \u00e8 organizzata a livello territoriale dai due Comitati Provinciali Autonomi di Trento e Bolzano, secondo le modalit\u00e0 stabilite dagli stessi. La gara di finale \u00e8 disputata dalle due squadre vincenti le fasi provinciali, e la vincente \u2013 che in ogni caso deve appartenere alla categoria Eccellenza \u2013 acquisisce il diritto a partecipare alla fase nazionale della Coppa Italia Dilettanti.\nFormula.\nLe 48 squadre, 16 di Eccellenza e 32 di Promozione, sono suddivise in due tornei provinciali (uno della provincia di Bolzano e uno di quella Trento) secondo le province di appartenenza.\nNel torneo della provincia di Bolzano (Alto Adige/S\u00fcdtirol), le squadre sono suddivise in dieci gironi da due o tre squadre, la prima classificata accede alla gara unica del secondo turno. Le cinque squadre rimaste si affrontano in due gironi: uno da tre squadre con partite di sola andata e uno da due con sfida di andata e ritorno. Le due vincenti si contenderanno il titolo provinciale in finale unica.\nNel torneo del Trentino, le squadre sono suddivise in otto gironi da tre o quattro squadre, in modo che la vincente dei gironi approdi alle doppie sfide dei quarti di finale e delle semifinali, prima della finale unica.\nInfine, a contendersi il titolo regionale saranno le due squadre di Eccellenza che nei rispettivi tornei provinciali hanno raggiunto il miglior piazzamento.\nAlto Adige/S\u00fcdtirol.\nPrimo turno.\nPartite disputate tra agosto e settembre 2015.\nGirone A.\nVincitore: San Martino\nGirone B.\nVincitore: Naturno\nGirone C.\nVincitore: \nGirone D.\nVincitore: Lana\nGirone E.\nVincitore: Termeno\nGirone F.\nVincitore: Bozner\nGirone G.\nVincitore: Appiano\nGirone H.\nVincitore: \nGirone I.\nVincitore: Brixen/Bressanone\nGirone L.\nVincitore: Plose\nSecondo turno.\nGare di sola andata giocate il 23 settembre 2015, tutte alle 20:00.\nSemifinali.\nGare disputate il 21 ottobre, il 3 e il 18 novembre 2015\nSfida diretta.\nLa gara di andata si \u00e8 giocata il 21 ottobre 2015 e quella di ritorno il 4 novembre 2015, entrambe alle ore 20:30.\nTrentino.\nPrimo turno.\nGare disputate il 23 agosto, 9 e 23 settembre 2015. Passano il turno le vincitrici dei 6 gironi e le migliori 2 seconde classificate dei quadrangolari\nQuarti di finale.\nGare di andata disputate il 14 ottobre 2015, gare di ritorno giocate il 28 ottobre 2015\nSemifinali.\nGare di andata disputate il 11 novembre 2015, gare di ritorno giocate il 25 novembre 2015\nFinale provinciale - Trentino.\n'Mori Santo Stefano, essendo di Eccellenza, \u00e8 qualificata alla Finale Regionale."}
{"id": "6011494", "revid": "767487", "url": "https://it.wikipedia.org/wiki?curid=6011494", "title": "Cipro ai Giochi della XXXI Olimpiade", "text": ""}
{"id": "6011495", "revid": "73843", "url": "https://it.wikipedia.org/wiki?curid=6011495", "title": "Corea del Nord ai Giochi della XXXI Olimpiade", "text": "La Corea del Nord ha partecipato ai Giochi della XXXI Olimpiade, che si sono svolti a Rio de Janeiro, Brasile, dal 5 al 21 agosto 2016, con una delegazione di 31 atleti impegnati in 9 discipline. Portabandiera alla cerimonia di apertura \u00e8 stata la sollevatrice Choe Jon-Wi, alla sua prima Olimpiade.\nLa rappresentativa nordcoreana ha conquistato in tutto sette medaglie: due d'oro, tre d'argento e due di bronzo, che sono valse il trentaquattresimo posto nel medagliere complessivo. "}
{"id": "6011496", "revid": "73843", "url": "https://it.wikipedia.org/wiki?curid=6011496", "title": "Singapore ai Giochi della XXXI Olimpiade", "text": "Singapore ha partecipato ai Giochi della XXXI Olimpiade, che si sono svolti a Rio de Janeiro, Brasile, dal 5 al 21 agosto 2016, con una delegazione di 25 atleti impegnati in 7 discipline. Portabandiera alla cerimonia di apertura \u00e8 stato il giocatore di badminton Derek Wong, alla sua seconda Olimpiade.\nAlla sua sedicesima partecipazione ai Giochi estivi, Singapore ha conquistato la sua prima medaglia d'oro grazie al nuotatore Joseph Schooling."}
{"id": "6011497", "revid": "76963", "url": "https://it.wikipedia.org/wiki?curid=6011497", "title": "Ti sei fermato ad ascoltare???", "text": "Ti sei fermato ad ascoltare??? \u00e8 uno split album delle band italiane Nabat e Colonna Infame Skinhead."}
{"id": "6011498", "revid": "73843", "url": "https://it.wikipedia.org/wiki?curid=6011498", "title": "Isole Vergini americane ai Giochi della XXXI Olimpiade", "text": "Le Isole Vergini americane hanno partecipato ai Giochi della XXXI Olimpiade, che si sono svolti a Rio de Janeiro, Brasile, dal 5 al 21 agosto 2016 con una delegazione di 7 atleti: 3 nell'atletica leggera, 2 nel nuoto, 1 nel pugilato e 1 nella vela. Il portabandiera \u00e8 stato il velista Cy Thompson."}
{"id": "6011502", "revid": "371529", "url": "https://it.wikipedia.org/wiki?curid=6011502", "title": "Duap/Colonna Infame", "text": "Duap/Colonna Infame \u00e8 uno split album delle band italiane Duap e Colonna Infame Skinhead."}
{"id": "6011508", "revid": "110157", "url": "https://it.wikipedia.org/wiki?curid=6011508", "title": "Coppa del Generalissimo 1950 (hockey su pista)", "text": "La Coppa del Generalissimo 1950 \u00e8 stata la 7\u00aa edizione della principale coppa nazionale spagnola di hockey su pista. Il torneo ha avuto luogo dal 19 marzo al 2 aprile 1950. Il trofeo \u00e8 stato vinto dal per la prima volta nella sua storia superando in finale il .\nRisultati.\nQuarti di finale.\nLe gare di andata furono disputate il 19 marzo; le gare di ritorno furono disputate il 28 marzo 1950."}
{"id": "6011524", "revid": "110157", "url": "https://it.wikipedia.org/wiki?curid=6011524", "title": "Coppa del Generalissimo 1951 (hockey su pista)", "text": "La Coppa del Generalissimo 1951 \u00e8 stata l'8\u00aa edizione della principale coppa nazionale spagnola di hockey su pista. Il torneo ha avuto luogo dal 12 al 13 maggio 1951. Il trofeo \u00e8 stato vinto dall' per la quinta volta nella sua storia superando in finale il ."}
{"id": "6011526", "revid": "31886", "url": "https://it.wikipedia.org/wiki?curid=6011526", "title": "Arctosa", "text": "Arctosa \u00e8 un genere di ragni appartenente alla famiglia Lycosidae.\nDistribuzione.\nLe 168 specie note di questo genere sono state reperite in tutti i continenti, ad eccezione dell'Australia e dei poli.\nTassonomia.\nQuesto genere ha vari trascorsi tassonomici: \u00e8 ritenuto sinonimo anteriore di \"Leaena\" , a seguito di uno studio degli aracnologi Lugetti &amp; Tongiorgi del 1965, mediante il trasferimento della specie tipo; anche di \"Arctosella\" , dall'analisi degli esemplari tipo di \"Arctosa perita\" (), effettuata da Lugetti &amp; Tongiorgi nel loro lavoro del 1965 con trasferimento della specie tipo (vedi anche il lavoro di Guy del 1966).\nConsiderato anche sinonimo anteriore di \"Tetrarctosa\" , a seguito delle analisi effettuate sugli esemplari tipo di \"Tarentula brevispina\" sempre da Lugetti &amp; Tongiorgi nel loro lavoro del 1965, con trasferimento della specie tipo.\nInoltre \u00e8 sinonimo anteriore di \"Tricca\" (a sua volta ritenuto sinonimo anteriore di \"Triccosta\" , secondo l'analisi degli esemplari tipo di \"Tarentula japonica\" effettuata dall'aracnologo Braun in un suo studio (1963a); anche se, secondo un lavoro degli aracnologi Oliger, Marusik &amp; Koponen del 2002, \"Triccosta\" \u00e8 da considerarsi \"nomen nudum\" in quanto B\u00f6senberg e Strand nel 1906 non descrissero una nuova specie, bens\u00ec degli esemplari non correttamente identificati di \"Tricca japonica\" Simon), e di \"Arkalosula\" , secondo le analisi sugli esemplari tipo di \"Arctosa sanctaerosae\" , effettuate dagli aracnologi Dondale &amp; Redner in un loro lavoro (1983a).\nAncora \u00e8 sinonimo anteriore di \"Bonacosa\" (esemplari tipo analizzati di \"Lycosa meinerti\" ()) e di \"Leaenella\" (esemplari tipo analizzati di \"Trochosa intricaria\" ); queste ultime due analisi sono state effettuate dall'aracnologo Wunderlich in un suo lavoro (1984a).\nInfine \u00e8 sinonimo anteriore di \"Alopecosella\" , secondo le analisi effettuate sugli esemplari tipo di \"Lycosa perspicax\" dagli aracnologi Bosmans &amp; Van Keer in un loro lavoro (2002a); contra precedenti considerazioni sviluppate in un lavoro di Guy del 1996, dove \u00e8 ritenuto sinonimo posteriore di Alopecosa .\nNon sono stati esaminati esemplari di questo genere dal 2015.\nAttualmente, a luglio 2016, si compone di 168 specie e 3 sottospecie:"}
{"id": "6011529", "revid": "38120", "url": "https://it.wikipedia.org/wiki?curid=6011529", "title": "Animatroni", "text": ""}
{"id": "6011535", "revid": "294794", "url": "https://it.wikipedia.org/wiki?curid=6011535", "title": "Episodi di Young &amp; Hungry - Cuori in cucina (seconda stagione)", "text": "La seconda stagione della serie televisiva Young &amp; Hungry - Cuori in cucina \u00e8 stata trasmessa in prima visione assoluta negli Stati Uniti dal 25 marzo 2015 al 14 ottobre 2015, sul canale ABC Family. Il 24 novembre 2015, dopo circa cinque settimane dalla fine della stagione, \u00e8 stato trasmesso un episodio speciale intitolato \"Young &amp; Christmas\", inedito in Italia. \nIn Italia la stagione \u00e8 stata trasmessa dal 25 luglio al 12 agosto 2016 su Rai 3 ad eccezione dello speciale di Natale."}
{"id": "6011536", "revid": "785863", "url": "https://it.wikipedia.org/wiki?curid=6011536", "title": "Pok\u00e9mon GO", "text": ""}
{"id": "6011537", "revid": "110157", "url": "https://it.wikipedia.org/wiki?curid=6011537", "title": "Coppa del Generalissimo 1952 (hockey su pista)", "text": "La Coppa del Generalissimo 1952 \u00e8 stata la 9\u00aa edizione della principale coppa nazionale spagnola di hockey su pista. Il torneo ha avuto luogo dal 29 al 31 marzo 1952. Il trofeo \u00e8 stato vinto dal per la prima volta nella sua storia superando in finale l'."}
{"id": "6011542", "revid": "287204", "url": "https://it.wikipedia.org/wiki?curid=6011542", "title": "Episodi di Young &amp; Hungry - Cuori in cucina (terza stagione)", "text": "La terza stagione della serie televisiva Young &amp; Hungry - Cuori in cucina \u00e8 stata trasmessa in prima visione assoluta negli Stati Uniti dal 3 febbraio al 6 aprile 2016 sul canale Freeform. \nIn Italia la stagione \u00e8 stata trasmessa da sabato 3 giugno 2017 a sabato 1\u00ba luglio 2017, in prima tv assoluta italiana, in chiaro su Rai 3, alle 13:10 con doppio episodio."}
{"id": "6011544", "revid": "1543377", "url": "https://it.wikipedia.org/wiki?curid=6011544", "title": "Lil Milagro Ram\u00edrez", "text": "Fu torturata e assassinata dalla Guardia Nazionale del governo militare di El Salvador.\nBiografia.\nLil Milagro Ram\u00edrez nacque a San Salvador nel 1946, figlia di due insegnanti di scuola elementare. Fu la seconda di tre sorelle e un fratello e da piccola era solita praticare yoga con la madre, la quale era interessata alla teosofia.\nNel 1963 si iscrisse alla facolt\u00e0 di giurisprudenza dell'Universit\u00e0 di El Salvador, dove, alcuni anni dopo, si avvicin\u00f2 ad alcuni attivisti legati all'area del cristianesimo democratico tramite un circolo letterario frequentato anche da Marianella Garc\u00eda Villas. Nel 1967 si un\u00ec a un'organizzazione cattolica fondata sulle idee della teologia della liberazione, il \"Movimiento Estudiantil Social Cristiano\" (MESC). In quello stesso periodo si assistette a una radicalizzazione della giovent\u00f9 universitaria cattolica di El Salvador, sempre pi\u00f9 dubbiosa circa la possibilit\u00e0 di un'opposizione pacifica al regime. La repressione delle proteste organizzate da lavoratori e insegnanti tra il 1967 e il 1968 fu uno dei primi catalizzatori di tale consapevolezza. La stessa Ram\u00edrez, che prese parte alle proteste, indic\u00f2 quell'esperienza come uno dei motivi che la spinsero a cercare un diverso modo di esprimere il suo dissenso verso il governo autoritario, in una lettera scritta al padre nel 1971 per spiegare la scelta di vivere in clandestinit\u00e0.\nAttivismo.\nNel 1969 fu tra i primi membri del collettivo \"El Grupo\", orientato verso la pratica della lotta armata. L'organizzazione si sciolse nel 1971, in seguito al fallimento del sequestro di Ernesto Regalado Due\u00f1as, un membro dell'\u00e9lite economica salvadoregna che, durante il rapimento, perse la vita. A seguito dell'incidente diversi membri di El Grupo lasciarono il paese, mentre Lil Milagro, insieme ad Alejandro Rivas Mira ed Eduardo Sancho, rifond\u00f2 l'organizzazione con il nome di \"Ej\u00e9rcito Revolucionario del Pueblo\" (ERP).\nDal 1971 al 1975, vivendo in clandestinit\u00e0, fu tra i leader dell'organizzazione. All'interno dell'ERP fu tra i sostenitori di una strategia basata sullo stabilire connessioni con altri movimenti dal basso, con l'obiettivo di avviare una guerriglia urbana che avrebbe portato al rovesciamento del regime tramite una guerra rivoluzionaria. Tra i metodi di attuazione di questa tattica venne creata una commissione per stabilire legami tra la struttura militare dell'ERP e le masse popolari, della quale Lil Milagro fu parte.\nL'assassinio del poeta Roque Dalton, che al tempo intratteneva una relazione sentimentale con Ram\u00edrez, ad opera di una parte della dirigenza dell'ERP caus\u00f2 una scissione all'interno dell'organizzazione. Lil Milagro fond\u00f2 un nuovo gruppo, \"Resistencia Nacional\" (RN), insieme a Eduardo Sancho e a quei membri dell'ERP che erano pi\u00f9 orientati verso la ricerca dell'appoggio popolare. L'esperienza nella RN, tuttavia, dur\u00f2 poco: nel 1976 Lil Milagro Ram\u00edrez fu catturata dalle forze armate del regime militare e trasportata in una prigione clandestina, venendo poi trasferita nel carcere della Guardia Nazionale dove venne uccisa nel 1979, due giorni dopo il golpe che port\u00f2 al rovesciamento del regime di Carlos Humberto Romero e all'instaurazione di un nuovo governo militare. Negli anni passati in prigione Ram\u00edrez fu sottoposta ripetutamente a tortura, interrogatori violenti e condizioni di vita estremamente dure. I suoi resti non vennero mai rinvenuti.\nNel 1980, le due organizzazioni fondate da Lil Milagro costituirono, insieme ad altre, il Fronte Farabundo Mart\u00ed per la Liberazione Nazionale, principale forza d'opposizione alla giunta di governo militare nella guerra civile di El Salvador. Sempre nel 1980 sar\u00e0 fondata anche la \"Asociaci\u00f3n de Mujeres por la Democracia Lil Milagro Ram\u0131\u0301rez\". Nel 2013 i suoi scritti (poesie, lettere, prosa) furono raccolti in un volume edito da Miriam Medrano."}
{"id": "6011547", "revid": "120811573", "url": "https://it.wikipedia.org/wiki?curid=6011547", "title": "Record sauditi di atletica leggera", "text": "I record sauditi di atletica leggera rappresentano le migliori prestazioni di atletica leggera stabilite dagli atleti di nazionalit\u00e0 saudita e ratificate dalla Saudi Arabian Athletic Federation."}
{"id": "6011553", "revid": "84184", "url": "https://it.wikipedia.org/wiki?curid=6011553", "title": "Berget", "text": ""}
{"id": "6011564", "revid": "887662", "url": "https://it.wikipedia.org/wiki?curid=6011564", "title": "Daniele Gallo", "text": "Biografia.\nDaniele Gallo, laureato in Scienze Politiche con specializzazione in Sociologia del lavoro (con una tesi sulla Legge 903/1977: Storia di una parit\u00e0. Diritto e realt\u00e0, con relatrice la professoressa Bianca Beccalli) e corsista in Giurisprudenza all'Universit\u00e0 Statale di Milano, ha maturato, anche attraverso esperienze seminariali, competenze certificate nelle Criminologia (con il professor Gian Luigi Ponti) e nelle tematiche relative alla Sociologia e Filosofia del diritto (con il professor Renato Treves).\nDopo aver conseguito un master in Diritto dello sport con il professor Carlo Masera, si \u00e8 dedicato dal 1988 al 1995 al giornalismo e all\u2019editoria sportiva con pubblicazioni per la casa editrice Sport &amp; Sport (con la collaborazione di giornalisti tra cui Luca Serafini e Gino Bacci) come La grande Milano nello sport e Milan Campione, in celebrazione della vittoria nel Campionato 1987/1988. Direttore editoriale di Oggi Milan, insieme a Fabrizio Melegari ha offerto allo scenario documentale-calcistico italiano il Programma delle partite, una nuova tipologia di prodotto editoriale di carattere socio-informativo ispirato al modello anglosassone, con lo scopo di presentare ai tifosi l\u2019incontro, con tutte le informazioni necessarie per la sua massima valorizzazione. \u00abNella speranza che sia di compagnia prima della partita e di aiuto durante il suo svolgimento\u00bb, il Programma Ufficiale delle partite, autorizzato dall\u2019 e successivamente pubblicato su iniziativa e con il patrocinio dell\u2019UEFA per gli incontri di Champions League, \u00e8 stato realizzato con la collaborazione di valenti giornalisti come lo stesso Luca Serafini, Alberto Brandi, Giovanni Guardal\u00e0, Carlo Pellegatti e Mauro Suma.\nDal 1997 al 1999 \u00e8 stato uditore alla Facolt\u00e0 di Teologia dell\u2019Italia Settentrionale di Milano, dove ha frequentato i corsi di Introduzione al Nuovo Testamento, Esegesi del Nuovo Testamento (con il professor Bruno Maggioni) e Teologia Fondamentale (con il professor Pierangelo Sequeri).\nNel 1999 ha fondato Viator. Il mensile cristiano della pace, della solidariet\u00e0, del dialogo e dei diritti umani (di cui \u00e8 direttore responsabile dal 2001), un progetto editoriale di carattere etico-sociale da lui stesso ideato e realizzato con la collaborazione di Luca Serafini, Don Alberto Vitali e Fabio Ungaro.\nDal 2010 \u00e8 direttore responsabile del bimestrale Servitium - Quaderni di ricerca spirituale che propone percorsi di riflessione sulle condizioni della vita umana ispirandosi alle Sacre Scritture, alle tradizioni religiose e alle scienze.\nDirettore editoriale del Gruppo Viator, ha curato per la casa editrice milanese: \nDal 2010 gestisce anche la casa editrice Servitium dell\u2019ordine dei frati Servi di Maria di Fontanella di Sotto il Monte (Bergamo), originata e sviluppata dall\u2019impegno di figure come i padri David Maria Turoldo, Giovanni Vannucci, Camillo De Piaz ed Ermes Ronchi.\nGiornalista e saggista, \u00e8 autore di articoli e opere che riflettono sulla contemporaneit\u00e0, con particolare riguardo alle tematiche sociali , all\u2019etica della responsabilit\u00e0 come principio ispiratore della societ\u00e0 e dello stesso mondo dell\u2019informazione:\nLa stessa etica della responsabilit\u00e0 \u00e8 illuminata, nelle sue riflessioni, dal valore teologico-morale della Gratuit\u00e0 \u201cche tutto racchiude e che tutto contempla, stella polare per una vita nuova e un nuovo umanesimo\u201d:\nIl suo impegno di giornalista ed editore, attento alla quotidianit\u00e0 nella sua dimensione etico-sociale e ispirato da una cultura \u201cprofumata di vita\u201d, \u00e8 sempre stato accompagnato da una profonda passione per la letteratura, non intesa come \u201cpura illustrazione di costumi sociali e comuni aggiogati al tempo\u201d, ma \u201cla vita stessa, e cio\u00e8 la parte migliore e vera della vita\u201d\nDall\u2019intento di valorizzare la forza della parola oltre l\u2019opposizione tra linguaggio ed etica, cultura ed esistenza, promanano i suoi studi di Storia della letteratura e Critica letteraria, incentrati sulle opere degli autori neorealisti e sul Realismo nella sua accezione temporale pi\u00f9 ampia. \u00c8 in questo canone letterario che, come lo stesso Daniele Gallo esprime in Elementi di letteratura italiana: il Neorealismo del Novecento fra guerra e dopoguerra, la scrittura supera il mero compiacimento estetico per elevarsi a strumento antropologico rivoluzionario e vivificante, \u201cin grado di soccorrere l\u2019individuo nella scoperta del s\u00e9\u201d e della realt\u00e0 socio-politica che lo circonda, raccontata e \u201cvista sempre come passibile di miglioramento sia sul piano personale che collettivo\u201d: \nNei suoi saggi la parola non \u00e8 indagata solo nella sua rilevanza letteraria, ma nella sua trasversale energia relazionale e trasformativa, \u201ccreatrice e costruttrice di civilt\u00e0\u201d, in una dimensione in cui \u201ctutto \u00e8 traduzione\u201d e che abbraccia la quasi totalit\u00e0 degli atti comunicativi:\nIn questa direzione si orientano le sue analisi di Linguistica, Filosofia del linguaggio e della traduzione, ispirate al pensiero di George Steiner e al suo \u201cmoto ermeneutico\u201d, al \u201cprocesso di negoziazione\u201d di Umberto Eco e alla Teoria della tripartizione traduttiva di Roman Jakobson, cui aderisce conducendo, proprio attraverso la valorizzazione dell\u2019interpretazione intersemiotica, il concetto stesso del tradurre oltre i limiti del puramente linguistico, verso una dimensione olistica in cui il segno esprime tutta la sua forza metamorfica sulla realt\u00e0.\nLe sue riflessioni letterarie e linguistiche trovano compiuta espressione nel suo impegno per la formazione. Dal 2009/2010 \u00e8 docente di Lingua e Letteratura Italiana, Teorie e Tecniche della Traduzione Letteraria, Psico-sociologia dell\u2019atto comunicativo al Campus Universitario CIELS di Padova, Mantova, Milano e Bologna e, dall\u2019anno accademico 2018/2019, \u00e8 Direttore della Scuola Superiore per Mediatori Linguistici Prospero Mois\u00e8 Loria della Societ\u00e0 Umanitaria in cui \u00e8 docente delle stesse cattedre. \n\u00c8 altres\u00ec Direttore scientifico del master di Unicollege di \u201cMediazione linguistica e culturale verso migranti, richiedenti asilo, rifugiati e soggetti con protezione umanitaria\u201d dove insegna Antropologia delle strutture comunicative e Procedimenti traduttivi. In tali contesti, ha partecipato a progetti socio-culturali come:\n(2013, in collaborazione con il Centro Studi P.P. Pasolini);\n\u00c8 stato anche componente: \nHa fondato nel 2008 con il giocatore del Kakhaber Kaladze, Luca Serafini e Lorenzo Cipriani la KalaFoundation, Onlus impegnata nell\u2019organizzazione di una rete di assistenza per minori e anziani in difficolt\u00e0 in Georgia.\nEd \u00e8 socio fondatore e consigliere:\nL\u2019energia della parola, del segno elevato a \u201cstrumento per incidere nella societ\u00e0\u201d, che ha accompagnato e permeato i suoi lavori di giornalista ed editore, le sue opere di saggista e docente universitario, lo conducono, nel 2016, ad aderire a un progetto che unisce intento etico-formativo e valorizzazione del processo di apprendimento come mezzo di interazione sociale. \u00c8, infatti, insegnante volontario nel scuola di lingua italiana per stranieri Penny Wirton, fondata da Eraldo Affinati e Anna Luce Lenzi."}
{"id": "6011568", "revid": "110157", "url": "https://it.wikipedia.org/wiki?curid=6011568", "title": "Coppa del Generalissimo 1953 (hockey su pista)", "text": "La Coppa del Generalissimo 1953 \u00e8 stata la 10\u00aa edizione della principale coppa nazionale spagnola di hockey su pista. Il torneo ha avuto luogo dal 24 al 26 aprile 1953. Il trofeo \u00e8 stato vinto dal per la prima volta nella sua storia superando in finale l'."}
{"id": "6011570", "revid": "82465353", "url": "https://it.wikipedia.org/wiki?curid=6011570", "title": "Young &amp; Hungry", "text": ""}
{"id": "6011578", "revid": "709565", "url": "https://it.wikipedia.org/wiki?curid=6011578", "title": "Harriet Cooper", "text": "Harriet Cooper \u00e8 un personaggio immaginario dei fumetti di Batman, creato da Bill Finger e Sheldon Moldoff, apparsa per la prima volta nel Numero 328 del giugno 1964.\nDescrizione.\nHarriet Cooper \u00e8 zia materna di Dick Grayson, a cui rimane molto vicina dopo l'uccisione dei suoi genitori, acrobati circensi conosciuti come i \u00abGrayson volanti\u00bb, per mano del mafioso Tony Zucco. Dopo la morte del maggiordomo Alfred Pennyworth si trasferisce a Villa Wayne, aiutando Bruce Wayne, che ha adottato Dick, a mantenere la sua duplice identit\u00e0: il miliardario \u00e8 infatti Batman, un giustiziere che di notte protegge Gotham City in una crociata contro il crimine dopo aver perso i genitori, Thomas e Martha, per mano di un rapinatore di nome Joe Chill.\nAlla resurrezione di Alfred rimane a vivere a Villa Wayne, ammorbidendone l'atmosfera con la propria presenza materna, e incoraggiando Dick a vestire i panni di Robin, spalla di Batman.\nAltri media.\nIl personaggio divenne famoso con la serie televisiva \u00abBatman\u00bb, in cui fu interpretato da Madge Blake e doppiato da Alina Moradei. In questa versione, pur vivendo stabilmente a Villa Wayne ignora clamorosamente che Bruce e Dick siano Batman e Robin. In molti casi viene rapita, derubata e addirittura sedotta dal criminale di turno, dando luogo a situazioni altamente comiche. Appare anche nel film omonimo derivato dalla serie, ma in esso non pronuncia alcuna battuta."}
{"id": "6011579", "revid": "106908", "url": "https://it.wikipedia.org/wiki?curid=6011579", "title": "Antiche unit\u00e0 di misura del circondario di Varese", "text": "Nelle tabelle del 1877 per il circondario di Varese erano riportate le stesse unit\u00e0 di misura in uso a Milano.\nTerritorio.\nNel 1874 nel circondario di Varese erano presenti 160 comuni divisi in 8 mandamenti."}
