{"id": "1186793", "revid": "20768", "url": "https://it.wikipedia.org/wiki?curid=1186793", "title": "Cappella Giulia", "text": "La Cappella Giulia \u00e8 il coro incaricato di accompagnare musicalmente le cerimonie celebrate in San Pietro dal Capitolo Vaticano, non presiedute dal Papa (dove invece interviene la Cappella musicale pontificia sistina) e di interpretare in canto gregoriano e polifonico i testi musicali previsti dalla liturgia, al fine di conferire a dette celebrazioni adeguato splendore e solennit\u00e0.\nStoria.\nNon ci sono documenti che attestano l'esistenza della Cappella Giulia prima del XVI secolo. Sappiamo con certezza che essa fu riorganizzata da papa Giulio II (da cui il nome) nel 1513, ultimo anno del suo pontificato. Inizialmente operava quotidianamente in San Pietro, sia durante le ore canoniche, sia alle Messe, ai Vespri e - in occasione di alcune ricorrenze - anche in altre chiese di Roma. Durante le processioni solenni o le speciali liturgie di Pasqua e di Natale, la Cappella Giulia e la Cappella Sistina potevano anche assistere insieme, ma intervenendo distintamente.\nTale Cappella ha interrotto la sua attivit\u00e0 nel 1980 e fu sostituita temporaneamente da un coro diretto da monsignor Pablo Colino (\"Magister ad nutum Capituli\"), per continuare a svolgere le funzioni principali della precedente.\nQuesto nuovo coro venne chiamato \"Cappella Musicale della Sacrosanta Patriarcale Basilica Vaticana\" e, a differenza della precedente Cappella, le voci bianche dei Pueri Cantores vennero sostituite dalle voci femminili, che intervenivano nelle festivit\u00e0 maggiori (Pasqua, Natale e santi Pietro e Paolo).\nNel 2006, il Capitolo Vaticano ha affrontato una riorganizzazione delle attivit\u00e0 musicali della basilica, deliberando, nel maggio 2008, il ripristino della Cappella Giulia.\nLa Cappella Giulia nel 1577.\nMagister Cantorum: Giovanni Pierluigi da PalestrinaMagister Capellae: Guidobaldo ManzoOrganista: Marco HoutermanMagister grammaticae: Dionisio Malatesta\nI Pueri percepivano 2,5 - 3 Scudi mensiliI Cantores adulti percepivano 7 Scudi mensiliIl \"magister grammaticae\" percepiva un salario mensile di 2 ScudiIl \"magister capellae\" (prefetto-amministratore) percepiva 6 Scudi mensiliIl \"magister cantorum\" (Palestrina) percepiva inizialmente 8,33 scudi, fino ad arrivare a 15 Scudi\nLa cappella Giulia costava all'amministrazione papale circa 820 Scudi all'anno\nL'organico standard era di: 4 bassi, 4 tenori, 4 alti (12), 6 soprani \"pueri cantores\"\nTotale:18 elementi per la polifonia a doppio coro (2B, 2T, 2A, 3S + 2B, 2T, 2A, 3S) per le festivit\u00e0 importanti9 elementi - turni giornalieri - per le composizioni a 4 voci (2B, 2T, 2A, 3S)pi\u00f9 6 cappellani (per il gregoriano).\nDirettori.\nTra i \"Magistri Cantorum\" pi\u00f9 illustri compaiono nomi quali Giovanni Pierluigi da Palestrina (dal 1551 al 1554 e dal 1571 al 1594), Giovanni Animuccia, Francesco Soriano, Orazio Benevoli, Domenico Scarlatti, Niccol\u00f2 Jommelli, Salvatore Meluzzi e Nicola Antonio Zingarelli. Il pi\u00f9 recente direttore della Cappella Giulia \u00e8 stato il maestro Armando Renzi. (Dal 1980 al 2006) mons. Pablo Colino organizza e dirige la Cappella Musicale della Basilica Vaticana. Nel 2006 viene eletto come Magister il romano Claudio Dall'Albero.\nIl 3 aprile 2008, il rev. p. Pierre Paul, O.M.V., canadese, \u00e8 nominato \"Magister ad nutum Capituli\". Nel dicembre 2015, viene nominato p. Jafet Ramon Ortega Trillo o.s.a..\nnota 1= Maestro della Cappella Musicale della Basilica Vaticana \"ad nutum Capituli\"\nnota 2= dal 2008, Maestro della Cappella Giulia \"ad nutum Capituli\" "}
{"id": "1186798", "revid": "701660", "url": "https://it.wikipedia.org/wiki?curid=1186798", "title": "Chiesa di Santa Caterina da Siena (Napoli)", "text": "La chiesa di Santa Caterina da Siena \u00e8 un luogo di culto di Napoli; si erge nel centro storico della citt\u00e0. Oggi \u00e8 una delle sedi del centro di musica antica \"Piet\u00e0 de' Turchini\" insieme alla chiesa di San Rocco alla Riviera di Chiaia.\nStoria e descrizione.\nSi presume che la chiesa sia stata eretta nel XVI secolo da Don Giovanni d'Austria, vincitore della battaglia di Lepanto; la struttura, in seguito, venne unita all'ospedale di San Giacomo, ma anch'esso venne ceduto nel 1613 a Feliciano Zuppardo.\nL'edificio si presenta a navata unica, con quattro cappelle per ogni lato e abside semicircolare. La chiesa, oltre a rappresentare una notevole testimonianza storica ed architettonica, \u00e8 anche custode di testimonianze dell'artigianato napoletano.\nDella chiesa seicentesca sono rimaste due acquasantiere e due tele dedicate a \"Santa Caterina\" e \"San Giacomo\", attribuite, secondo i documenti, alla scuola di Belisario Corenzio.\nIl pavimento in cotto e maiolicato \u00e8 opera di Ignazio Chiaiese e risale al 1760.\nMario Gioffredo e Fedele Fischetti collaborarono per la creazione degli affreschi sulla volta.\nDello stesso Gioffredo \u00e8 l'altare maggiore, che testimonia le tendenze classiche dell'artista. \nGli altari della chiesa sono sormontati da tele realizzate da Paolo De Matteis, Francesco De Mura, Lorenzo De Caro, Fedele Fischetti, Giacinto Diano."}
{"id": "1186800", "revid": "124123", "url": "https://it.wikipedia.org/wiki?curid=1186800", "title": "Keik\u014d", "text": "Nessuna data certa pu\u00f2 essere assegnata a lui o al suo regno ed \u00e8 considerato dagli storici come una leggenda.\nViene riportato nel \"Kojiki\" e nel \"Nihonshoki\", ma mentre secondo il \"Kojiki\" invi\u00f2 il figlio Yamato Takeru nel Ky\u016bsh\u016b per conquistare le trib\u00f9 locali, secondo il \"Nihonshoki\" fu Keik\u014d stesso a combattere le battaglie contro queste trib\u00f9. Secondo entrambi i testi invi\u00f2 nella province del Giappone Izumo e nelle province orientali per conquistarle e ampliare il suo territorio."}
{"id": "1186801", "revid": "1439131", "url": "https://it.wikipedia.org/wiki?curid=1186801", "title": "Panhard Dyna Z", "text": "La Panhard Dyna Z era un'autovettura di fascia media prodotta dal 1953 al 1959 dalla Casa automobilistica francese Panhard.\nStoria.\nNel 1948, anno in cui fu lanciata a tutti gli effetti la Dyna X, alla Panhard si cominci\u00f2 immediatamente a lavorare alla vettura che l'avrebbe sostituita. L'idea nasceva dall'esposizione di un prototipo, denominato \"Dynavia\", dalle forme molto aerodinamiche, a partire dal quale la nuova vettura doveva riprendere le linee generali.\nMeccanicamente doveva mantenere l'impostazione della Dyna X ed anche dal punto di vista dei materiali, si scelse l'alluminio per la carrozzeria, proprio come nel caso della Dyna X. La vettura doveva essere molto grande e spaziosa per poter trasportare comodamente un'intera famiglia, ma essere al tempo stesso dotata di un propulsore economico che non penalizzasse i consumi e le prestazioni dovevano comunque essere brillanti. Il progetto, denominato \"VLL\" (\"Voiture Large L\u00e9g\u00e9re\") e capeggiato da Paul Panhard e dal figlio Jean, port\u00f2 i suoi frutti il 17 giugno 1953, quando la nuova vettura fu presentata, in concomitanza con l'uscita di produzione della Dyna X, e fu battezzata Dyna Z.\nNonostante la denominazione, per\u00f2, la nuova vettura aveva poco a che fare con la vecchia, in quanto sia il telaio che la carrozzeria erano di progettazione completamente nuova ed inedita: solo la meccanica riprendeva quella della ultime Dyna X. Gli ingombri erano decisamente maggiori rispetto a quelli della Dyna X: rispetto a quest'ultima, infatti, la Dyna Z era ben 75 cm pi\u00f9 lunga, aspetto che pone la Dyna Z in una fascia di mercato pi\u00f9 alta rispetto a quella della Dyna X e che le consente di rivaleggiare anche con vetture di categoria pi\u00f9 alta. Inoltre, grazie ai sei posti che poteva offrire, diveniva un potenziale oggetto dei desideri per un gran numero di famiglie. In effetti il successo presso la stampa e il pubblico fu caloroso, in virt\u00f9 delle sue linee originali, molto aerodinamiche ed accattivanti. Anche le prestazioni furono accolte con favore: la Dyna Z raggiungeva infatti una velocit\u00e0 massima di 132\u00a0km/h.\nUnico neo inizialmente apparente era il prezzo, poco concorrenziale e dovuto alla scelta di soluzioni costose, come l'utilizzo dell'alluminio per i lamierati e per il telaio. \nIn ogni caso, il successo arrise alla Dyna Z, se non che, poco tempo dopo, cominciarono a emergere anche nuove problematiche relative a difetti nell'assemblaggio della carrozzeria e all'eccessiva rumorosit\u00e0 del motore. Gi\u00e0 nel 1954, le vendite calarono sensibilmente e la Casa francese corse ai ripari: nel 1955, alla prima serie della Dyna Z, denominata \"Z1\", furono apportate modifiche alla meccanica, inizialmente nelle sospensioni e successivamente al motore, in modo che fosse pi\u00f9 silenzioso. Alla fine dello stesso anno, anche la scocca in alluminio fu accantonata a favore di una pi\u00f9 tradizionale scocca in acciaio e inoltre furono introdotte ulteriori modifiche meccaniche.\nNel settembre del 1956, viene presentata la nuova serie della Dyna Z, denominata \"Z12\", e caratterizzata dalla carrozzeria completamente in acciaio, comprese portiere e portelloni, per diminuire ulteriormente i costi di produzione e quindi il prezzo di listino. All'inizio del 1957, la serie Z12 entra regolarmente in produzione: le prestazioni sono leggermente calate, per via dell'impiego di acciaio per i lamierati. La vettura era quindi un po' pi\u00f9 pesante e la velocit\u00e0 massima passava da 132 a 129\u00a0km/h. Per contro, il prezzo era leggermente calato e il motore era pi\u00f9 silenzioso. Nello stesso anno videro la luce nuove versioni della Dyna Z: la Grand Standing, versione di lusso della berlina normale, e la cabriolet, molto gradevole nella sua linea e disponibile sia in versione normale, sia in versione \"Grand Standing\".\nNel 1959 furono introdotte anche le due versioni commerciali (furgone e pick-up) e la dotazione della gamma venne resa pi\u00f9 ricca. Per finire, durante la prima met\u00e0 del 1959, fu prodotta in serie limitata la Dyna Z Tigre (sigla di progetto \"Z16\"), con motore pi\u00f9 potente, per venire incontro alla clientela pi\u00f9 sportiva.\nLa Dyna Z fu tolta di produzione nel settembre del 1959, ma fu venduta fino a fine anno.\nCaratteristiche estetiche.\nUno degli aspetti pi\u00f9 interessanti della Dyna Z \u00e8 la sua linea, molto arrotondata e aerodinamica, ispirata dal prototipo \"Dynavia\" del 1948. La parte pi\u00f9 caratteristica \u00e8 il frontale, con i tondi fari leggermente sporgenti in alto e con il paraurti che si apre al centro per ospitare il terzo faro centrale, che altro non \u00e8 che un fendinebbia. L'insieme fa pensare ad un buffo muso da pesce, che dona simpatia all'aspetto della vettura. Tra l'altro, l'intero frontale \u00e8 incorporato nel coperchio del cofano motore: sollevandolo, l'intero frontale si ribalta e lascia la meccanica completamente a nudo.\nLa fiancata \u00e8 la parte meno tormentata dell'intero corpo vettura: completamente liscia e priva di qualsiasi inserto, \u00e8 caratterizzata unicamente da una linea cromata nel sottoporta e dalle frecce laterali anteriori a forma di goccia e sistemate alla base del montante anteriore. I passaruota posteriori erano di forma leggermente schiacciata.\nLa coda, piuttosto sfuggente, era caratterizzata dal lunotto panoramico e dall'ampio portellone del vano bagagli. I fari posteriori, che sulla prima serie erano di piccole dimensioni, sulla seconda erano decisamente pi\u00f9 grandi e a forma di cupola.\nQuanto alla versione cabriolet, la sua linea era opera della carrozzeria belga \"D'Ieteren\" con sede a Bruxelles. La Dyna Z Cabriolet era molto elegante, ma allo stesso tempo semplice. La sua linea era molto poco turbata da interventi di qualsiasi sorta.\nMeccanica.\nLa Dyna Z montava la stessa meccanica delle ultime Dyna X, vale a dire un bicilindrico boxer orizzontale raffreddato ad aria da 851 cm\u00b3, in grado di erogare una potenza massima di 42 CV a 5000 giri/min. La trazione \u00e8 anteriore e il cambio era manuale a 4 marce. I freni sono a tamburo sulle quattro ruote, mentre le sospensioni erano anteriormente a ruote indipendenti e posteriormente a ruote semi-indipendenti. Sui due assi erano poi montati quattro ammortizzatori telescopici.\nMolti furono gli interventi mirati a migliorare la vettura dal punto di vista della rumorosit\u00e0 e della maneggevolezza. Nel 1954 furono migliorati il raffreddamento del motore e la distribuzione. Alla fine del 1955 fu adottato un nuovo motore, denominato \"M5\", pi\u00f9 robusto e con un carburatore derivato dalle competizioni. Anche il cambio, che inizialmente soffriva di impuntamenti, fu migliorato, specie nella seconda serie, grazie all'utilizzo di nuovi sincronizzatori, e in opzione vi era anche la frizione automatica. Alla fine del 1957 fu adottato il sistema di raffreddamento \"A\u00e9rodyne\", basato sull'utilizzo di una turbina centrifuga e derivato anch'esso dalle competizioni.\nNel 1959 la novit\u00e0 pi\u00f9 importante fu la versione \"Tigre\", dotata dello stesso motore delle altre versioni, ma potenziato fino a 50 CV, grazie all'utilizzo di un carburatore a doppio corpo. Tra gli altri aggiornamenti vi fu l'introduzione su tutta la gamma dei tamburi dei freni in lega leggera."}
{"id": "1186802", "revid": "287204", "url": "https://it.wikipedia.org/wiki?curid=1186802", "title": "Anhalt-Dessau", "text": "LAnhalt-Dessau fu un principato e quindi un ducato tedesco, situato nel territorio dell'ex Repubblica Democratica Tedesca, dal 1382 al 1863, anno in cui entr\u00f2 a far parte del Ducato di Anhalt.\nNel 1396 il Principato diviene eredit\u00e0 del Principato di Anhalt-Zerbst, compreso nell'Anhalt-K\u00f6then e nell'Anhalt-Dessau. Nel 1474 passa in eredit\u00e0 all'Anhalt-Dessau e all'Anhalt-K\u00f6then.\nNel 1544 diviene eredit\u00e0 degli Anhalt-Pl\u00f6tzkau, con l'Anhalt-Dessau e il Principato di Anhalt-Zerbst; Nel 1603 viene ereditato con l'Anhalt-Dessau, l'Anhalt-Bernburg, l'Anhalt-K\u00f6then, l'Anhalt-Pl\u00f6tzkau e il Principato di Anhalt-Zerbst.\nNel 1806 lo stato viene elevato a ducato elettorale, e come tale il suo reggente pot\u00e9 fregiarsi del titolo di principe elettore dell'imperatore di Germania.\nCon il passaggio alla linea di K\u00f6then nel 1847 e a quella di Bernburg nel 1863, entr\u00f2 a far parte definitivamente del Ducato di Anhalt con Dessau e Hauptstadt.\nIl ducato segu\u00ec allora le sorti del Ducato di Anhalt."}
{"id": "1186805", "revid": "465169", "url": "https://it.wikipedia.org/wiki?curid=1186805", "title": "Steve Hurley", "text": "Biografia.\nA met\u00e0 degli anni ottanta \u00e8 diventato noto per il suo show radiofonico del sabato sera sulla radio WBMX in cui si esib\u00ec con nuove tecniche di mixaggio come il cutting, il drop outs e il break spins. Ha suonato anche al \"Warehouse\" night club di Chicago. A met\u00e0 del 1986 \u00e8 arrivato al primo posto della U.S. Dance Chart con un singolo house mai uscito in Europa: \"I Can't Turn Around\" (firmato come JM SILK). Sempre nel 1986 produce uno dei primissimi dischi su etichetta Dj International: \"Jack your body\". Questo \u00e8 stato il primo prodotto house a raggiungere la vetta della classifica di vendita inglese, nel gennaio del 1987.\nAlla fine degli anni ottanta i suoi lavori da dj erano gi\u00e0 internazionali, specie grazie ai suoi remix per i New Order (\"Fine Time\") e gli Inner City. \nNel 1991 ha arrangiato le canzoni di Kym Sims e Keith Nunnally. Nello stesso periodo ha collaborato con il gruppo Clubland, complesso musicale anglo-svedese che ha avuto molto successo nelle classifiche dance statunitensi. \nHurley \u00e8 stato richiesto anche come remixer da cantanti di fama mondiale come Roberta Flack (\"Look Out\"), Madonna (\"Take A Bow\"), Diana Ross (\"You Are Gonna Love It\"), Jennifer Lopez (\"Aint Funny\"), Prince (\"Get Off\") e Crystal Waters (\"Makin Happy\"). \nNel 1997 ha pubblicato il disco \"Steve \"Silk\" Hurley and the Voices\" - \"The Word Is Love\" che ha riscosso un buon successo nei club statunitensi ed europei. Il dj ha ricevuto una nomination ai Grammy Awards per il miglior remixer nel 1998 e nel 1999. \nLa figlia B.Laur\u00e9n (Brittney Hurley) ha cantato ultimamente nei suoi dischi ed \u00e8 una cantante emergente del panorama Rhythm and blues."}
{"id": "1186811", "revid": "125100082", "url": "https://it.wikipedia.org/wiki?curid=1186811", "title": "Treno regionale (Italia)", "text": "Treno regionale (individuato dalla sigla R o REG sull'orario ferroviario) \u00e8 una categoria di servizio dei treni.\nI treni regionali effettuano servizio all'interno di una medesima regione, o in alcuni casi a cavallo tra regioni contigue.\nStoria.\nLa denominazione di treno regionale venne introdotta dalle Ferrovie dello Stato con il cambio d'orario del 23 maggio 1993, in sostituzione della precedente denominazione di treno locale.\nIl decreto legislativo 19 novembre 1997, n. 422, confer\u00ec alle regioni funzioni e compiti relativi al trasporto pubblico locale, a norma dell'articolo 4,\ncomma 4 della legge 15 marzo 1997, n. 59 anche relativamente a quello ferroviario.\nDivenuto materia di competenza esclusiva delle Regioni, in seguito alla riforma del titolo V della Costituzione, dal 2001 queste, delegate dallo Stato, iniziarono a stipulare contratti di servizio con i quali si impegnano a corrispondere agli operatori ferroviari contributi commisurati alla quantit\u00e0 dei servizi richiesti. Lo Stato stesso, invece, contrattualizza i propri contributi per i servizi di lunga percorrenza ritenuti di pubblica utilit\u00e0.\nCon la conclusione dell'orario invernale 2007 le precedenti categorie di treno interregionale e treno diretto sono state anch'esse integrate tutte nella categoria di treno regionale.\nCon l'entrata in vigore dell'orario 2011 (dal 12 dicembre 2010) \u00e8 stata introdotta la categoria regionale veloce (RV), che la maggior parte delle volte viene assegnata agli ex treni interregionali.\nCaratteristiche e materiale rotabile.\nI treni regionali effettuano generalmente tutte le fermate della linea percorsa escludendo, in alcuni casi, solo quelle meno importanti. Nelle linee a traffico pi\u00f9 intenso sono realizzati con convogli composti dalle 5 alle 10 carrozze per quanto riguarda le carrozze monopiano, mentre per quelle a due piani si va dalle 2 alle 7 carrozze. Sulle linee ferroviarie meno trafficate sono spesso realizzati con automotrici (leggere o pesanti) singole o a comando multiplo.\nLa numerazione \u00e8 compresa fra 1700 e 1899, tra 2000 e 7999, tra 10000 e 12999, tra 20000 e 25499.\nLista del materiale rotabile dal 2004.\nCostruttori: &lt;br&gt;\n1\u00aa serie: Corifer &lt;br&gt;\n2\u00aa serie: AnsaldoBreda &lt;br&gt;\n2\u00aa serie: Hitachi Rail Italy\nCostruttori: FIAT, Sofer, O.ME.CA.\nALe/ALn 501 e ALe/ALn 502 &lt;br&gt;\nCostruttore: Alstom \nETR 324, ETR 425 ed ETR 526 &lt;br&gt;\nCostruttore: Alstom \nATR 220 tr &lt;br&gt;\nCostruttore: Pojazdy Szynowe Pesa Bydgoszcz \nETR 103 o ETR 104 &lt;br&gt;\nCostruttore: Alstom \nETR 421, ETR 521 ed ETR 621 &lt;br&gt;\nCostruttore: Hitachi Rail\nCostruttore: Hitachi Rail\nHTR 312/412\nCostruttore: AnsaldoBreda, Breda Costruzioni Ferroviarie, ABB, Firema"}
{"id": "1186812", "revid": "1060", "url": "https://it.wikipedia.org/wiki?curid=1186812", "title": "Opera Pia", "text": ""}
{"id": "1186814", "revid": "2089782", "url": "https://it.wikipedia.org/wiki?curid=1186814", "title": "Prodotto semidiretto", "text": "In algebra, il prodotto semidiretto \u00e8 un'estensione del concetto di prodotto diretto. Cos\u00ec come il prodotto diretto, un prodotto semidiretto di due gruppi formula_1 \u00e8 un gruppo che ha come elementi quelli del prodotto cartesiano formula_2, la cui legge di composizione dipende per\u00f2 anche da un omomorfismo particolare scelto fra gli omomorfismi formula_3.\nDefinizione.\nDati due gruppi formula_1 ed un omomorfismo formula_5, chiamiamo \"prodotto semidiretto di formula_6 e formula_7 secondo formula_8\" il prodotto cartesiano formula_2 dotato della seguente operazione:\ndove indichiamo con formula_11 l'automorfismo formula_12 appartenente all'insieme formula_13.\nIl prodotto semidiretto di formula_6 e formula_7 secondo formula_8 pu\u00f2 essere indicato come\nProdotto diretto e semidiretto.\nIl prodotto diretto formula_18 \u00e8 un caso particolare di prodotto semidiretto: quello ottenuto considerando tra formula_19 e formula_13 l'omomorfismo:\ndove formula_22 \u00e8 l'automorfismo identit\u00e0 in formula_23. Infatti l'operazione su formula_24 sar\u00e0 a questo punto:\nformula_25\nQuesta, per l'appunto, non \u00e8 altro che l'operazione del prodotto diretto.\nTeorema sulla decomposizione in prodotto semidiretto.\nSia formula_26 un gruppo e siano formula_27 due suoi sottogruppi.\nSe:\nallora formula_33, dove formula_34 (ossia ogni elemento viene mappato da formula_8 nel rispettivo automorfismo coniugio).\nL'isomorfismo tra formula_30 e formula_37 sar\u00e0 quello che manda il generico elemento formula_38 in formula_39.\nPropriet\u00e0.\nMentre il prodotto diretto di due gruppi abeliani \u00e8 sempre abeliano, non si pu\u00f2 dire altrettanto del prodotto semidiretto (un esempio \u00e8 dato dai gruppi diedrali, dato che formula_40 \u00e8 non abeliano per ogni formula_41), e anzi, un prodotto semidiretto di due gruppi abeliani \u00e8 abeliano se e solo se il prodotto diretto coincide con il prodotto semidiretto."}
{"id": "1186815", "revid": "124123", "url": "https://it.wikipedia.org/wiki?curid=1186815", "title": "Seimu", "text": "Nessuna data certa pu\u00f2 essere assegnata a lui o al suo regno ed \u00e8 considerato dagli storici come una leggenda."}
{"id": "1186816", "revid": "919135", "url": "https://it.wikipedia.org/wiki?curid=1186816", "title": "Propriet\u00e0 di tricotomia", "text": "La propriet\u00e0 di tricotomia \u00e8 una propriet\u00e0 dei numeri reali, secondo la quale \u00e8 possibile suddividere l'insieme formula_1 in tre sottoinsiemi che ne costituiscono una partizione:\nQuesta \u00e8 la propriet\u00e0 che permette di poter definire un ordine totale per i numeri reali compatibile con la struttura di campo: dati infatti formula_2, si dice che:\nDa notare, ad esempio, che il campo dei numeri complessi non dispone di questa propriet\u00e0 (non si possono distinguere positivi e negativi), e infatti formula_8 non \u00e8 un campo ordinato. Anche se \u00e8 possibile definire su formula_8 degli ordini totali (in infiniti modi), questi non sono compatibili con la struttura di campo."}
{"id": "1186817", "revid": "1161734", "url": "https://it.wikipedia.org/wiki?curid=1186817", "title": "Deutscher Dom", "text": "Il Deutscher Dom \u00e8 una chiesa protestante di Berlino, in Germania.\nSorge sul lato meridionale nel Gendarmenmarkt, a simmetrico riflesso della sua gemella, il Franz\u00f6sischer Dom, sul lato nord.\n\u00c8 posta sotto tutela monumentale (\"Denkmalschutz\").\nLa chiesa, distrutta durante la seconda guerra mondiale, fu ricostruita nel 1982\u201396. La cupola fu costruita dall'architetto Carl von Gontard.\nStoria e descrizione.\nLa chiesa venne costruita per ospitare una comunit\u00e0 protestante. Il progetto dell'edificio venne affidato a Martin Gr\u00fcnberg, che pens\u00f2 ad una struttura in puro stile barocco, e fu costruito da Giovanni Simonetti. La decorazione plastica \u00e8 opera di Bernhardt Rode. Ultimata nel 1708, l'edificio si basava su una struttura pentapartita a cui nel 1785 fu aggiunta una torre con cupola come quella del Franz\u00f6sischer Dom, posto all'altra estremit\u00e0 della piazza. La chiesa bruci\u00f2 completamente durante la guerra e fu riedificata solo nel 1993. Il restauro ha cercato di mantenere inalterato l'aspetto dell'edificio, infatti l'esterno \u00e8 stato ricostruito quasi fedelmente al modello originario, mentre l'interno \u00e8 stato costruito in stile moderno. L'edificio oggi ospita l'esposizione \"Wege, Irrwege, Umwege\" (\"Strade, confusioni, deviazioni\"), sull'evoluzione della democrazia parlamentare."}
{"id": "1186822", "revid": "599013", "url": "https://it.wikipedia.org/wiki?curid=1186822", "title": "Mikael Forssell", "text": "Carriera.\nClub.\nCresciuto nelle giovanili dell'HJK Helsinki, il 31 luglio 1998 \u00e8 stato acquistato appena diciassettenne a titolo gratuito dal Chelsea. Il 23 febbraio 2000 lo gir\u00f2 in prestito al Crystal Palace. Totalizz\u00f2 13 presenze, l'8 maggio torn\u00f2 al Stamford Bridge. Il 27 luglio torno sempre in prestito al Crystal Palace. Il 7 maggio 2001 torn\u00f2 al Chelsea, disput\u00f2 una discreta stagione. Il 30 gennaio 2003 passa in Germania viene girato in prestito per 500.000 euro al Borussia M\u00f6nchengladbach. Il 28 agosto torna in Premier League, viene prestato per 750.000 euro al Birmingham City. Il primo anno realizza 17 reti. Il 6 gennaio 2005 ritorna al Chelsea, dove vince il campionato. Il 10 giugno venne ceduto a titolo definitivo per 4,5 milioni di euro al Birmingham City. Il 14 maggio 2007 stava per passare all'Hannover 96 per 2 milioni di euro, ma i medici del club tedesco danno esito negativo al trasferimento. Finalmente il 30 maggio 2008 passa a titolo gratuito all'Hannover 96 in Bundesliga. Il 12 settembre 2011 ha firmato un contratto annuale con il Leeds, rimanendo svincolato a fine stagione. Il 31ottobre 2012 ritorna al suo vecchio club l'HJK Helsinki firmando un biennale. Vince il campionato. Il 29 agosto 2014 firma un contratto annuale con il Bochum. Il 5 marzo 2016 ritorna per la seconda volta all'HJK Helsinki firmando un contratto fino a fine stagione.. Nel 2017-2018 milita nell'HIFK, altra squadra del suo paese. Nel maggio 2018 annuncia il proprio ritiro dall'attivit\u00e0 agonistica.\nNazionale.\nIl suo debutto risale alla partita Finlandia-Moldavia del 9 giugno 1999; ha segnato per la prima volta nella partita Finlandia-Lussemburgo del 28 febbraio 2001. Segna una tripletta contro il nelle qualificazioni europee nell'incontro che si concluder\u00e0 8-0, e al ritorno segner\u00e0 l'unico gol della gara a Serravalle.\nStatistiche.\nPresenze e reti nei club.\n\"Statistiche aggiornate all'11 aprile 2017.\""}
{"id": "1186831", "revid": "28406", "url": "https://it.wikipedia.org/wiki?curid=1186831", "title": "Irene Ducaina", "text": ""}
{"id": "1186832", "revid": "1543377", "url": "https://it.wikipedia.org/wiki?curid=1186832", "title": "Ordine basiliano italiano di Grottaferrata", "text": "L'Ordine basiliano italiano di Grottaferrata (in latino \"Ordo basilianus italiae, seu Cryptoferratensis\") \u00e8 un istituto religioso maschile di diritto pontificio: i monaci dell'ordine pospongono al loro nome la sigla O.S.B.I.\nIl monachesimo basiliano si impiant\u00f2 nei territori bizantini dell'Italia meridionale almeno a partire dal VI secolo e venne incrementato nei secoli successivi dall'arrivo di monaci orientali profughi per la persecuzione iconoclasta.\nIl principale esponente del monachesimo bizantino in Italia fu Nilo da Rossano, fondatore dell'abbazia di Grottaferrata.\nI monasteri italo-greci vennero riuniti in un ordine da papa Gregorio XIII nel 1579: quasi estinto a causa delle soppressioni del Settecento e dell'Ottocento, venne ripristinato nel 1882.\nStoria.\nNascita del monachesimo italo-greco.\nLe origini del monachesimo italo-greco sono poco note, ma \u00e8 certo che si increment\u00f2 nel corso dei secoli dell'alto medioevo in seguito alla conquista giustinianea dell'Italia meridionale, all'esodo in quei territori di monaci greci per l'invasione persiana e per la persecuzione iconoclasta da parte degli imperatori d'Oriente.\nLe piccole comunit\u00e0 di monaci italo-greci, in principio, ebbero un carattere essenzialmente eremitico ma, con la fine delle lotte iconoclaste, adottarono le consuetudini e le norme liturgiche del monachesimo studita.\nCon l'invasione araba, i monaci italo-greci di Sicilia (tra loro, Elia di Enna, Elia lo Speleota, Saba e Macario) migrarono in Calabria e Lucania: a Mercurion sorse un'importante eparchia che divenne il centro di irradiazione del monachesimo greco nell'Italia meridionale.\nNilo di Rossano e Grottaferrata.\nDa Mercurion proveniva il pi\u00f9 illustre esponente del monachesimo bizantino: Nilo. Originario di Rossano, abbandonata la moglie, si ritir\u00f2 prima a Mercurion e poi a San Nazario, monastero posto nei domini del principe di Salerno; torn\u00f2 poi a Mercurion e prese ad abitare in una spelonca presso il monastero, conducendo una vita di rigorosa ascesi.\nIn seguito alle incursioni saracene Nilo si spost\u00f2 a Rossano, poi ottenne dai benedettini di Montecassino il monastero di Valleluce e, in seguito, il monastero dei Santi Vincenzo e Anastasio alle tre fontane di Roma, dove venne visitato anche dall'imperatore Ottone III. Temendo l'eccessiva popolarit\u00e0, Nilo si ritir\u00f2 nella zona di Tuscolo, dove ottenne dal conte Gregorio I il permesso di fondare il monastero di Grottaferrata, dove mor\u00ec nel 1004.\nNilo di Rossano ebbe il merito di imprimere un nuovo vigore al monachesimo italo-greco, permettendogli di inserirsi in maniera pi\u00f9 vitale nella tradizione italica. Abbandonando il loro carattere eremitico, i suoi monaci divennero importanti strumenti di cultura e civilt\u00e0 per le popolazioni dei territori contesi tra longobardi, bizantini, arabi e normanni.\nIl monastero di Grottaferrata estese rapidamente i suoi possedimenti anche fuori dal territorio tuscolano e il suo abate divenne capo di un vasto feudo: Ruggero di Sicilia gli confer\u00ec il titolo di barone di Rossano. Le guerre tra romani e tuscolani, verso la fine del XII secolo, diedero inizio al processo di decadenza che colp\u00ec il monastero.\nMonachesimo italo-greco nei domini normanni.\nIn Calabria, specialmente nella zona tra Stilo e Catanzaro, esistevano oltre trecento monasteri bizantini: il monastero di Santa Maria Odigitria (o Patirion), fondato da Bartolomeo di Simeri, raccolse l'eredit\u00e0 spirituale di Nilo e, insieme con le sue numerose dipendenze, divenne un vivaio di cultura bizantina.\nCon la conquista normanna dell'Italia meridionale, i nuovi dominatori, sospettando i monaci italo-greci di atteggiamento favorevole al regime bizantino, affidarono i loro monasteri ai benedettini o affiancarono loro comunit\u00e0 latine. Pur favorendo la rilatinizzazione dei loro territori, i Normanni continuarono a beneficiare i monasteri basiliani, soprattutto per il forte ascendente esercitato da quei monaci sulle popolazioni locali.\nRuggero II incaric\u00f2 Bartolomeo di Simeri di fondare un monastero del Santissimo Salvatore a Messina e nel 1131 pose alle dipendenze del suo archimandrita gli egumeni di tutti i monasteri basiliani di Sicilia; il sistema federativo venne esteso da Guglielmo II ai monasteri di Calabria e Lucania e la sede dell'archimandrita venne stabilita nel monastero dei Santi Elia e Anastasio a Carbone.\nLa tradizione monastica greco-italica, comunque, continu\u00f2 a declinare e quasi scomparve all'epoca della separazione tra le Chiese orientali e quella occidentale.\nFondazione dell'ordine.\nTutti i monasteri bizantini d'Italia (anche quello di Mezzojuso, popolato da monaci albanesi) vennero riuniti in un ordine con la bolla \"Benedictus Dominus\" di papa Gregorio XIII del 1\u00ba novembre 1579.\nI basiliani italiani ebbero l'incarico di rivitalizzare anche i monasteri basiliani spagnoli, che vennero posti alle dipendenze del monastero di Grottaferrata (gli ultimi monasteri basiliani spagnoli scomparvero nel 1855, a causa delle leggi del governo di Baldomero Espartero).\nGli abati di Grottaferrata Pietro Minniti e Giuseppe Del Pozzo, rispettivamente nel 1709 e nel 1746, chiesero ai pontefici di sopprimere il rito bizantino nei monasteri dell'ordine, ma prima papa Clemente XI e poi papa Benedetto XIV respinsero l'istanza.\nA partire dalla met\u00e0 del XVIII secolo, con la soppressione di numerosi monasteri nel Regno di Napoli, per l'ordine inizi\u00f2 un periodo di grande decadenza culminato nel 1866, con le leggi eversive sabaude: l'unico monastero dell'ordine sopravvissuto fu quello di Grottaferrata, mantenuto come monumento nazionale.\nLa tradizione greca venne ripristinata integralmente a Grottaferrata con decreto del 12 aprile 1882: le nuove costituzioni dei basiliani d'Italia furono approvate una prima volta nel 1900 e nuovamente, dopo alcune modifiche apportate dalla Congregazione per le Chiese Orientali, il 6 aprile 1929.\nNel 1920 i basiliani ripresero possesso del monastero di Mezzojuso, nel 1932 fondarono quello di San Basile e nel 1949 quello di Piana degli Albanesi.\nFinalit\u00e0 e diffusione.\nI basiliani d'Italia, oltre che nello studio, nel lavoro e nella preghiera, sono particolarmente attivi nello sviluppo dei rapporti ecumenici con l'Oriente cristiano.\nL'archimandrita di Grottaferrata \u00e8 il superiore generale dell'ordine.\nAlla fine del 2008 l'ordine contava 3 case (l'abbazia di Grottaferrata, il collegio San Basilio di Roma e l'istituto del Santissimo Salvatore di Piana degli Albanesi) e 15 religiosi, 10 dei quali sacerdoti."}
{"id": "1186834", "revid": "287204", "url": "https://it.wikipedia.org/wiki?curid=1186834", "title": "S Pegasi", "text": "S Pegasi \u00e8 una stella supergigante rossa situata nella costellazione di Pegaso a 1059 anni luce dalla Terra.\n\u00c8 una gigante rossa variabile di tipo Mira: la sua luminosit\u00e0 varia infatti tra la magnitudine 6,9 e 13,8 nell'arco di 319,22 giorni. \u00c8 una stella di classe spettrale M, pertanto di colore rosso, ed ha dimensioni colossali: \u00e8 infatti 580 volte il nostro Sole."}
{"id": "1186835", "revid": "1605525", "url": "https://it.wikipedia.org/wiki?curid=1186835", "title": "Amerigo Iannacone", "text": "Iannacone, scrittore e poeta, ha vissuto a Ceppagna frazione di Venafro, sua citt\u00e0 natale ed ha insegnato nelle scuole superiori.\n\u00c8 stato direttore del mensile letterario e di cultura varia \"Il Foglio Volante - La Flugfolio\", da lui fondato nel 1986 ed ha collaborato a diverse altre testate.\nHa ottenuto due volte il Premio della Presidenza del Consiglio per la Critica Letteraria.\n\u00c8 morto il 12 luglio 2017, all'et\u00e0 di 67 anni, investito da un'auto nel centro di Venafro.\nOpere.\nSue poesie e libri sono stati tradotti in varie lingue.\nHa tradotto inoltre diversi libri, dal francese in italiano e dall'italiano in esperanto."}
{"id": "1186842", "revid": "111433", "url": "https://it.wikipedia.org/wiki?curid=1186842", "title": "George Wald", "text": "Tali ricerche diedero il via alla comprensione dei mutamenti molecolari che avvengono quando le cellule fotorecettrici vengono colpite dalla luce con la scissione della rodopsina in due diverse molecole.\nInoltre per primo comprese la parte che la vitamina A ha nella realizzazione dei tre pigmenti colorati svelando che la cecit\u00e0 ai colori \u00e8 causata dall'assenza di uno dei tre.\nNel 1967 ricevette il Premio Nobel per la Medicina con Haldan Keffer Hartline e Ragnar Granit per aver compiuto le iniziali valutazioni quantitative sullo spettro di assorbimento delle differenti cellule della retina.\nDotato di doti comunicative , dopo il culmine della sua carriera lavorativa segnato dal ricevimento del premio Nobel, si dedic\u00f2 con la stessa passione all'attivismo sociale appoggiando con pochi professori lo sciopero studentesco dell'Universit\u00e0 di Harvard del 1969, nel marzo dello stesso anno tenne un discorso contro la guerra nel Vietnam al Massachusetts Institute of Technology :\"Una generazione in cerca di un futuro\", che fu tradotto in quaranta lingue."}
{"id": "1186847", "revid": "36426", "url": "https://it.wikipedia.org/wiki?curid=1186847", "title": "Torre dell'Uccellina", "text": "La torre dell'Uccellina si trova all'estremit\u00e0 meridionale del territorio comunale di Grosseto, lungo il crinale dei monti dell'Uccellina, in prossimit\u00e0 dell'abbazia di San Rabano. \u00c8 raggiungibile attraverso l'itinerario A1 del parco naturale della Maremma.\nStoria.\nLa torre fu costruita nel 1321, con funzioni di avvistamento verso il mare e di difesa del vicino complesso religioso.\nLa fortificazione fu ristrutturata nella seconda met\u00e0 del Cinquecento, per volere di Cosimo I de' Medici, con lo scopo di implementare il sistema difensivo della costa grossetana. Il risultato dei lavori di intervento fu un ulteriore innalzamento della struttura preesistente.\nCon l'abbandono dell'abbazia di San Rabano, la torre and\u00f2 incontro anch'essa ad un periodo di declino che culmin\u00f2 con la sua dismissione nella seconda met\u00e0 del Settecento.\nRecenti lavori di restauro hanno permesso un buon recupero della costruzione.\nDescrizione.\nLa torre dell'Uccellina, a sezione quadrangolare, presenta le pareti rivestite in pietra, con la porta di accesso situata in posizione rialzata e sovrastata da un arco a sesto acuto.\nIn vari punti e ad altezze diverse si aprono numerose feritoie su tutte e 4 le pareti, mentre risulta completamente perduta la rampa di scale che conduceva alla porta d'ingresso.\nAnche la parte alta presenta i segni del degrado dei secoli scorsi, avendo conservato soltanto alcuni merli dell'originaria merlatura sommitale."}
{"id": "1186850", "revid": "125793581", "url": "https://it.wikipedia.org/wiki?curid=1186850", "title": "Maria Regina", "text": "Maria Regina \u00e8 un titolo mariano con cui viene molte volte chiamata e invocata dalla Chiesa cattolica Maria, venerata come la Madre di Dio.\nMaria viene chiamata \"Regina\" in vario modo: \"Regina degli Angeli\" (in latino: \"Regina Angelorum\"), Regina dei Santi, \"Regina del Cielo\", \"Regina della pace\", \"Regina degli Apostoli\", \"Regina dei Martiri\".\nL'enciclica \"Munificentissimus Deus\" afferma:\nAltri richiami biblici riguardano \"la regina in ori di Ofir\" che sta \"alla destra\" dell'interlocutore di re Davide, in , nonch\u00e9 \"la Sposa del Cantico dei cantici \u00abche sale dal deserto, come una colonna di fumo dagli aromi di mirra e d'incenso\u00bb per essere incoronata\", di cui si parla in \nNella Bibbia.\nMaria \u00e8 identificata con la donna che avrebbe schiacciato la testa del serpente in e colei che vince il drago in : il suo nome non \u00e8 fornito in modo esplicito, ma altrettanto chiaramente viene scritto che il drago \u00absi avvent\u00f2 contro la donna che aveva \"partorito il figlio maschio\"\u00bb (v. 13) e che si infuri\u00f2 contro la donna e se ne and\u00f2 a far guerra contro il resto della sua discendenza, contro quelli che osservano i comandamenti di Dio e sono in possesso della \"testimonianza di Ges\u00f9\"\u00bb (v.17). Tale verso la ricollega alla stirpa predetta dal Signore in Genesi 1 alla quale il serpente avrebbe fatto guerra.\nIl serpente e il drago appartengono al medesimo simbolismo, non distanti tra loro come raffigurazione. Inoltre, l'assenza del nome di Maria \u00e8 coerente con la natura delle profezie bibliche che non forniscono nemmeno il nome di Ges\u00f9 prima della sua Incarnazione; in particolare, \u00e8 coerente con il Libro dell'Apocalisse che non fornisce mai nomi propri di persona, con l'eccezione dei Santi Arcangeli, negando la chiave della sua interpretazione storica fino al tempo dell'apertura dei sigilli-coppe-trombe e dei sette contrappassi di .\nLa Bibbia atribuisce a Maria lo stesso potere che fu di san Michele Arcangelo nella lotta vittoriosa contro Satana e gli angeli traditori, svoltasi in Paradiso all'inizio della creazione.\nCome Michele divenne re e capo militare dell'Esercito degli Angeli di Dio, anche Maria Vergine viene incoronata dagli stessi angeli come loro Regina, poich\u00e9 Dio l'ha scelta per un compito ancora pi\u00f9 importante di quello da loro svolto: vincere una seconda volta e definitivamente il demonio, precipitandolo nell'Abisso, il punto pi\u00f9 profondo e meno luminoso del Mar Morto dal quale \u00e8 asceso nel regno terrestre.\nAl termine del racconto delle Tentazioni di Ges\u00f9, poich\u00e9 Egli rifiut\u00f2 le promesse di Satana, gli angeli tornarono a servirLo. Poich\u00e9 Maria don\u00f2 a Dio il suo corpo, per diventare Sua Madre, \u00e8 plausibile che Dio avesse ricompensato la sua libera scelta di servirLo con il medesimo premio della disponibilit\u00e0 degli angeli a sua protezione e servizio.\nNel \"Magnificat\", Maria afferma che Dio innalza gli umili e umilia i superbi. La fuga in Egitto, l'abbandono di ogni bene materiale e della stessa famiglia, il dono del proprio corpo allo Spirito Santo Dio e la rinuncia alla sessualit\u00e0 matrimoniale in nome della verginit\u00e0 perpetua sono un esempio di questo massimo sacrificio, corrisposto al massimo premio della fedelt\u00e0 angelica.\nCon l'eccezione di Sara, la sposa del figlio di Tobi, Maria \u00e8 l'unica donna in tutta la Bibbia alla quale si manifesti un angelo. Ci\u00f2 pu\u00f2 essere letto come un particolare segno di venerazione degli angeli nei suoi confronti. L'angelo la chiama \"colmata di grazia\".\nMaria \u00e8 la vergine sposa di Giuseppe, discendente di re Davide, padre di Ges\u00f9 Cristo, l'ultimo erede della Casa di Giuda che ebbe nell'INRI della Crocifissione e Resurrezione il suo evento storico pi\u00f9 importante: Maria \u00e8 regina di Israele, poich\u00e9 \u00e8 sposa di Giuseppe e madre dell'ultimo Re dei Giudei.Secondo l'Antico Testamento, la Casa di Giuda fu l'unica alla quale Dio concesse il privilegio di essere serviti dai Suoi angeli durante le battaglie che condussero Israele alla liberazione dalla schiavit\u00f9 d'Egitto fino alla Terra Promessa.\nMaria appartenne a tale stirpe, la stessa di Genesi 3:15.\nUso del titolo.\nIl V mistero glorioso del Santo Rosario ci presenta l'incoronazione di Maria come \"Regina del cielo e della terra\".\nLe Litanie Lauretane chiamano pi\u00f9 volte Maria con il titolo di Regina. Pi\u00f9 precisamente la proclamano come: Regina degli Angeli, Regina dei Patriarchi, Regina dei Profeti, Regina degli Apostoli, Regina dei Martiri, Regina dei veri cristiani, Regina dei confessori della fede, Regina delle Vergini, Regina di tutti i Santi, Regina concepita senza peccato originale, Regina assunta in cielo, Regina del santo Rosario, Regina della famiglia e Regina della pace.\nTre delle antifone mariane pi\u00f9 conosciute dai cristiani invocano Maria con il titolo di \"Regina\"; esse sono la \"Salve Regina\", il \"Regina Coeli\" e l\"'Ave Regina Coelorum\".\nInoltre, Maria viene venerata col titolo di regina anche di singoli territori che sono stati a lei dedicati: ad esempio, in Terra Santa il patriarcato di Gerusalemme dei Latini l'ha scelta come patrona con il titolo di \"Maria, Regina di Terra Santa\".\nQuesti titoli trovano spiegazione nel culto di iperdulia secondo il quale la Vergine Madre di Dio \u00e8 fra tutte le Sue creature, sia visibili sia invisibili, il primo intercessore e la prima mediatrice di ogni grazia a favore di qualsiasi altra creatura.Ges\u00f9 ha scelto Sua Madre come capo della Comunione dei santi, formata dagli Apostoli e martiri, dai Dottori della Chiesa e Confessori, cos\u00ec come dalla gerarchia degli angeli. Il primo titolo di Regina degli Angeli assorbe e ricomprende gli altri, essendo degli angeli in quali sono pi\u00f9 simili a Dio e pi\u00f9 in comunione con Lui di qualsiasi creatura umana ancora vivente (). Maria \u00e8 quindi regina degli angeli non soltanto per i suoi meriti di salvezza acquisiti per tutto il genere umano con il servizio fedele a Dio, ininterrotto e privo di peccato nel corso della sua vita terrena, ma per un motivo ontologico: l'opera dello Spirito Santo Dio sul suo corpo immacolato la rese parte dell'unione ipostatica dopo l'Incarnazione Verginale del Figlio di Dio nel suo grembo.\nLa Comunione dei Santi include anche i viventi, non in modo permanente ed eterno, in quanto creati liberi e a rischio del peccato e del tradimento di Dio. L'essere regina della Comunione dei Santi riguarda perci\u00f2 un regno, il Regno di Dio, che \u00e8 e vive sia in cielo sia in terra (\"Regina del cielo e della terra\").Nell'arte, l'origine religiosa di questi titoli \u00e8 attestata dai dipinti del XV secolo sull'Incoronazione della Vergine, mentre nella liturgia erano invocati per la pratica esorcistica gi\u00e0 nel Seicento, e molto prima ancora. Il nome di Maria era menzionato dopo la Trinit\u00e0 e prima della famiglia dei tre Santi Arcangeli.\nMemoria liturgica.\nL'istituzione di una festa dedicata alla regalit\u00e0 di Maria, gi\u00e0 invocata dai congressi mariani di Lione (1900), Friburgo (1902) ed Einsiedeln (1906), fu ancor pi\u00f9 caldeggiata dai fedeli dopo la creazione della festa di Cristo Re (1925) e nel 1933 Maria Desideri diede inizio a Roma al movimento \"Pro regalitate Mariae\" per raccogliere petizioni da tutto il mondo a favore di questa festa.\nCon l'enciclica \"Ad Caeli Reginam\" (1954), scritta in occasione del centenario della definizione del dogma dell'Immacolata Concezione, papa Pio XII pose le basi per l'istituzione di questa festa offrendone le motivazioni storico-teologiche.\nLa festa della Regalit\u00e0 di Maria Santissima fu istituita da Pio XII nel 1955 e fissata al 31 maggio, alla fine del mese mariano. Per effetto della riforma liturgica invece, nel nuovo calendario del 1969 la memoria obbligatoria della Beata Vergine Maria Regina fu trasferita al 22 agosto, ottava dell'Assunzione, per sottolineare il legame della regalit\u00e0 di Maria con la sua glorificazione corporea (\"Maria fu assunta nella celeste gloria e dal Signore esaltata come Regina dell'universo...\").\nNelle arti.\nL'incoronazione della Vergine \u00e8 fatta corrispondere a due diversi momenti: il matrimonio di san Giuseppe, ultimo patriarca e discendente di re Davide, mediante il quale diventa regina del popolo eletto di Dio, incoronata come tale dai Suoi angeli gi\u00e0 durante la vita terrena.La corona \u00e8 talvolta quella pontificia, come il titolo di Maria Regina degli Angeli e della Chiesa.\nLa seconda modalit\u00e0 raffigurativa dell'Incoronazione \u00e8 associata quella \"celeste\", che segue all'Assunzione di Maria al cielo in anima e corpo, unica fra le creature umane a essere ammessa a tale privilegio.\nSecondo una secolare tradizione, Ges\u00f9 volle che Sua madre -o la Sacra Famiglia- si insediassero e intronizzassero alla destra del Suo trono regale. Secondo la Bibbia e il \"Credo niceno\", esso \u00e8 a sua volta alla destra del trono regale del Padre Dio. In tale modo, la corte dei santi viene a essere raffigurata completamente alla destra del Padre e del Figlio, preceduti da Maria Vergine e dal Suo santo sposo. Nelle funzioni religiose terrene, \u00e8 prescritto un \"ordine di processione\" fra i chierici e poi i laici: esso ricorda, completa e segue l'ordine celeste, ponendo il Santissimo Sacramento, un'icona o una sacra reliquia al primo posto all'inizio del corteo processionale, come a indicare simbolicamente che l'ordine divino precede quello umano e naturale, il Paradiso che precede la vita terrena per importanza. L'ordine divino ultraterreno, detto anche ordine del cielo o del Paradiso, \u00e8 seguito dall'ordine umano o naturale della terra.\nL'ordine di precedenza divino \u00e8 il seguente. Padre, Figlio, Maria Vergine e il suo santo sposo, la corte dei santi. Talora anche la corte dei santi \u00e8 ulteriormente suddivisa per categorie, indicate con le rispettive propriet\u00e0 iconografiche. Tutti sono collocati alla destra di Dio Padre, in coerenza col racconto del Giudizio universale che pone i dannati alla sinistra di Dio. La precedenza della Sacra Famiglia corrisponde al privilegi di iperdulia e di protodulia loro accordati nel rito cattolico e dei primi cristiani.\nLe \"Teorie dei Santi\" sono raffigurate nell'arte bizantina del battistero di Padova ovvero nell'arte miniata del Codice Valois."}
{"id": "1186855", "revid": "633110", "url": "https://it.wikipedia.org/wiki?curid=1186855", "title": "LWS", "text": ""}
{"id": "1186857", "revid": "2145655", "url": "https://it.wikipedia.org/wiki?curid=1186857", "title": "Music Box (rete televisiva)", "text": "Music Box era una rete televisiva britannica che nel corso degli anni ottanta aveva sviluppato un pionieristico canale via cavo e via satellite visibile in Europa, Medio Oriente e Nord Africa specializzato in videoclip musicali.\nEra controllata al 52% da un consorzio di TV commerciali inglesi e al 48% dalla societ\u00e0 Virgin di Richard Branson, in onda via satellite 24 ore su 24 con trasmissioni simultanee.\nIl canale, lanciato il 29 marzo 1984, ha trasmesso fino al 30 gennaio 1987. Parte della sua programmazione era ripresa da numerose emittenti televisive di varie nazioni, tra cui l'Italia.\nDal gennaio 1987 il segnale satellitare di Music Box su Eutelsat 1-F1 venne sostituito dall'emittente Super Channel.\nNel novembre 1988 il gruppo Marcucci, proprietario dell'emittente televisiva italiana Videomusic, acquis\u00ec la maggioranza delle azioni di Super Channel.\nL'ultima produzione satellitare che portava il marchio Music Box, dal nome \"The Power Hour\", \u00e8 datata gennaio 1990. In seguito, il canale si dedic\u00f2 esclusivamente alla produzione di programmi musicali e per bambini per altre emittenti televisive.\nNel 1993, il gruppo Marcucci, a causa di difficolt\u00e0 finanziarie, cedette Super Channel alla General Electric, azienda multinazionale che nel 1986 aveva acquisito la rete televisiva americana NBC. Super Channel cambi\u00f2 quindi nome in NBC Super Channel nel 1993, nome che mantenne fino al 1996, quando cambi\u00f2 nome in NBC Europe."}
{"id": "1186858", "revid": "34119", "url": "https://it.wikipedia.org/wiki?curid=1186858", "title": "LZW", "text": ""}
{"id": "1186862", "revid": "1924342", "url": "https://it.wikipedia.org/wiki?curid=1186862", "title": "Music Box Russia", "text": "Music Box Russia \u00e8 un'emittente televisiva satellitare a tematica musicale, che trasmette i videoclip di musica russa pi\u00f9 richiesta via sms; a differenza di Music Box Italia, l'emittente \u00e8 in chiaro, e le richieste possono essere effettuate da diversi paesi, quali Israele, Polonia ed Ucraina.\nL'emittente, un tempo ricevibile gratuitamente su Hot Bird a 13\u00b0 Est, non \u00e8 pi\u00f9 disponibile su questo satellite."}
{"id": "1186865", "revid": "1305772", "url": "https://it.wikipedia.org/wiki?curid=1186865", "title": "MAZ", "text": ""}
{"id": "1186867", "revid": "1573940", "url": "https://it.wikipedia.org/wiki?curid=1186867", "title": "Ch\u016bai", "text": "Questo non implica necessariamente che tale persona non sia esistita, semplicemente che non ci sono prove sufficienti a concluderne l'esistenza o a assegnargli un periodo particolare della storia. Se esistette, le fonti suggeriscono che il titolo di \"tenn\u014d\" venne usato durante il periodo del suo regno. \u00c8 molto pi\u00f9 probabile che fu un capitano o capo clan locale e che il territorio su cui regn\u00f2 comprendesse solo una piccola parte del Giappone moderno.\nComunque viene anche dichiarato dal \"Kojiki\" che fu il padre dell'imperatore \u014cjin, la cui esistenza \u00e8 generalmente accettata sulla base di prove archeologiche, quindi la sua leggenda potrebbe essere stata basata su una persona vivente. Questa persona storica probabilmente ha vissuto in qualche momento del IV secolo e quindi le date assegnate al suo regno sono quasi sicuramente errate. Secondo il \"Kojiki\" e il \"Nihonshoki\" fu anche figlio del principe Yamato Takeru e pertanto un nipote dell'imperatore Keik\u014d, un monarca dello Yamato. La moglie di Chuai fu Jing\u016b.\nSecondo le stesse leggende sua moglie, Jing\u016b, venne improvvisamente posseduta da un \"kami\" sconosciuto, che promise all'imperatore Ch\u016bai ricche terre oltremare. Ch\u016bai guard\u00f2 verso il mare, ma non vide niente e denunci\u00f2 la sua credenza nelle promesse del dio. Il dio arrabbiato da questo dichiar\u00f2 che egli sarebbe morto e non avrebbe mai ricevuto le terre promesse. Invece esse sarebbero state di suo figlio concepito, ma non ancora nato. La leggenda afferma che Ch\u016bai mor\u00ec poco dopo e la sua vedova, conquist\u00f2 la terra promessa, che si congettura essere parte della Corea moderna. Secondo una versione della leggenda il figlio di Ch\u016bai nacque tre anni dopo la morte di Ch\u016bai, prestando ulteriore supporto all'ipotesi che le storie che lo riguardano siano basate sul mito piuttosto che su eventi reali. Questa leggenda ha anche altre mancanze (proclama che Jingu fu portata nel mezzo della terra promessa e quindi che la conquist\u00f2 \"nel\" Giappone), il che ha grandemente screditato la storia presso gli storici. Alcuni studiosi pensano che Jingu possa essere stata in realt\u00e0 un'imperatrice coreana che conquist\u00f2 parte del Giappone."}
{"id": "1186868", "revid": "45927", "url": "https://it.wikipedia.org/wiki?curid=1186868", "title": "Ci dura", "text": ""}
{"id": "1186869", "revid": "1745648", "url": "https://it.wikipedia.org/wiki?curid=1186869", "title": "Giuseppe Acerbi", "text": "Biografia.\nIl nobiluomo Giuseppe Acerbi riceve una prima istruzione dai genitori, il colonnello Giacomo Acerbi (1740-1811) e dalla nobildonna Marianna Riva di Castel Goffredo, poi dall'abate Saverio Bettinelli, nello spirito dei Lumi e si laurea in legge nel 1794 a Pavia. \nConosce le pi\u00f9 importanti lingue europee, \u00e8 politicamente vicino ai giacobini e nel 1798 intraprende un viaggio per l'Europa fino a Capo Nord, attraversando il nord della Finlandia, insieme con Bernardo Bellotti, figlio di un banchiere bresciano. In Svezia si unisce alla spedizione del colonnello Anders Fredrik Skj\u00f6ldebrand.\nRegistra le sue osservazioni sui costumi delle popolazioni (riferisce per primo il vocabolo finlandese \"sauna\"), sulla letteratura, la musica popolare e la botanica. Al suo ritorno pubblica in inglese il resoconto del viaggio, \"Travels through Sweden, Finland and Lapland, to the North Cape in the years 1798 and 1799\", in due volumi a Londra nel 1802. Divenuto famoso, \u00e8 invitato nei salotti mondani e conosce importanti personaggi come Goethe, Madame de Sta\u00ebl, Malthus, Klopstock e a Parigi, anche come addetto alla legazione della Repubblica Cisalpina, Napoleone.\n&lt;br&gt;Nel libro vi sono per\u00f2 pesanti critiche alla Svezia e quel governo protesta con la Francia: l'Acerbi viene arrestato a Parigi e i diari sequestrati. L'incidente ha per conseguenza la fine del suo incarico diplomatico e il ritorno a Castel Goffredo dove cura i suoi poderi, pianta vitigni e scrive l'opuscolo \"Delle viti italiane\".\nNella primavera del 1803 \u00e8 iniziato alla Massoneria nella Loggia \"Les \u00c9l\u00e8ves de Minerve\".\nForse fu il rancore per l'umiliazione patita a indurlo a un mutamento di opinioni politiche; sta di fatto che nel 1814 \u00e8 nella capitale austriaca durante il Congresso di Vienna e ottiene dal Metternich la nomina di console d'Austria a Lisbona, citt\u00e0 che per\u00f2 non vedr\u00e0 mai perch\u00e9 resta a Milano a dirigere la rivista mensile \"Biblioteca Italiana\", che inizia le pubblicazioni il primo gennaio 1816, finanziata dal governo austriaco. \nA Castel Goffredo nella sua tenuta \"La Palazzina\" Giuseppe Acerbi verso il 1820 impianta a scopi scientifici circa tipi di vite.\nNel settembre 1825 Giuseppe Acerbi lascia la direzione de \"La Biblioteca Italiana\" perch\u00e9 nominato console austriaco in Egitto: gli subentrano Robustiano Gironi e Francesco Carlini. \nDal 1828 al 1829 partecipa alla famosa spedizione di Jean-Fran\u00e7ois Champollion e visita l'Egitto e la Nubia, raccogliendo materiale archeologico entrato a far parte soprattutto delle collezioni egizie di Milano e di Mantova.\nMalato agli occhi, torna in Italia nel 1834, ed \u00e8 consigliere del governo austriaco a Venezia per due anni. Nel 1836 si ritira definitivamente a Castel Goffredo: negli ultimi dieci anni amministra i suoi beni, alleva bachi da seta ed elabora i suoi diari di viaggio in Egitto, che per\u00f2 non fa tempo a pubblicare per la sua morte che sopraggiunge nel 1846.\nIl viaggiatore.\nDurante la sua permanenza in Finlandia raccolse vari testi di poesie, \"Jos mun tuttuni tulisi\" (\"Se il mio caro venisse\"), la ninna nanna \"Nuku, nuku nurmilintu\" (\"Dormi, dormi uccellino\"), il poema di Antti Keksi sull'inondazione del fiume Tornionjoki del 1677, poi divenuto un canto religioso. \n&lt;br&gt;Annot\u00f2 la melodia della canzone \"\u00c4l\u00e4 sure Suomen kansa\" (\"Non affliggerti popolo di Finlandia\") e del \"Kalevala\", il poema epico finlandese, composto da 50 canti, o \"runi\", descrivendone l'esecuzione dei \"runoja\", i cantori sciamani del luogo, ma .\nLa figura dell'Acerbi \u00e8 molto pi\u00f9 nota in Finlandia che in Italia: la sigla della radio di Stato finlandese \u00e8 tratta da una sua melodia.\nLa \"Biblioteca Italiana\".\nIn Italia Acerbi ha una fama equivoca, legata all'occupazione austriaca. \nNella Restaurazione succeduta alla sconfitta napoleonica l'Austria cerc\u00f2, con un governo paternalistico ma anche con una buona amministrazione, di procurarsi il favore della popolazione e in particolare di ottenere la collaborazione o almeno la neutralit\u00e0 degli intellettuali, suoi potenziali avversari. &lt;br&gt;Con la costituzione del periodico letterario \"Biblioteca Italiana\", voluta dal conte Heinrich von Bellegarde e finanziato direttamente dal governo austriaco, cerc\u00f2 di contribuire a \"rettificare le opinioni erronee sparse in tutte le forme dal cessato regime\" e soprattutto di tener lontano i letterati dalla politica. La rivista super\u00f2 i 700 abbonati.\nRifiutato l'incarico dal Foscolo, la direzione della rivista fu assunta da Acerbi e la \"Biblioteca italiana\", che fu edita dal 1816 al 1859, apparve presto uno strumento dell'oppressione austriaca, anche se i suoi collaboratori furono tra gli scrittori pi\u00f9 prestigiosi del tempo: Vincenzo Monti, Pietro Giordani, Carlo Botta, Antonio Cesari, Giulio Perticari, Gian Domenico Romagnosi, Melchiorre Gioia, Silvio Pellico, Vittorio Barzoni, Paride Zajotti e Giambattista Brocchi, definito dal Monti \"la principal colonna della Biblioteca puttana\".\nA Giuseppe Acerbi \u00e8 intitolato il Premio Letterario Giuseppe Acerbi del comune di Castel Goffredo.\nRaccolta egizia di Palazzo Te.\nCostitu\u00ec un'importante raccolta archeologica, 500 pezzi che nel 1840 don\u00f2 alla citt\u00e0 di Mantova, atto riconfermato dal nipote erede Agostino Zanelli. Ora la sua collezione \u00e8 interamente esposta in Palazzo Te.\nBibliografia.\nOpere autografe.\nComponimenti musicali: 3 quartetti con clarinetto; 3 terzetti italiani per voce e pianoforte; tre duetti per flauto traverso; 1 quintetto per clarinetto."}
{"id": "1186870", "revid": "287204", "url": "https://it.wikipedia.org/wiki?curid=1186870", "title": "Chuai", "text": ""}
{"id": "1186872", "revid": "287204", "url": "https://it.wikipedia.org/wiki?curid=1186872", "title": "Colorado Caribous", "text": "I Colorado Caribous sono stati una societ\u00e0 calcistica statunitense con base a Denver, attiva nel corso della stagione 1978 della NASL.\nStoria.\nIn seguito all'acquisizione della franchigia dei Denver Dynamos da parte di Minneapolis avvenuta nel 1976, il politico Booth Gardner e il produttore discografico James Guercio decisero di investire una cifra pari a un milione di dollari per ricreare un club calcistico che rappresentasse la citt\u00e0 di Denver nella NASL. Con il nome di Colorado Caribous (scelto da Guercio in omaggio al nome di uno studio di registrazione in sua propriet\u00e0), la squadra disput\u00f2 un campionato sostanzialmente negativo, in cui concluse la Central Division all'ultimo posto con solo otto vittorie all'attivo e un avvicendamento alla guida tecnica (il nordirlandese Dave Clements fu sostituito dopo ventidue gare da Dan Wood), suscitando alcune critiche per l'inusuale foggia delle divise e attirandosi uno scarso seguito di sostenitori.\nIn seguito agli scarsi risultati ottenuti dal club, nell'agosto 1978 Gardner e Guercio chiusero il club vendendone la franchigia alla citt\u00e0 di Atlanta, avvenimento che di fatto gett\u00f2 le basi per la rifondazione degli .\nColori e simboli.\nColori.\nParte della notoriet\u00e0 della squadra \u00e8 dovuta ai colori sociali (marrone, nero e bianco) e alla foggia delle maglie (prodotte dalla Medalist Sand-Knit), caratterizzate da una frangia di pelle all'altezza del petto in stile western.\nStatistiche e record.\nStatistiche individuali.\nLa sezione riporta le presenze e le reti dei giocatori nel corso dell'unica stagione disputata dal club, ordinate in maniera decrescente."}
{"id": "1186873", "revid": "125961062", "url": "https://it.wikipedia.org/wiki?curid=1186873", "title": "Alessandro Nivola", "text": "Biografia.\nNivola \u00e8 nato a Boston, nel Massachusetts, il 28 giugno del 1972, primogenito di Pietro Salvatore Nivola, un docente di scienze politiche statunitense (a sua volta figlio del pittore e scultore sardo Costantino Nivola e dell'ebrea tedesca Ruth Guggenheim) e di Virginia Davis, un'artista statunitense, discendente del politico e militare Jefferson Davis. Ha studiato dapprima presso la \"Phillips Exeter Academy High School\", poi presso l'Universit\u00e0 Yale, dove nel 1994 si \u00e8 laureato in lingua e letteratura inglese. In seguito ha studiato recitazione presso la \"Eugene O'Neill Theatre\" nel Connecticut. Ha debuttato in teatro a Broadway nel 1995, con \"Un mese in campagna\" di Ivan Turgenev. \nNel 1996 \u00e8 apparso in un telefilm basato sul romanzo \"L'anello\" di Danielle Steel. Il debutto sul grande schermo \u00e8 avvenuto nel 1997 nel film di Pat O'Connor \"Innocenza infranta\", esperienza a cui ha fatto seguito \"Face/Off - Due facce di un assassino\" di John Woo, film in cui gli \u00e8 stata affidata la parte del paranoico fratello di Nicolas Cage. Nel 1999 \u00e8 stato Henry Crawford in \"Mansfield Park\", adattamento cinematografico del romanzo di Jane Austen, mentre nel 2000 ha lavorato in \"Pene d'amor perdute\" di Kenneth Branagh, adattamento cinematografico della commedia di William Shakespeare. L'anno successivo \u00e8 stato nel cast del blockbuster \"Jurassic Park III\". Nel 2004 ha interpretato il figlio di Robert Redford nel film \"In ostaggio\", mentre nel 2005 ha dato volto al calciatore Gavin Harris in \"Goal!\". Nel 2017 interpreta il ruolo di Mark Madoff, primogenito di Bernie Madoff nel film The Wizard of lies.\nVita privata.\nDal gennaio 2003 \u00e8 sposato con l'attrice Emily Mortimer, conosciuta nel 2000 sul set di \"Pene d'amor perdute\", film diretto da Kenneth Branagh dove entrambi hanno recitato da protagonisti. L'attrice l'ha reso padre di un bambino, Samuel John Nivola, nato il 23 settembre del 2003, e di una bambina, May Rose, nata il 15 gennaio 2010. Dopo aver trascorso alcuni anni a Londra, la famiglia vive ora a Brooklyn, New York.\nDoppiatori italiani.\nNelle versioni in italiano dei suoi film, Alessandro Nivola \u00e8 stato doppiato da:"}
{"id": "1186874", "revid": "290351", "url": "https://it.wikipedia.org/wiki?curid=1186874", "title": "Keiko (nome)", "text": "Origine e diffusione.\nCome molti antroponimi giapponesi, il nome Keiko pu\u00f2 essere scritto con kanji diversi e, di conseguenza, avere significati diversi: pu\u00f2 ad esempio essere composto da \u6176 (\"kei\", \"celebrare\"), \u656c (\"kei\", \"rispetto\") o \u5553 (\"kei\", \"aperto\") combinati con \u5b50 (\"ko\", \"bambina\"). Una lista parziale degli ideogrammi maggiormente utilizzati per trascrivere il nome \u00e8 riportata di seguito:\nIl suffisso \"ko\" (\u5b50) indica che l'antroponimo \u00e8 femminile, ed \u00e8 comune a molti nomi di donna in Giappone. Tale elemento si ritrova anche nei nomi Y\u014dko, Ayako, Fujiko, Naoko, Tamiko, Akiko, Chiyoko e Reiko\nVa notato che Keik\u014d (con la o lunga) \u00e8 stato il dodicesimo imperatore del Giappone, ma i kanji del suo nome (\u666f\u884c) sono diversi da quelli che compongono il nome in questione."}
{"id": "1186875", "revid": "536103", "url": "https://it.wikipedia.org/wiki?curid=1186875", "title": "Palazzo Giusti (Verona)", "text": "Il palazzo e giardino Giusti si trovano nella via omonima di Verona, vicino al centro ed a poche decine di metri da Piazza Isolo.\nStoria.\nIl palazzo \u00e8 stato costruito nel XVI secolo con un classico impianto ad U, insieme al giardino, considerato uno degli esempi pi\u00f9 belli di giardino all'italiana. Il giardino \u00e8 stato modificato pi\u00f9 volte durante la sua lunga vita, ed \u00e8 stato particolarmente curato dopo la seconda guerra mondiale (molte piante erano state praticamente stroncate).\nVi ebbe sede per lungo tempo l'Accademia Filarmonica che poi costru\u00ec il Teatro Filarmonico.\nDescrizione.\nIl giardino, creato alla fine del 1300, si presenta oggi nella struttura datagli nel 1570 da Agostino Giusti, Cavaliere della Repubblica Veneta e Gentiluomo del Granduca di Toscana. La parte pi\u00f9 antica del giardino \u00e8 stata impostata geometricamente, vicino alle fonti d'acqua, ed \u00e8 chiuso da una fila di cipressi, tra i quali vi era il cipresso di Goethe, abbattuto da un forte nubifragio verificatosi il 23 agosto 2020, vecchio di oltre seicento anni e ammirato da Wolfang Goethe nel 1786 e citato in \"Viaggio in Italia\" del 1817:\n\"Stamane poi per tempo, mi ha stupito che mentre tutti venivano dal mercato portando in mano un ricordo di quello, o fiori, o legumi, od aglio, tutti volgessero lo sguardo ad un ramoscello di cipresso, che portavo in mano, dal quale pendevano i frutti a foggia di quelli del pino. Inoltre, avevo alcune pianticelle di capperi in fiore. Tutti mi guardavano, uomini donne, ragazzi, e parevano trovare la cosa strana.\nAvevo tolto quei rami nel giardino Giusti, il quale giace in un'amena posizione, e dove sorgono cipressi giganteschi, a grande altezza, a forma di piramide. \u00c8 probabile che nei tassi tagliati artificialmente in punta dei giardini del settentrione, si sia voluto imitare quest'albero stupendo, i cui rami tutti, giovani e vecchi, dalla base al vertice si drizzarno tutti verso il cielo. Desso vive non meno di tre secoli e si pu\u00f2 pertanto dire meritevole di venerazione; giudicandoli dal tempo in cui fu piantato il giardino Giusti, questi avrebbero di gi\u00e0 raggiunta quell'et\u00e0 rispettabile.\"\nNel giardino si trova anche una grotta sormontata da un mascherone.\nIl giardino si pu\u00f2 dividere in varie zone, di cui le pi\u00f9 importanti sono quella occidentale e quella orientale.\nNella prima si trovano quattro aiuole quadrangolari, affiancate da un viale alberato. Nel primo quadrato si trova una vasca con una fontana, in cui sono scolpiti dei delfini. Nel secondo si trova una statua pagana raffigurante Minerva. Nel terzo invece si trova una statua di Apollo. Nel quarto quadrato, infine, si trova un'altra statua, forse la pi\u00f9 rilevante del parco.\nNella seconda zona, invece, si trovano soltanto due quadrati, speculari a quelli dell'altra zona. Nel primo quadrato (diviso in quattro aiuole triangolari) vi \u00e8 al centro una piccola fontana in marmo rosso di Verona. Nel secondo si trova invece un labirinto di siepi, uno dei pochi ancora presenti in Veneto, ridisegnato da Luigi Trezza nel 1786."}
{"id": "1186877", "revid": "697352", "url": "https://it.wikipedia.org/wiki?curid=1186877", "title": "Allmendingen", "text": ""}
{"id": "1186878", "revid": "8820", "url": "https://it.wikipedia.org/wiki?curid=1186878", "title": "Obelisco di Axum", "text": ""}
{"id": "1186882", "revid": "287204", "url": "https://it.wikipedia.org/wiki?curid=1186882", "title": "Kogen", "text": ""}
{"id": "1186884", "revid": "827882", "url": "https://it.wikipedia.org/wiki?curid=1186884", "title": "Moondawn", "text": "Moondawn \u00e8 un album in studio del compositore tedesco Klaus Schulze, pubblicato nel 1976.\nIn questo album, per movimentare le sue composizioni, Schulze ha aggiunto al suo entourage il percussionista Harald Grosskopf, musicista con il quale inizi\u00f2 una lunga collaborazione. La sua presenza ritmica si fa sentire nella prima suite, \"Floating\", laddove Schulze si avvale anche del sequencer, lo strumento che venne largamente adoperato dal musicista lungo la sua carriera. \"Mindphaser\" presenta una prima parte statica della durata di dodici minuti, mentre la seconda \u00e8 caratterizzata da una linea melodica pi\u00f9 vivace.\nVenne ristampato con l'aggiunta di una traccia bonus.\nTracce.\nTutte le tracce sono state composte da Klaus Schulze."}
{"id": "1186886", "revid": "48344", "url": "https://it.wikipedia.org/wiki?curid=1186886", "title": "AKS-74", "text": ""}
{"id": "1186890", "revid": "287204", "url": "https://it.wikipedia.org/wiki?curid=1186890", "title": "T Cephei", "text": "T Cephei \u00e8 una stella gigante rossa situata nella costellazione di Cefeo a 685,22 anni luce dalla Terra.\nT Cephei \u00e8 una variabile di tipo Mira: la sua luminosit\u00e0 varia infatti tra la magnitudine 5,2 e 11,3 in 388,1 giorni. \u00c8 una stella di classe spettrale M, pertanto di colore rosso, ed \u00e8 330 volte pi\u00f9 grande del nostro Sole"}
{"id": "1186891", "revid": "31886", "url": "https://it.wikipedia.org/wiki?curid=1186891", "title": "Stazione di Taggia-Arma", "text": "La stazione di Taggia-Arma \u00e8 una stazione ferroviaria posta sulla ferrovia Genova-Ventimiglia al chilometro 124+942. Si trova tra la localit\u00e0 Taggia e la frazione Arma di Taggia posta pi\u00f9 a sud.\nStoria.\n\u00c8 stata attivata il 27 settembre 2001 in concomitanza col raddoppio del tratto ferroviario tra San Lorenzo al Mare e Bordighera, realizzato in variante con spostamento a monte della linea.\nIn concomitanza con l'attivazione del nuovo scalo \u00e8 stata soppressa la vecchia stazione posta in localit\u00e0 Arma di Taggia e sede del Museo Ferroviario Ligure dall'ottobre 1988 a settembre 2001; l'area \u00e8 stata successivamente ceduta a privati nel 2015.\nStrutture e impianti.\nLa stazione \u00e8 posta tra le gallerie denominate \"Capo Verde\" lunga 5.367 metri lato Ventimiglia e \"Santo Stefano\" lunga 7.853 metri lato Genova.\n\u00c8 dotata di 8 binari tra cui 1 tronco lato Ventimiglia. I binari 5, 6 e 7 non sono abilitati al servizio viaggiatori in quanto sprovvisti di banchina ma vengono utilizzati per la sosta dei treni regionali prima di prendere servizio.\nIl fabbricato viaggiatore si articola si tre livelli:\n- Piano terreno in cui ci sono i parcheggi, l'atrio, gli spazi per attivit\u00e0 commerciali e turistiche, spazio per mostre e locali tecnici.\n- Piano primo corrispondente alla viabilit\u00e0 sopraelevata e al piano del ferro in ci sono presenti la biglietteria, la sala d'attesa, spazi per il bar / ristorante, i servizi igienici e i locali per l'esercizio ferroviario.\n- Piano secondo in cui vi sono spazi per esposizioni e attivit\u00e0 terziarie.\nPer tutto il complesso ferroviario, per dare un senso di omogeneit\u00e0, sono stati individuati elementi ricorrenti come i rivestimenti murari in blocchetti di calcestruzzo con rifinitura a spacco disposti a fasce alterne nei colori crema e rosa; i pilastri a sezione circolare con cemento armato a vista; i serramenti, le lattonerie e coronamenti in colore verde; le pavimentazioni esterne in auto-bloccanti in colore Terra di Siena.\nAll'interno di uno dei due corpi indipendenti, ma collegato al fabbricato principale con volte a botte trasparenti, \u00e8 ubicata la nuova sede del Museo Ferroviario Ligure; precisamente nell'edificio, lato Ventimiglia, che avrebbe dovuto essere sede delle Poste e Telecomunicazioni.\nEra previsto un Magazzino Merci e un piano caricatore per i fiori che non vennero mai attivati, in particolare il Magazzino \u00e8 attualmente completato a livello di struttura ma non di tamponamenti; risulta in stato di abbandono da decenni. Nello scalo merci sono stati posati gli 8 binari previsti di cui tre passanti (i succitati binari 5,6,7) ma non risultano in attivit\u00e0 per lo scopo per cui sono stati costruiti.\nLa circolazione ferroviaria \u00e8 gestita tramite un impianto ACC-M (Apparato centrale computerizzato multistazione) dal DCO di Genova Teglia. La velocit\u00e0 massima ammessa sui binari di transito, dotati anche di ripetizione segnali, \u00e8 di 180\u00a0km/h.\nUn'altra opera prevista nei pressi delle stazione e mai realizzata era un eliporto per un veloce collegamento con l'aeroporto di Nizza.\nMovimento.\nA Taggia-Arma fermano tutti i treni regionali, i regionali veloci e alcuni Intercity diretti a Milano e Ventimiglia.\nServizi.\nLa stazione, che RFI classifica di categoria \"silver\", dispone di:"}
{"id": "1186893", "revid": "729019", "url": "https://it.wikipedia.org/wiki?curid=1186893", "title": "Stazione di Imperia Porto Maurizio", "text": "La stazione di Imperia Porto Maurizio era una stazione ferroviaria di RFI posta sulla linea ferroviaria Genova-Ventimiglia. Prende nome dall'omonimo rione della cittadina ligure.\nStoria.\nNella notte fra il 1\u00ba e il 2 novembre 2016 la linea Genova-Ventimiglia venne interrotta fra le stazioni di Alassio e di Diano Marina, per permettere alcuni lavori propedeutici all'attivazione del nuovo tracciato a doppio binario. La stazione venne chiusa il 28 novembre 2016 e fu sostituita dalla nuova stazione situata a monte, denominata Imperia, a partire dall'11 dicembre 2016.\nStruttura e impianti.\nIl fabbricato viaggiatori era disposto su due livelli ma soltanto il piano terra era aperto al pubblico.\nLa stazione disponeva di uno scalo merci con annesso magazzino: nel 2010 lo scalo fu smantellato e convertito a parcheggio riservato al personale RFI e Trenitalia mentre il magazzino venne convertito a deposito. L'architettura del magazzino era molto simile a quella delle altre stazioni ferroviarie italiane.\nEra inoltre presente un piccolo edificio ad un solo piano che ospitava l'edicola della stazione. In seguito alla chiusura \u00e8 rimasto inutilizzato.\nIl piazzale era composto da 2 binari dotati di banchina coperta da pensilina collegati fra loro da un sottopassaggio.\nServizi.\nLa stazione, gestita dalla societ\u00e0 Centostazioni era classificata da RFI come \"silver\" disponeva di:\nMovimento.\nLa stazione era servita da relazioni regionali operate da Trenitalia nell'ambito del contratto di servizio stipulato con la Regione Liguria e prima dell'interruzione da relazioni a lunga percorrenza, anch'esse svolte da Trenitalia.\nIl flusso annuale dei passeggeri si attestava a circa passeggeri.\nInterscambio.\nSul piazzale antistante la stazione fermavano sia le relazioni urbane che la linea interurbana Sanremo-Andora svolte da Riviera Trasporti.\nSul piazzale era presente il servizio di taxi."}
{"id": "1186896", "revid": "729019", "url": "https://it.wikipedia.org/wiki?curid=1186896", "title": "Stazione di Vallecrosia", "text": "La stazione di Vallecrosia \u00e8 una fermata ferroviaria posta sulla linea Genova-Ventimiglia, che serve l'omonima cittadina di Vallecrosia.\nStoria.\nDal 1901 sull'adiacente via Aurelia presero a transitare le corse della tranvia Ventimiglia-Bordighera, soppressa nel 1936 e sostituita dall'attuale filovia.\nPer decenni i locali interni della stazione sono rimasti inutilizzati, lasciando soltanto la banchina esterna in uso ai viaggiatori.\nNel 2006 \u00e8 stata riconvertita nella sede della locale Pubblica Assistenza Croce Azzurra Vallecrosia Soccorso ONLUS, che ne utilizza l'interno del piano a livello binari ed il piazzale. La banchina resta in uso nella sua funzione originaria.\nMovimento.\nData la scarsa utenza nella stazione fermano alcuni treni regionali svolti da Trenitalia nell'ambito del contratto di servizio stipulato con la Liguria.\nRFI la include nella categoria \"bronze\"."}
{"id": "1186900", "revid": "599013", "url": "https://it.wikipedia.org/wiki?curid=1186900", "title": "Ge\u014drgios Kyriaz\u012bs", "text": "Carriera.\nClub.\nHa esordito in Serie B nella stagione 2002-2003 con la maglia del Catania, dopo numerose stagioni trascorse nella Alpha Ethniki, la massima serie del campionato di calcio greco, con la maglia dell'Iraklis.\nNel 2005 viene acquistato dalla Triestina con cui gioca per tre stagioni per poi trasferirsi alla , dopo la retrocessione in Lega Pro Prima Divisione della squadra campana torna a giocare in patria con l'Iraklis.\nSuccessivamente, nel 2012, firma un contratto con i Rochester Rhinos, squadra americana militante nell'USL Professional Division, la terza serie nordamericana.\nNazionale.\nHa partecipato agli Europei Under-21 del 2002."}
{"id": "1186901", "revid": "762947", "url": "https://it.wikipedia.org/wiki?curid=1186901", "title": "Scala Shepard", "text": "La scala Shepard, dal nome dello psicologo Roger Shepard, che l'ha ideata, \u00e8 un esempio di \"canone eternamente ascendente\". Una determinata scala viene infatti suonata contemporaneamente su diverse ottave differenti; inoltre varia anche l'intensit\u00e0 delle scale, in modo che mentre una diminuisce di intensit\u00e0, un'altra aumenta. L'effetto \u00e8 quello di una scala che sale di altezza in modo indefinito.\nIl canone eternamente ascendente \u00e8 contenuto nella \"Offerta musicale\" di Johann Sebastian Bach. In questo brano, dopo una serie di modulazioni, ci si ritrova alla identica tonalit\u00e0 di partenza, senza che l'ascoltatore se ne sia reso conto.\nIl principio della scala di Shepard \u00e8 stato utilizzato, in musica moderna, ad esempio dai Pink Floyd, alla fine della suite \"Echoes\" contenuta nell'album \"Meddle\"\n e nel brano \"I Am the Walrus\" dei Beatles."}
{"id": "1186903", "revid": "123472282", "url": "https://it.wikipedia.org/wiki?curid=1186903", "title": "Fantaghir\u00f2 (franchise)", "text": "Fantaghir\u00f2 \u00e8 un media franchise che ha prodotto cinque miniserie televisive di genere fantasy-fantastico andate in onda a cadenza annuale (escluso un anno) tra il 1991 e il 1996 e una serie animata del 1999. Le serie tv furono prodotte da Reteitalia, per la regia di Lamberto Bava. La serie animata venne prodotta dallo studio di animazione spagnolo BRB Internacional.\nLe musiche delle serie furono scritte da Amedeo Minghi. La trama si svolge in un tipico ambiente fantastico, tra principesse, streghe, maghi e creature leggendarie. I principali interpreti sono Alessandra Martines e Kim Rossi Stuart. \nTrama.\n\"Fantaghir\u00f2\".\nFantaghir\u00f2 \u00e8 la pi\u00f9 giovane delle figlie del re, al quale causa molti problemi perch\u00e9 vorrebbe combattere. Il re nemico, Romualdo, invita l'altro re a finire la guerra che va avanti da secoli tra i due regni, mediante un singolo duello. Ma soltanto una delle sue figlie potr\u00e0 prestarsi al duello: sar\u00e0 proprio Fantaghir\u00f2.\n\"Fantaghir\u00f2 2\".\nFantaghir\u00f2 e Romualdo stanno per sposarsi, ma il tutto viene interrotto quando la Strega Nera rapisce il padre di Fantaghir\u00f2. La Strega ordina che Fantaghir\u00f2 e Romualdo stiano alle sue regole, ma quest'ultimo non obbedisce e dichiara guerra. Quindi parte per la guerra lasciandosi a casa Fantaghir\u00f2 che ha giurato di non riprendere in mano un'arma per il resto della sua vita. Fantaghir\u00f2 per\u00f2 rompe la promessa, scoprendo che il piano della Strega Nera \u00e8 molto pi\u00f9 sinistro.\n\"Fantaghir\u00f2 3\".\nA Tarabas, il pi\u00f9 crudele e potente dei maghi, viene profetizzato che il suo potere sar\u00e0 sconfitto dall'innocenza di un figlio di Re. Ossessionato dall'idea, ordina di rapire tutti i bambini di discendenza reale di tutto il mondo. Quando i figli delle sorelle di Fantaghir\u00f2 diventano anche loro obiettivi dei rapitori, lei e Romualdo li proteggono. Accidentalmente, durante la lotta, Romualdo cade in un fiume maledetto e si trasforma in pietra. Fantaghir\u00f2 capisce quindi che dovr\u00e0 trovare Tarabas se vuole riportare in vita l'amato, ma lo stregone s'innamora di lei e allora aumenter\u00e0 la posta in gioco.\n\"Fantaghir\u00f2 4\".\nUna nube nera attraversa tutti i regni della Terra, distruggendo ogni cosa e sradicando interi castelli dal suolo. Perso il suo palazzo e tutti i suoi cari, Fantaghir\u00f2 si allea col giovane principe Parsel per cercare l'origine di quel maleficio. Il suo viaggio la porta nel lontano Oriente, nel regno di Tohor, dove reincontra lo stregone Tarabas, il nemico di un tempo convertito al bene dall'amore per la bella amazzone.\n\"Fantaghir\u00f2 5\".\nFantaghir\u00f2 viene catturata dalla sua eterna nemica, la Strega Nera, che vuole decapitarla per recuperare i suoi malefici poteri ed opporsi cos\u00ec all'orco Senzanome, un crudele pirata che viaggia da un mondo all'altro col suo galeone volante, cercando di conquistarli tutti e nutrendosi di bambini. Poco prima dell'esecuzione, Fantaghir\u00f2 viene provvidenzialmente salvata dalla Pianta dei Desideri e trasferita nel Regno dell'Altrove, un mondo in cui non esistono n\u00e9 la violenza n\u00e9 le armi, ma che \u00e8 appena stato attaccato proprio da Senzanome.\nProduzione.\nL'idea nacque ispirandosi alla fiaba popolare italiana \"Fanta-Ghir\u00f2, persona bella\". Il regista Bava disse di essersi ispirato ai film degli anni Cinquanta, alle storie di Ercole e Maciste, ma anche a Disney e a Diabolik. Inizialmente Fantaghir\u00f2 doveva essere un unico film ma i costi per la produzione furono eccessivi e per questo motivo divent\u00f2 una miniserie. Il primo titolo fu \"La Grotta dalla Rosa d'oro\", scelta dettata dal fatto che la grotta in questione faceva da sfondo alle avventure della protagonista. La prima miniserie di Fantaghir\u00f2 fu finita di registrare nel 1990, ma venne tenuta \"congelata\" per un anno intero; il suo successo decret\u00f2 la richiesta di sequel. \nOgni sequel di Fantaghir\u00f2 venne sviluppato in base alla scelta di Kim Rossi Stuart di ritornare o no sul set. Dopo i primi tre film infatti, l'attore espresse chiaramente di non voler pi\u00f9 calarsi nei panni di Romualdo. Questo fu uno dei motivi per cui nacque il personaggio di Tarabas, interpretato dal modello australiano Nicholas Rogers. Per Fantaghir\u00f2 4, Stuart si rifiut\u00f2 di prendere parte al film e cos\u00ec gli sceneggiatori dovettero creare una trama in correlazione all'assenza dell'attore. Per questa ragione, nel quarto episodio, Romualdo appare nelle sembianze di un mostro, Fiodor, a causa di un sortilegio del mago Darken. La scena finale in cui Romualdo ritorna ad avere le sue sembianze davanti allo specchio fu realizzata usando spezzoni dei precedenti capitoli.\nLe miniserie vennero girate in Slovacchia e Repubblica Ceca, all'epoca costituenti lo Stato della Cecoslovacchia fino al 31 dicembre 1992, precisamente nel Castello di Bouzov, nel Castello di Pern\u0161tejn e a Lednice in Repubblica Ceca e nel Castello di Bojnice in Slovacchia. \nI seguiti mai realizzati.\nIl finale del quinto e ultimo capitolo della saga \u00e8 \"aperto\" e non rappresenta una vera conclusione della serie. I produttori speravano infatti in ulteriori prosiegui, che avrebbero dovuto comprendere anche un sesto e settimo capitolo; queste due miniserie non furono mai realizzate per via del vistoso calo di ascolti registrato durante la messa in onda di \"Fantaghir\u00f2 5\" nel Natale del 1996.\nIl progetto di un sequel, che si sarebbe dovuto intitolare \"Il ritorno di Fantaghir\u00f2\", fu presentato nuovamente a Mediaset da Lamberto Bava e Gianni Romoli nel 2007 a Milano, in seguito alle continue pressioni dei fan della serie, rimasti delusi dalla fine del quinto episodio. Per il progetto avevano dato la disponibilit\u00e0 Alessandra Martines, Brigitte Nielsen nel ruolo della Strega Nera e Nicholas Rogers, che aveva interpretato il personaggio di Tarabas nella terza e quarta parte della saga ma il progetto non \u00e8 mai andato in porto a causa delle difficolt\u00e0 co-produttive e per i costi troppo alti per la sua realizzazione.\nAccoglienza.\n\"Fantaghir\u00f2\" ebbe un notevole successo, diventando un vero e proprio cult del genere fantasy. La sua prima messa in onda, il 22 dicembre 1991, ottenne in Italia un ascolto di oltre 6 milioni di telespettatori con uno share del 27,5%. L'intero franchise fu esportato in 48 paesi e doppiato in tedesco, inglese e francese; nei paesi anglofoni fu distribuita col titolo \"The Cave of the Golden Rose\", mentre in Germania divenne \"Prinzessin Fantaghir\u00f2\".\nOpere derivate.\nFu prodotta anche un'altra miniserie intitolata \"La meravigliosa storia di Fantaghir\u00f2\", un film di montaggio trasmesso in due parti il 27 e il 29 dicembre 1995 che utilizzava materiale proveniente dalle prime tre miniserie, unite tra loro. In seguito venne trasmessa anche come singolo film TV.\nIl regista Lamberto Bava gir\u00f2 altri film per la TV sullo stile di \"Fantaghir\u00f2\", ossia \"Desideria e l'anello del drago\", \"La principessa e il povero\" e \"Sorellina e il principe del sogno\", che per\u00f2 non riuscirono ad avere lo stesso successo della sua opera pi\u00f9 celebre.\nNegli anni '90 la scrittrice tedesca Doriana DelGallo adatt\u00f2 l'intera saga in tre romanzi. Il primo libro adatta la prima e la seconda miniserie, il secondo adatta la terza e la quarta miniserie e il terzo adatta la quinta miniserie. Questi libri sono inediti in Italia.\nLe miniserie ispirarono anche una serie d'animazione prodotta dalla BRB Internacional intitolata appunto \"Fantaghir\u00f2\".\nHome video.\nSono stati distribuiti tutti gli episodi in formato DVD, con contenuti extra, su distribuzione Medusa Video. Sono inoltre stati distribuiti cinque cofanetti di VHS, uno per ogni film, contenente ognuno due videocassette.\nColonna sonora.\nLa nuova sigla di testa, \"Creder\u00f2\", \u00e8 interpretata da Amedeo Minghi e Arianna Bergamaschi ed \u00e8 inclusa nel cd \"Il fantastico mondo di Fantaghir\u00f2\", distribuito da Edel, che contiene, oltre all'inedito, i temi pi\u00f9 significativi della celebre saga.\nLa colonna sonora dei vari Fantaghir\u00f2 \u00e8 uscita raccolta in tre CD:"}
{"id": "1186907", "revid": "287204", "url": "https://it.wikipedia.org/wiki?curid=1186907", "title": "Korei", "text": ""}
{"id": "1186908", "revid": "729019", "url": "https://it.wikipedia.org/wiki?curid=1186908", "title": "Forte di San Rocco", "text": "Il forte di San Rocco \u00e8 una fortificazione costiera situata nel territorio comunale di Grosseto, nella localit\u00e0 balneare di Marina di Grosseto, in prossimit\u00e0 del porto turistico.\nStoria.\nL'attuale complesso venne fatto costruire dai Lorena nella seconda met\u00e0 del Settecento, nel luogo in cui sorgeva una preesistente struttura con funzioni di avvistamento.\nLa nuova fortezza doveva continuare a svolgere un ruolo importante nel controllo della costa e divenire, allo stesso tempo, una base logistica per le opere di bonifica idraulica della zona dirette da Leonardo Ximenes.\nCon il completamento delle opere di canalizzazione che portarono al prosciugamento delle antiche paludi dell'entroterra e dello storico lago Prile, il fabbricato venne dismesso e trasformato in distretto militare; soltanto negli ultimi decenni del secolo scorso \u00e8 stato suddiviso in abitazioni private.\nDescrizione.\nIl forte di San Rocco deve la sua denominazione al canale, rispetto al quale si trova sulla riva destra. La fortificazione, interamente rivestita in mattoni, \u00e8 protetta da una serie di cortine murarie a scarpa che delimitano un cortile interno; l'accesso all'area interna avviene sul lato orientale, attraverso una porta ad arco ribassato rivestita in travertino e sovrastata dallo stemma della casata dei Lorena.\nIl fabbricato principale si presenta come una torre a sezione rettangolare disposta su tre livelli, con il lato occidentale rivolto verso il mare ulteriormente protetto da un bastione con possente basamento a scarpa e terrazza sommitale che ospitava le artiglierie."}
{"id": "1186911", "revid": "1983214", "url": "https://it.wikipedia.org/wiki?curid=1186911", "title": "Live at Montreux", "text": ""}
{"id": "1186914", "revid": "72265", "url": "https://it.wikipedia.org/wiki?curid=1186914", "title": "Mutazioni genetiche", "text": ""}
{"id": "1186915", "revid": "287204", "url": "https://it.wikipedia.org/wiki?curid=1186915", "title": "Brignole", "text": ""}
{"id": "1186917", "revid": "1149807", "url": "https://it.wikipedia.org/wiki?curid=1186917", "title": "Dragon Ball Z Shin Budokai", "text": ""}
{"id": "1186919", "revid": "33277", "url": "https://it.wikipedia.org/wiki?curid=1186919", "title": "Eug\u00e8ne-Charles-Joseph de Mazenod", "text": ""}
{"id": "1186920", "revid": "729019", "url": "https://it.wikipedia.org/wiki?curid=1186920", "title": "Stazione di Trofarello", "text": "La stazione di Trofarello \u00e8 una stazione ferroviaria sulle linee per Genova, Savona e diramazione di una linea locale, la Ferrovia Trofarello-Chieri. \u00c8 al servizio di Trofarello e della vicina frazione Moriondo di Moncalieri.\nStoria.\nLa stazione entr\u00f2 in funzione con l'inaugurazione del tratto iniziale della linea per Genova, cio\u00e8 Moncalieri-Trofarello, nel 1848, e la sua costruzione ebbe termine negli anni 1850. Nel 1853 divenne stazione di diramazione per la linea per Fossano-Cuneo e nel 1874 della ferrovia Trofarello-Chieri. Nel 2007 venne inaugurato il nuovo fabbricato viaggiatori, con il conseguente ampliamento della stazione. Tale riqualificazione port\u00f2 al rinnovo delle biglietterie e della sala d'attesa, nonch\u00e9 alla posa in opera di ascensori per l'accesso ai binari.\nStrutture e impianti.\nLa stazione comprende 7 binari utilizzati per i viaggiatori ed alcuni per scalo merci.\nMovimento.\nLa stazione \u00e8 servita da treni da diverse linee del Servizio Ferroviario Metropolitano di Torino 1, 4, 6, 7 per Chieri, Asti, Alba.\nInterscambi.\nA breve distanza dalla stazione sono presenti le fermate dei bus urbani, linee 45, 45/ e 83, oltre a dei pullman interurbani.\nServizi.\nLa stazione dispone di:"}
{"id": "1186928", "revid": "212348", "url": "https://it.wikipedia.org/wiki?curid=1186928", "title": "Hostess", "text": ""}
{"id": "1186931", "revid": "729019", "url": "https://it.wikipedia.org/wiki?curid=1186931", "title": "Stazione di Carmagnola", "text": "La stazione di Carmagnola \u00e8 una stazione ferroviaria posta sulla linea Torino-Savona, e punto d'origine della linea per Bra. Serve la citt\u00e0 di Carmagnola.\nStoria.\nLa stazione entr\u00f2 in funzione il 14 marzo 1853 con l'apertura all'esercizio della tratta Trofarello-Savigliano, inaugurata il giorno precedente&lt;ref name=\"Storia/39-40\"&gt;.&lt;/ref&gt;.\nNell'autunno 1857, sulla piazza antistante, avvenne l'incontro fra San Giovanni Bosco ed il giovane Michele Magone, del quale il santo presbitero ne scrisse in seguito una biografia personale.\nIl 7 marzo 1884, con l'apertura all'esercizio della Ferrovia Carmagnola-Bra, divenne stazione di diramazione&lt;ref name=\"Storia/115-116\"&gt;.&lt;/ref&gt;.\nNel 1961, con la conversione in corrente continua del nodo ferroviario di Torino, Carmagnola divenne la stazione di cambio trazione tra le locomotive a corrente continua a e le locomotive a corrente alternata trifase a &lt;ref name=\"I 120/199-205\"&gt;.&lt;/ref&gt;.\nLa necessit\u00e0 del cambio locomotiva a Carmagnola cess\u00f2 il 25 settembre 1973 con la trasformazione del sistema di trazione da corrente alternata trifase a corrente continua della Carmagnola-Ceva-Savona via Fossano e via Bra&lt;ref name=\"I 120/205-212\"&gt;.&lt;/ref&gt;.\nStrutture e impianti.\nLa stazione dispone di 6 binari passanti e inoltre aveva raccordi per alcune industrie di carmagnola per treni merci, e quindi inoltre presenti alcuni binari per manovra e scalo merci.\nInterscambi.\nDi fronte alla stazione \u00e8 presente una fermata degli autoservizi interurbani.\nMovimento.\nNella stazione fermano tutti i treni delle linee 4 e 7 del Servizio ferroviario metropolitano di Torino e treni Regionali operati da Trenitalia nell'ambito del contratto di servizio stipulato con la Regione Piemonte.\nServizi.\nLa stazione \u00e8 dotata di un sottopasso pedonale e di biglietterie automatiche, servizi igienici, sala d'attesa e telefono pubblico."}
{"id": "1186938", "revid": "729019", "url": "https://it.wikipedia.org/wiki?curid=1186938", "title": "Stazione di Cavallermaggiore", "text": "La stazione di Cavallermaggiore \u00e8 una stazione ferroviaria per passeggeri posta sulla ferrovia Torino-Fossano-Savona ed \u00e8 punto d'origine della ferrovia Alessandria-Cavallermaggiore. \u00c8 al servizio di Cavallermaggiore e della vicina Monasterolo di Savigliano. Fino al 1959 \u00e8 stata anche punto d'origine della ferrovia Moretta-Cavallermaggiore, chiusa quell'anno e successivamente smantellata.\nStoria.\nLa stazione entr\u00f2 in funzione il 14 marzo 1853 con l'apertura all'esercizio della ferrovia Trofarello\u2013Savigliano, inaugurata il giorno precedente&lt;ref name=\"Storia/39-40\"&gt;.&lt;/ref&gt;.\nDivenne stazione di diramazione il 4 ottobre 1855 con l'apertura all'esercizio della ferrovia Bra-Cavallermaggiore, breve ma negli anni fu prolungata a Nizza poi a Canelli e con il completamento della ferrovia Alessandria-Bra, aperta all'esercizio il 25 maggio 1865&lt;ref name=\"Storia/52-53\"&gt;.&lt;/ref&gt;&lt;ref name=\"Storia/86-88\"&gt;.&lt;/ref&gt;.\nDal 18 maggio 1886 al termine dell'orario estivo del 1959 funse anche da stazione di diramazione per la ferrovia Airasca-Moretta-Cavallermaggiore, il cui tratto ferrovia Cavallermaggiore-Moretta fu formalmente soppresso con il Decreto ministeriale 373 del 31 marzo 1961&lt;ref name=\"Storia/119-121\"&gt;.&lt;/ref&gt;&lt;ref name=\"Il metr\u00f2/88-93\"&gt;.&lt;/ref&gt;.\nStruttura ed impianti.\nIl fabbricato viaggiatori si compone di due livelli ma soltanto il piano terra \u00e8 aperto al pubblico.\nLa stazione disponeva di uno scalo merci con annesso Magazzino merci: nel 2011 lo scalo risultava smantellato mentre il magazzino convertito a deposito.\nTutti i binari sono dotati di banchina, riparati da una pensilina e collegati fra loro da un sottopassaggio.\nIl piazzale \u00e8 composto da 5 binari di cui 4 in uso:\nMovimento.\nIl servizio passeggeri \u00e8 svolto nell'ambito del contratto stipulato e fermano in questa stazione i treni delle relazioni linea SFM 7 Fossano-Torino nonch\u00e9 il treno Regionale Veloce dei collegamenti Torino-Cuneo e Torino-Savona-Ventimiglia. Fino al 2020 era attiva la linea SFM B Cavallermaggiore-Bra del Servizio ferroviario metropolitano di Torino.\nServizi.\nLa stazione offre i seguenti servizi:"}
{"id": "1186941", "revid": "729019", "url": "https://it.wikipedia.org/wiki?curid=1186941", "title": "Stazione di Savigliano", "text": "La stazione di Savigliano \u00e8 una stazione ferroviaria posta sulla linea Torino-Savona, che funge altres\u00ec da localit\u00e0 di diramazione della linea per Saluzzo. L'impianto serve la citt\u00e0 di Savigliano.\nStoria.\nLe origini della stazione di Savigliano sono dovute a una delle prime societ\u00e0 ferroviarie piemontesi, la Societ\u00e0 della Strada Ferrata da Torino a Savigliano, concessionaria e costruttrice della ferrovia Trofarello-Savigliano, che fu aperta all'esercizio il 14 marzo 1853, giorno successivo all'inaugurazione della ferrovia&lt;ref name=\"Storia/39-40\"&gt;.&lt;/ref&gt;.\nIl 5 dicembre dello stesso anno la ferrovia Trofarello-Savigliano raggiunse Fossano, per proseguire verso Cuneo, che fu raggiunta il 15 agosto 1855 attestandosi a una stazione posta alle Basse di San Sebastiano, rimasta provvisoria fino al 1870 a causa dei disaccordi tra il comune di Cuneo e la societ\u00e0 ferroviaria sull'ubicazione della stazione e sui contributi richiesti al comune stesso&lt;ref name=\"Storia/40-41\"&gt;.&lt;/ref&gt;.\nLa societ\u00e0, oltre a costruire la stazione di Fossano, aveva realizzato accanto a essa un'officina per la manutenzione e riparazione del proprio materiale rotabile in grado di costruirne alla bisogna.\nNel 1857 la stazione divenne di diramazione in seguito all'apertura al traffico della linea Savigliano-Saluzzo.\nNel 1869 la linea e la stazione vennero inserite nella rete di ferrovie assegnate in concessione alla Societ\u00e0 per le Ferrovie dell'Alta Italia in base alla legge di riordino del 1865. Nel 1885 passarono a far parte della Rete Mediterranea fino al 1905 quando divennero parte della rete nazionale delle Ferrovie dello Stato Italiane.\nNel 2001 l'esercizio pass\u00f2 alla neocostituita Rete Ferroviaria Italiana.\nStrutture e impianti.\nIl fabbricato viaggiatori si compone di due livelli ma soltanto il piano terra \u00e8 aperto al pubblico. In un'area adiacente alla stazione sorge la sede del Museo Ferroviario Piemontese.\nTutti i binari sono dotati di banchina, riparati da una pensilina e collegati fra loro da un sottopassaggio.\nIl piazzale \u00e8 composto da 3 binari:\nMovimento.\nLa stazione \u00e8 servita dai collegamenti regionali denominati Linea 7 del Servizio ferroviario metropolitano di Torino, nonch\u00e9 dai treni Regionali Veloci dei collegamenti Torino-Cuneo e Torino-Savona-Ventimiglia operati da Trenitalia nell'ambito del contratto di servizio stipulato con la Regione Piemonte."}
{"id": "1186943", "revid": "729019", "url": "https://it.wikipedia.org/wiki?curid=1186943", "title": "Stazione di Fossano", "text": "La stazione di Fossano \u00e8 una stazione ferroviaria posta sulla linea Torino-Savona, e punto d'origine della linea per Cuneo. Serve la citt\u00e0 di Fossano.\nStoria.\nLa stazione fu attivata il 16 dicembre 1853, con l'apertura del tronco Savigliano-Fossano.\nStrutture e impianti.\nL'impianto, gestito da Rete Ferroviaria Italiana, \u00e8 dotato di 7 binari per il trasporto passeggeri e da un fascio merci.\n\u00c8 presente nel fabbricato viaggiatori, la Sala Operativa della Stazione e una Farmacia. I servizi commerciali invece, trovano posto nella costruzione costruita lato Torino.\nMovimento.\nIl servizio, di tipo prevalentemente regionale, \u00e8 svolto da Trenitalia nell'ambito del contratto di servizio stipulato con la Regione Piemonte, che nei giorni feriali prevede treni a cadenza semioraria in tutte le direzioni inquadrate nel Servizio ferroviario metropolitano di Torino.\nInterscambi.\nFra il 1884 e il 1939 sul piazzale antistante la stazione sorgeva il capolinea della tranvia Fossano-Mondov\u00ec-Villanova."}
{"id": "1186945", "revid": "729019", "url": "https://it.wikipedia.org/wiki?curid=1186945", "title": "Stazione di Maddalene", "text": "La stazione di Maddalene era una stazione ferroviaria posta sulla linea Fossano-Cuneo. Serviva il centro abitato di Maddalene, frazione del comune di Fossano."}
{"id": "1186946", "revid": "729019", "url": "https://it.wikipedia.org/wiki?curid=1186946", "title": "Stazione di Centallo", "text": "La stazione di Centallo \u00e8 una stazione ferroviaria posta sulla ferrovia Fossano-Cuneo e al servizio dell'omonimo comune in provincia di Cuneo.\nStoria.\nLa stazione venne attivata il 20 agosto 1854 in concomitanza con il tratto di da Fossano della ferrovia Fossano-Cuneo.\nRimase capolinea provvisorio della linea fino al 15 ottobre 1854 quando attivato il tronco successivo fino a Madonna dell'Olmo di .\nNel 1988, in occasione dell'ammodernamento della Fossano-Limone, il segnalamento semaforico di protezione fu sostituito con il doppio segnalamento luminoso di protezione e partenza; contestualmente il piazzale venne rimaneggiato destinando tre binari al servizio viaggiatori (uno di corretto tracciato e due adibiti a incroci e precedenze, dotati singolarmente del segnalamento di partenza), mentre un quarto binario passante e uno scalo composto da due binari tronchi e un'asta di manovra furono destinati al servizio merci.\nTra il 31 luglio e il 12 dicembre 2010 il piazzale della stazione sub\u00ec una serie di rimaneggiamenti per consentire la costruzione del sottopassaggio e l'eliminazione dell'attraversamento a raso, precedentemente protetto con una \"maniglia RAR\". In una prima fase furono eliminati i binari 2 e 3 e lo stretto marciapiede che si trovava tra i binari 1 e 2; contestualmente il vecchio binario 4 fu trasformato da secondario a binario di circolazione e dotato di un nuovo ampio marciapiede che, al termine dei lavori, avrebbe servito il secondo e il terzo binario. Nell'ultima fase, dopo il completamento del sottopassaggio, fu nuovamente posato il binario 2 e il vecchio binario 4 fu rinumerato 3.\nStrutture e impianti.\nLa stazione dispone di un fabbricato viaggiatori su due piani e di un piazzale composto da 3 binari, uno della linea e due di circolazione atti alle precedenze e incroci. \u00c8 inoltre presente uno scalo merci, non pi\u00f9 utilizzato, avente un piano caricatore su cui \u00e8 posto il magazzino raggiungibile dalla linea attraverso due binari tronchi ancora collegati lato Fossano. Fa parte del piazzale anche un'asta di manovra utilizzata per il ricovero dei mezzi d'opera.\nPrima delle modifiche effettuate da parte del gestore dell'infrastruttura nel 2010 il 3\u00ba binario era un binario secondario di scalo non dotato di banchina denominato binario 4 e tra questo ed il secondo binario era presente l'originario terzo binario di circolazione. Inoltre tra il primo e il secondo binario vi era una banchina ad isola.\nMovimento.\nLa stazione \u00e8 servita dalle relazioni regionali Trenitalia svolte nell'ambito del contratto di servizio stipulato con la Regione Piemonte. In particolar modo \u00e8 l'unico impianto della linea ad essere ancora utilizzato per il traffico passeggeri, in quanto Maddalene e San Benigno di Cuneo sono state rese stazioni disabilitate al servizio viaggiatori.\nAl 2007, la stazione risultava frequentata da un traffico giornaliero di pi\u00f9 di 470 persone.\nServizi.\nLa stazione, gestita e classificata da RFI nel 2008 nella categoria \"silver\", dispone di:\nInterscambi.\nLa stazione offre i seguenti interscambi:"}
{"id": "1186948", "revid": "729019", "url": "https://it.wikipedia.org/wiki?curid=1186948", "title": "Stazione di San Benigno di Cuneo", "text": "La stazione di San Benigno di Cuneo \u00e8 una stazione ferroviaria posta sulla linea Fossano-Cuneo. Attualmente \u00e8 disabilitata al servizio viaggiatori, ma \u00e8 abilitata al movimento (posto di blocco n.4) ed \u00e8 gestita da Dirigente Centrale Operativo con sede a Torino. Serviva il centro abitato di San Benigno, frazione del comune di Cuneo."}
{"id": "1186949", "revid": "106456", "url": "https://it.wikipedia.org/wiki?curid=1186949", "title": "Oculo", "text": "Per oculo od occhio s'intende, in architettura, un'apertura di forma circolare praticata nelle pareti di un edificio. \nGeneralit\u00e0.\nIl termine viene spesso usato anche per l'apertura circolare che si pu\u00f2 ritrovare alla sommit\u00e0 di una cupola, con lo scopo di fare entrare luce all'interno della costruzione. L'apertura dell'oculo di una cupola corrisponde, per posizione e dal punto di vista statico, a quella della chiave di volta in un arco. Per stabilizzare questo punto critico, l'oculo di costruzioni come il Pantheon \u00e8 rinforzato da una cornice dotata di elementi metallici.\nUn oculo pu\u00f2 spesso essere solo dipinto (effetto \"Trompe-l'\u0153il\")."}
{"id": "1186954", "revid": "1048993", "url": "https://it.wikipedia.org/wiki?curid=1186954", "title": "Aldo Ciccolini", "text": "Biografia.\nAldo Ciccolini \u00e8 nato a Napoli in corso Garibaldi, a ridosso dei quartieri di San Lorenzo e Vicaria. La sua era una famiglia di nobili origini, i marchesi Ciccolini di Macerata, di lunga tradizione musicale. Il padre era appassionato di Richard Wagner ed aveva conosciuto Giuseppe Verdi, mentre suo zio Ettore fu un basso lirico molto stimato da Giacomo Puccini, compositore per il quale lo stesso Ciccolini nutr\u00ec da giovane un notevole apprezzamento. Nella sua citt\u00e0 natale ha la possibilit\u00e0 di ascoltare in concerto pianisti come Walter Gieseking, Wilhelm Backhaus, Vladimir Horowitz, Arturo Benedetti Michelangeli, Rudolf Serkin e Wilhelm Kempff e direttori d\u2019orchestra del calibro di Wilhelm Furtw\u00e4ngler e Victor de Sabata. Studia pianoforte con Paolo Denza e composizione con Achille Longo presso il conservatorio di San Pietro a Majella. In realt\u00e0, fu ammesso precocemente, a soli nove anni, allo studio della composizione e si form\u00f2 alternando uno scrupoloso studio della dodecafonia agli studi accademici tradizionali. Ci\u00f2 fu possibile grazie ad una deroga direttoriale di Francesco Cilea, all'epoca direttore del Conservatorio di Napoli, accompagnata da una richiesta formale dello stesso Achille Longo. L'alta considerazione del maestro per il suo giovane pupillo fece s\u00ec che una melodia per canto e piano di quest'ultimo venisse inclusa, interamente, a titolo di esempio ed a conclusione, nel libro del Longo di melodie e canti, edito da Casa Ricordi. Si diplom\u00f2 all\u2019et\u00e0 di 15 anni eseguendo il Concerto per pianoforte ed orchestra n. 3 di Rachmaninov, ottenendo anche la menzione d\u2019onore. Debutt\u00f2 al Teatro San Carlo nel 1941, all'et\u00e0 di 16 anni.\nNel 1949 vinse il \"Concorso internazionale Marguerite-Long-Jacques-Thibaud\" a Parigi, dove si trasfer\u00ec. Qui complet\u00f2 i suoi studi pianistici con Marguerite Long ed Alfred Cortot. Eredit\u00f2, dai suoi docenti, gli insegnamenti di Ferruccio Busoni e di Liszt. Ha collaborato con i direttori d'orchestra pi\u00f9 noti, come Wilhelm Furtw\u00e4ngler, Ernest Ansermet, Andr\u00e9 Cluytens, Dimitri Mitropoulos, Charles M\u00fcnch, Lorin Maazel, Carlos Kleiber, Georges Pr\u00eatre, Jean Martinon, Pierre Monteux, Carlo Maria Giulini, Gianandrea Gavazzeni, Franco Caracciolo, Aldo Ceccato, Umberto Benedetti Michelangeli e con il soprano Elisabeth Schwarzkopf.\nNel 1950 suona nella prima esecuzione assoluta a Parigi del \"Concerto de mai\" di Marcel Delannoy.\nAl Teatro La Fenice di Venezia nel 1950 esegue il Concerto per pianoforte e orchestra n. 1 (\u010cajkovskij), diretto da Carlo Maria Giulini, e nel 1961 il Concerto per pianoforte e orchestra n. 1 (Beethoven).\nAl Teatro alla Scala di Milano, nel 1955, tiene un concerto diretto da Lorin Maazel e, nel 1956, un recital alla Piccola Scala.\nCittadino francese dal 1971, ha insegnato al Conservatoire de Paris dal 1970 al 1988, scoprendo la sua vocazione di didatta, alla quale \u00e8 rimasto sempre fedele, dedicandosi con rigore e generosit\u00e0 alla formazione delle nuove generazioni, quali Jean-Marc Savelli. \u00c8 inoltre stato docente presso l'Accademia Lorenzo Perosi dal 1984 per oltre un decennio. Tra i suoi allievi vanno ricordati Aldo Ragone, suo pupillo, Akiko Ebi, G\u00e9ry Moutier, Jean-Yves Thibaudet, Fabio Mengozzi, Artur Pizzaro, Marie-Jos\u00e8phe Jude, Nicholas Angelich, Mario Galeani, Jean-Luc Kandyoti, Francesco Lotoro, Antonio Faca Rosado, Ivan Donchev, Giovanni Alvino e Dario Candela; quest'ultimo autore nel 2012 del volume \"Conversazioni con Aldo Ciccolini\" per l'editore Curci nel quale Candela racconta la vita e l'arte del suo maestro, attraverso sette anni di frequentazioni tra Napoli e Parigi.\nNel 1972 suona nella prima rappresentazione, nella Salle du Th\u00e9\u00e2tre du Ch\u00e2teau di Versailles, della \"Petite messe solennelle\" di Rossini.\nPer La Fenice di Venezia nel 1975 torna con un concerto di musiche di Robert Schumann; nel 1994 in un recital al Teatro Toniolo di Mestre; nel 1996 con il Quintetto per pianoforte e archi di Guido Alberto Fano al Teatro stabile del Veneto \"Carlo Goldoni\" per raccogliere fondi per la ricostruzione del Teatro La Fenice; e nel 2002 il Concerto per pianoforte e orchestra n. 4 (Beethoven) al PalaFenice al Tronchetto.\nAlla Scala nel 1984 torna con un concerto con musiche di Debussy, nel 1986 il Concerto per pianoforte e orchestra n. 2 (Rachmaninov), nel 1990 il Concerto per pianoforte e orchestra in sol maggiore (Ravel) diretto da Georges Pr\u00eatre e nel 1994 con un recital.\nNel 2010 ha festeggiato il suo 85\u00ba compleanno al festival pianistico di La Roque D'Anth\u00e9ron, in Francia.\nNel 2012 gli \u00e8 stato tributato il premio \"Una vita nella musica Arthur Rubinstein\" presso il Teatro La Fenice di Venezia e nel 2013, a Milano, il Premio ICMA (International Classical Music Awards).\nStile.\nCiccolini \u00e8 un interprete celebre, che ha promosso soprattutto la conoscenza della musica per pianoforte dei compositori francesi, noti e meno noti: Maurice Ravel, Claude Debussy, Erik Satie, D\u00e9odat de S\u00e9verac, Jules Massenet, Charles Henri Valentin Alkan e Alexis de Castillon. \u00c8 anche conosciuto per le sue interpretazioni della musica di Franz Liszt, di Franz Schubert, di Camille Saint-Sa\u00ebns e si \u00e8 dedicato anche alla divulgazione delle composizioni pianistiche di autori italiani come Muzio Clementi, Mario Castelnuovo-Tedesco, Mario Pilati, Achille Longo ed Ildebrando Pizzetti.\nHa effettuato pi\u00f9 di cento registrazioni per la EMI-Path\u00e9 Records ed altre case discografiche. Queste registrazioni includono le integrali delle sonate per pianoforte di Wolfgang Amadeus Mozart e Ludwig van Beethoven, l'opera per pianoforte di Claude Debussy e di Leo\u0161 Jan\u00e1\u010dek, i Notturni di Fryderyk Chopin, le opere per pianoforte solo di Edvard Grieg e varie sonate di Domenico Scarlatti.\nRiconoscimenti.\nPrix Edison dell'Acad\u00e9mie Charles Cros, Premio della giuria National Academy of Recordings Arts negli USA, tre volte Grand Prix du Disque in Francia.\nNel 2002 ha ricevuto il Diapason d'Or per l'integrale di Jan\u00e0cek incisa per Abeille Music, per Schumann con la casa discografica di Cascavellas e nell'ottobre 2003 per i Notturni di Chopin, sempre con Cascavellas.\nIl 23 novembre 2005 a Roma ha ricevuto il Premio Vittorio De Sica.\nNel 2008 \u00e8 stato nominato commendatore dell'Ordine nazionale francese al merito."}
{"id": "1186955", "revid": "767487", "url": "https://it.wikipedia.org/wiki?curid=1186955", "title": "Qui\u00e9n sabe?", "text": " \nQui\u00e9n sabe? \u00e8 un film del 1966 diretto da Damiano Damiani.\nTrama.\nMessico, 1917. Bill Tate finge di essere un ricercato, ma in realt\u00e0 \u00e8 un sicario americano pagato dal governo di Citt\u00e0 del Messico per uccidere il generale ribelle El\u00edas; per portare a termine il suo compito si unisce a una banda di rivoluzionari messicani capeggiati dal Chuncho, dove viene subito ribattezzato Ni\u00f1o. L'attivit\u00e0 principale della banda \u00e8 quella di rubare le armi all'esercito, per poi rivenderle all'esercito ribelle del generale El\u00edas. Il Chuncho non \u00e8 solo un bandito, e non combatte per arricchirsi, ma con la convinzione di poter liberare il popolo messicano.\nDurante l'ennesimo assalto per rubare le armi, i ribelli del Chuncho vengono a sapere che la citt\u00e0 di San Miguel si \u00e8 liberata e ci sar\u00e0 una festa: cos\u00ec si recano tutti l\u00ec, ma il Ni\u00f1o ha altri piani. Arrivati in citt\u00e0 infatti, si rende conto che presto ci sar\u00e0 un'offensiva dell'esercito, e convince tutti i ribelli della banda del Chuncho a prendersi la propria parte di armi e a lasciare Chuncho e suo fratello Santo soli con i contadini della citt\u00e0.\nChuncho decide di rimanere l\u00ec a difendere \"el pueblo\", e di usare la sua parte di armi per armare i contadini. Presto per\u00f2 si rende conto che si tratta di un'impresa disperata. I contadini non riescono a capire neppure il funzionamento dei semplici Mauser, ma Chuncho confida in una mitragliatrice pesante, trovata in citt\u00e0, che avrebbe potuto capovolgere l'esito del conflitto. A sera per\u00f2, viene avvisato che la mitragliatrice \u00e8 stata rubata: gli altri \"compa\u00f1eros\" andando via l'hanno portata con loro. Allora Chuncho decide di partire per raggiungere i suoi vecchi compagni, promettendo al fratello di tornare. Quando raggiunge gli altri, per\u00f2, si rende conto di non poter convincerli a tornare e che, comunque, anche tutti insieme non avrebbero potuto contrastare l'esercito; perci\u00f2 li guida nel luogo di incontro in cui normalmente consegna le armi agli emissari del generale El\u00edas. Arrivati sul posto, per\u00f2, l'emissario dei ribelli li raggiunge inseguito da un manipolo di soldati e, nell'aspro scontro che ne segue, muoiono tutti gli uomini del Chuncho, tranne il Ni\u00f1o, che, non visto, uccide il messo di El\u00edas e butta via il denaro che questi aveva con s\u00e9.\nQuando Chuncho si rende conto che il ribelle non aveva l'oro per pagare le armi decide di raggiungere il generale El\u00edas in persona, per essere pagato. Sulla strada il Ni\u00f1o si ammala di malaria ma Chuncho, anzich\u00e9 abbandonarlo, rallenta il viaggio per curare il suo amico. Quando il Ni\u00f1o si riprende, colpito dalla bont\u00e0 d'animo del suo amico, gli dice che, semmai un giorno dovessero dividersi, deve andare all'albergo Morelos di Ciudad Ju\u00e1rez.\nGiunti nel nascondiglio del generale El\u00edas, tra le montagne, il generale in persona manda a chiamare il Chuncho. Qui lo accusa di aver lasciato da solo il paese di San Miguel, che \u00e8 stato interamente sterminato, soltanto per la sua fame di denaro. Chuncho, rendendosi conto del suo comportamento vigliacco, chiede la morte e suo fratello Santo, evidentemente scampato dalla carneficina, si offre di ucciderlo. Ma all'improvviso il generale viene assassinato. Il Ni\u00f1o infatti, salito su una collina con un fucile di precisione, uccide prima il generale El\u00edas, poi Santo, che stava per uccidere Chuncho, e scappa via.\nDopo una settimana Chuncho raggiunge l'albergo Morelos, come gli aveva detto il Ni\u00f1o, deciso a ucciderlo. Qui il Ni\u00f1o per\u00f2, divide con lui met\u00e0 della taglia che gli era stata data per l'assassinio di El\u00edas, rendendo di fatto Chuncho un uomo ricco. Quest'ultimo \u00e8 confuso ma accetta l'offerta di denaro, insieme alla promessa di una vita migliore in America. Cos\u00ec il Ni\u00f1o lo porta da un parrucchiere, da un sarto e a lezione di ballo, ma proprio il giorno della partenza Chuncho ha un ripensamento: quando stanno per salire sul treno, Chuncho prende la sua pistola e dice al Ni\u00f1o che ha ugualmente deciso di ucciderlo. In preda a una crisi di nervi, ride sguaiatamente e getta all'aria la sua valigia piena di monete d'oro.\nProduzione.\nIl film venne girato in Spagna.\nDistribuzione.\nIl film usc\u00ec negli Stati Uniti come \"A Bullet for the General\", in Francia come \"El Chuncho\", in Brasile come \"Uma Bala Para o General\" e in Spagna come \"Yo soy la revoluci\u00f3n\"."}
{"id": "1186958", "revid": "287204", "url": "https://it.wikipedia.org/wiki?curid=1186958", "title": "A modo mio (Fiorello)", "text": "A modo mio \u00e8 un album di Fiorello pubblicato nel 2004, dopo lo straordinario successo dello show televisivo \"Stasera pago io REVOLUTION\".\nL'album contiene brani registrati direttamente durante il corso delle varie puntate, e brani registrati in studio.\nLa canzone \"Sei un mito\" \u00e8 interpretata da Fiorello e Max Pezzali, durante la partecipazione di quest'ultimo allo show del presentatore siciliano."}
{"id": "1186959", "revid": "1003477", "url": "https://it.wikipedia.org/wiki?curid=1186959", "title": "Burg-Reuland", "text": "Burg-Reuland (in lussemburghese \"Buerg-Reiland \") \u00e8 un comune della comunit\u00e0 germanofona del Belgio e costituisce uno dei 9 comuni di lingua tedesca facenti parte della Vallonia nella provincia di Liegi alla frontiera con la Germania e con il Lussemburgo.\nBurg-Reuland fa parte inoltre dei cantoni dell'Est che sono stati uniti al Belgio dal trattato di Versailles. Come spesso succede nella realt\u00e0 amministrativa belga, il comune si compone di pi\u00f9 localit\u00e0: \u00e8 a Reuland che si trova un castello medievale dal quale il paese prende il suo nome attuale.\nGli altri villaggi che compongono il comune sono: Maldingen (Maldange), Oueren, Maspelt, Oberhausen."}
{"id": "1186960", "revid": "125812607", "url": "https://it.wikipedia.org/wiki?curid=1186960", "title": "Barry Allen", "text": "Bartholomew \"Barry\" Henry Allen \u00e8 un personaggio dei fumetti creato da Gardner Fox e Robert Kanigher (testi) e da Carmine Infantino (disegni) nel 1956, sotto la direzione di Julius Schwartz, pubblicato dalla DC Comics. \u00c8 il secondo e pi\u00f9 famoso dei Flash, generalmente considerato il primo supereroe della Silver Age. Ha debuttato su \"Showcase\" n. 4 (ottobre 1956).\nIn lingua italiana le avventure del personaggio sono state tradotte su varie testate e pubblicate da diversi editori nel corso degli anni. Dal 2006 al 2011 \u00e8 l'editore spagnolo Planeta DeAgostini a proporre le versioni italiane delle sue storie. Dal 2012 la Rw Lion ha preso diritti della DC Comics pubblicando le storie di Flash fino ad oggi.\nStoria editoriale.\nBarry Allen, meglio noto come Flash, fu il primo sintomo di cambiamento che port\u00f2 alla silver age dei comics. Venne creato nel 1955 e fu il primo supereroe che la DC present\u00f2 dopo tanto tempo, dimostrando che il genere conservava ancora il suo potenziale. Visto il suo successo l'editore decise di recuperare alcuni eroi della Golden Age e assegnare loro nuove identit\u00e0 modernizzandoli, ma mantenendo pi\u00f9 o meno gli stessi poteri dei loro predecessori. Barry Allen fu il primo di questi e fece uno strepitoso successo, era quindi ufficiale che i fumetti di genere supereroistico godevano nuovamente dei favori del pubblico. Inizi\u00f2 cos\u00ec l'epoca della ribalta dei \"comics\" di questo genere, ed \u00e8 cos\u00ec che ebbe inizio quell'era dei fumetti supereroici che viene definita come Silver Age, et\u00e0 in cui nacque tra l'altro la casa editrice Marvel Comics.\nBiografia del personaggio.\nOrigini.\nBarry Allen \u00e8 un brillante studente di chimica, noto a tutti sia per la sua bravura in questo campo che per il suo essere perennemente in ritardo, specie se assorto in qualche esperimento scientifico o nella lettura del suo fumetto preferito, Flash.\nLa sua voglia di seguire le orme di Flash lo spinse ad arruolarsi nella scientifica della polizia combattendo il crimine a modo suo. Un giorno incontra Iris West, donna insaziabilmente curiosa e dal grande carisma, che si innamora di lui. I due si fidanzano, ma un giorno qualcosa di inaspettato accadde: mentre era in laboratorio, Allen viene investito da dei prodotti chimici caduti da uno scaffale per colpa di un fulmine. Stordito ed incredulo a causa dello strano incidente, usc\u00ec per tornare a casa. D'improvviso scopr\u00ec di correre pi\u00f9 veloce del taxi che cercava di raggiungere. Subito dopo si accorse che la reazione combinata del fulmine e dei prodotti gli aveva assegnato una velocit\u00e0 sovrumana.\nMentre si apprestava a dirlo alla sua futura moglie, si rese conto di quanto potesse essere pericoloso per lei e quindi tacque.\nIl fatto di possedere l'ipervelocit\u00e0 ne cambi\u00f2 drasticamente la vita. Inizi\u00f2 infatti a mettere il proprio potere al servizio dell'umanit\u00e0 combattendo il crimine, sviluppando particolari tecniche, come quella di correre cos\u00ec veloce da poter camminare in verticale sui muri, o di passare attraverso gli oggetti vibrando a particolari frequenze.\nSubito assunse l'identit\u00e0 di Flash in onore del suo eroe d'infanzia, ma cambi\u00f2 drasticamente il costume (gli autori che crearono Barry Allen modernizzarono infatti il concetto di \"Velocista Scarlatto\" conferendogli un aspetto pi\u00f9 vistoso).\nI Flash dei due mondi.\nCon suo enorme stupore un giorno Barry scopr\u00ec che il suo eroe d'infanzia, Jay Garrick, non era un personaggio di fantasia, ma una persona reale, che viveva in una dimensione parallela alla nostra.\nQuesta situazione illogica e paradossale verr\u00e0 poi spiegata dal fatto che la Terra su cui vive il Flash della Golden Age, detta Terra 2, \u00e8 in un altro universo parallelo rispetto a quello di Barry e degli altri eroi della Silver Age; infatti lo stesso Barry Allen scopre, durante il suo incontro con Garrick (avvenuto sulle pagine di \"Flash dei due mondi\", pubblicato nel 1961) che lo scrittore delle storie del primo Flash nel sonno si connetteva telepaticamente a Terra due.\nBarry affiancher\u00e0 e sostituir\u00e0 in parte Jay Garrick, suo predecessore, eguagliandolo in velocit\u00e0 e superandolo in forza. A differenza di Garrick, la cui velocit\u00e0 gli conferisce l'invisibilit\u00e0, l'incredibile rapidit\u00e0 di Allen gli permette di passare attraverso gli oggetti.\nEccellendo in materie come chimica e fisica, il giovane Barry Allen riesce a creare un gas che riusciva a restringere o a espandere la stoffa, in modo da poter portare sempre con s\u00e9 il costume, compresso dentro un anello.\nDivenne socio fondatore della Justice League of America dove strinse amicizia soprattutto con Hal Jordan, il Lanterna Verde della Silver Age; tra i due nacque subito una particolare intesa, Barry Allen e Hal Jordan furono infatti i primi a rivelare la propria identit\u00e0 ad un proprio compagno di squadra.\nCome molti supereroi dell'epoca, anche Allen aveva un \"sidekick\": Kid Flash, che altri non era che suo nipote acquisito, Wally West, su cui aveva visto ripetere lo stesso incidente che anni prima gli diede i suoi poteri. Wally affianc\u00f2 Barry per molti anni, fino a quando non and\u00f2 per la sua strada assieme ai Teen Titans.\nL'assassinio del Professor Zoom.\nAnche i supercriminali cominciarono ad apparire: Barry combatt\u00e9 contro nemici come Capitan Cold, Heat Wave, Abra Kadabra, Trickster, Gorilla Grodd e Capitan Boomerang. Ma il suo letale nemico \u00e8 il Professor Eobard Thawne, nato nel XXX secolo e ossessionato dalla vita di Barry Allen, voleva essere il Flash della sua epoca; fu per questo motivo che riprodusse il bagno chimico con il quale Barry acquis\u00ec i suoi poteri, acquisendoli a sua volta. Assunse il nome di battaglia di Professor Zoom e torn\u00f2 indietro nel tempo causando il caos nella vita di Barry, finch\u00e9 un giorno torn\u00f2 dalla sua epoca e uccise sua moglie Iris, alla quale nel frattempo Barry aveva rivelato di essere Flash. Il professor Zoom, detto anche l'\"Anti-Flash\" era forte e veloce come Barry ma pi\u00f9 spregiudicato e sprezzante del pericolo. Per\u00f2 un fattore giocava a suo vantaggio: con la sua conoscenza del futuro sapeva cosa sarebbe successo. Dopo aver ucciso sua moglie, Barry lo insegu\u00ec attraverso il tempo finch\u00e9 un tunnel temporale non gli port\u00f2 via la vendetta.\nSebbene non riuscisse a dimenticare Iris, Allen, dopo alcuni anni, incontra Fiona Webb, con cui intreccia una nuova relazione. Alla vigilia delle nozze, il professor Zoom riappare e tenta di uccidere la futura signora Allen. Per fermarlo, Barry \u00e8 costretto a ucciderlo, e per questo viene processato. Quando \u00e8 costretto a rivelare la propria identit\u00e0 in pubblico, si sottopone a una plastica facciale cos\u00ec da risultare irriconoscibile. Kadabra, tornato dalla sua dimensione, ipnotizza la giuria per condannare Barry. Ma una rediviva Iris West lo aiuta affinch\u00e9 venga assolto. Iris era riuscita a sopravvivere perch\u00e9 una frazione di secondo prima della sua morte, i suoi genitori, provenienti dal futuro, avevano ingabbiato la sua energia vitale in un suo perfetto clone cos\u00ec da farla \"rivivere\". La loro vita ricomincia normalmente, ma nel XXX secolo.\nLa morte.\nInfatti Barry e Iris si trasferiscono per un po' in quell'epoca ed \u00e8 proprio allora che Allen incontra la sua fine. L'Anti-Monitor, un distruttore di dimensioni, si voleva impossessare di tutto il creato riplasmandolo a suo piacere. L'unica maniera per fermarlo era quella di distruggere il cannone anti-materia, da dove attingeva energia. Barry sapeva che avrebbe dovuto correre pi\u00f9 di quanto non avesse mai fatto. Quando dovette scegliere se vivere o morire non esit\u00f2: corse sempre pi\u00f9 velocemente da fare collassare il cannone su s\u00e9 stesso, scomparendo fisicamente, lasciando solo il suo costume vuoto come prova della sua esistenza. Questo eroico sacrificio \u00e8 narrato nella saga \"Crisi sulle Terre infinite\".\nLa sua eredit\u00e0 per\u00f2 non \u00e8 andata dispersa: suo nipote Wally, commosso dal suo coraggio e dall'altruismo che lo ha sempre contraddistinto, ha deciso di proseguire la sua opera, diventando il terzo Flash.\nSua moglie Iris, nel futuro, diede alla luce due figli, Donald e Dawn: il primo ebbe a sua volta un figlio, Bart Allen, che verr\u00e0 mandato nel XX secolo dalla nonna per imparare da Wally e Jay a gestire i propri poteri; anche Bart contribuir\u00e0 a mantenere alto il nome degli Allen, indossando per un certo periodo il costume di Flash che fu del suo glorioso nonno.\nIl ritorno.\nNel secondo numero del \"crossover\" \"Crisi finale\", Barry Allen ritorna dal mondo dei morti per cercare di prevenire la morte di Orion, al fianco del nipote Wally West. Si riunisce all'amata moglie, Iris West, e riesce a baciarla liberandola dall'Equazione Anti-Vita. Insieme, i due Flash (Barry Allen e Wally West) tentano di fermare Darkseid prima che la sua presenza sulla Terra distrugga la realt\u00e0.\nSconfitto Darkseid, Barry Allen torna dunque alla sua vita di sempre, riprendendo il suo vecchio lavoro alla scientifica della polizia di Central City. La sua assenza in tutti questi anni \u00e8 stata spiegata dicendo che Barry \u00e8 stato sotto il programma protezione testimoni.\nSembra che il motivo per il quale Allen \u00e8 tornato dall'aldil\u00e0 sia in realt\u00e0 il suo vecchio nemico, il Professor Zoom, che ha attinto alla Forza della velocit\u00e0 per resuscitarlo allo scopo di trasformarlo nel nuovo Flash Nero. Zoom ha rivelato a Barry che fu lui a uccidere sua madre quando Barry era bambino: Thawne torn\u00f2 indietro nel tempo per vendicarsi di Allen ancor prima che questi divenisse Flash. Grazie agli sforzi congiunti di Wally, di Jay Garrick, del redivivo Max Mercury e del nipote Bart, Barry riesce a sconfiggere Zoom e ad imprigionarlo.\nCol ritorno alla vita di Flash/Barry Allen, i suoi vecchi nemici (Capitan Cold, Mirror Master, Trickster e il Mago del Tempo) stanno organizzandosi per attuare un antico piano ordito da Sam Scudder nel caso il Velocista Scarlatto tornasse in vita.\nLa notte pi\u00f9 profonda.\nMentre si trovava a Gotham City col suo amico Hal Jordan, i due subiscono l'aggressione da parte del loro vecchio amico e compagno d'armi Martian Manhunter, resuscitato come Lanterna Nera: in questo stato, J'onn \u00e8 immune anche al suo vecchio tallone d'Achille, il fuoco, e i due leaguers sembrano non poterlo sconfiggere. In seguito riescono a sfuggire allo scontro, e Flash decide di rimanere sulla Terra ad aiutare gli altri eroi quando Jordan parte per il cosmo per trovare alleati tra i vari Corpi delle Lanterne. Pi\u00f9 tardi, dopo il ritorno di Hal sulla Terra, lo salva dalla trasformazione in Lanterna Nera portandolo due secondi nel futuro ed interrompendo la trasmissione degli anelli. Quando poi i Corpi attivano il protocollo d'emergenza per salvarsi dalla Notte pi\u00f9 profonda, Barry diventa momentaneamente una Lanterna Blu per la sua capacit\u00e0 di ispirare speranza, ma nemmeno ci\u00f2 baster\u00e0 a fermare la minaccia. Verr\u00e0 infine trasformato in Lanterna Bianca per sconfiggere Nekron assieme agli altri membri della Justice League, stavolta con successo.\nAl termine della saga, il suo storico nemico Professor Zoom ritorna in vita per volere dell'Entit\u00e0 della vita.\nPi\u00f9 tardi, Barry indagher\u00e0 con Hal Jordan per saperne di pi\u00f9 sul potere bianco dello Spettro Emozionale. Verr\u00e0 posseduto brevemente da Parallax, l'entit\u00e0 della paura, venendo poi liberato da Proselito, l'entit\u00e0 della compassione.\nFlashpoint.\nUn giorno, Barry si risveglia totalmente depotenziato nel suo laboratorio di criminologia, sua madre \u00e8 ancora viva mentre Iris \u00e8 sposata con un altro uomo. Nel tentativo di capire cosa gli \u00e8 successo, raggiunge Batman, scoprendo di trovarsi in un universo alternativo: questo Cavaliere Oscuro, infatti, \u00e8 Thomas Wayne, padre di Bruce, deceduto a Crime Alley per mano di Joe Chill. Barry comprende che l'Anti-Flash, Eobard Thawne, deve aver modificato la storia, e dopo aver riguadagnato i suoi poteri, si unisce a Batman e Cyborg per trovarlo. Nel frattempo, dovr\u00e0 cercare Kal-El (tenuto prigioniero dal governo) per interrompere una guerra nucleare tra Atlantide e Themyscira. Durante la battaglia tra le due fazioni, a Londra, Barry incontra Thawne, che gli rivela che \u00e8 stato proprio lui a cambiare la storia, volendo impedire la morte di sua madre. Quando sta per essere ucciso dal suo storico nemico, per\u00f2, Batman si intromette e perfora Professor Zoom con una lancia, eliminandolo. Flash torna indietro nel tempo, impedendo a s\u00e9 stesso di salvare sua madre, e ripristina il precedente universo, seppure con alcune differenze.\nThe New 52.\nCon l'iniziativa editoriale \"The New 52\" si \u00e8 operato un reboot di tutte le storie e dei personaggi dell'universo DC Comics, compreso Flash. All'inizio del primo numero del nuovo corso Barry Allen \u00e8 fidanzato con Patty Spivot, sua collega in polizia con cui andr\u00e0 a convivere, mentre Iris West per lui \u00e8 solo un'amica con cui un appuntamento non \u00e8 andato bene. In questa nuova era editoriale Barry Allen acquisisce i suoi poteri sostanzialmente nello stesso modo e si ritrova ad affrontare Manuel Lago (un suo vecchio amico braccato dai propri cloni), Capitan Cold con tutta la banda dei nemici, Gorilla Grodd e Anti-Flash.\nPer quanto riguarda i poteri di Flash/Barry Allen in seguito al reboot, oltre a quelli classici di muoversi ad una velocit\u00e0 supersonica e far vibrare i suoi atomi per passare attraverso gli oggetti solidi, si pone l'accento soprattutto sull'abilit\u00e0 di \"pensare velocemente\". Caratteristica che permetter\u00e0 pi\u00f9 volte a Flash/Barry Allen di calcolare ogni variabile di un evento e prendere la decisione pi\u00f9 opportuna.\n\"Rinascita\".\nCon l'evento \"Rinascita\" (\"Rebirth\"), Flash si ricorda del suo vecchio pupillo Wally West, alias Kid Flash, dopo che quest'ultimo \u00e8 uscito dalla forza della velocit\u00e0 (ne era rimasto imprigionato successivamente agli eventi di Flashpoint, e a causa di questo nessuno, compreso Flash, ne ricordava l'esistenza). In seguito alla tempesta di velocit\u00e0 causata dal Buco Nero conoscer\u00e0 Meena Dhawan, una velocista i cui poteri si sono sviluppati a causa della tempesta, con cui inizia una relazione. Inoltre \"assume\" come nuovo partner August, un amico che ha avuto un incidente simile al suo, e che lo ha trasformato in un velocista. Dopo poco tempo fa la sua comparsa il criminale Godspeed, un velocista vestito di bianco che sta debellando tutti i nuovi velocisti di Central City, e li uccide prosciugandoli della forza della velocit\u00e0, allo scopo di diventare pi\u00f9 veloce. Mentre Barry indaga sul caso, Godspeed uccide apparentemente Meena, e Flash intuisce che Godspeed \u00e8 in realt\u00e0 August. Aiutato dal nuovo Kid Flash, dopo che quello vecchio ha nuovamente assunto l'identit\u00e0 di Flash, Barry affronta August, che gli spiega il motivo della sua crociata per diventare pi\u00f9 veloce: vuole estirpare il male dal mondo uccidendo i criminali. Dopo un inseguimento disperato in cui Godspeed ha cercato di raggiungere Iron Heights per uccidere la nemesi di Barry, Eoboard Thawne (alias Professor Zoom), Flash riesce a fermarlo e incarcerarlo. I due hanno un breve colloquio in cui Barry rivela che l'uomo che August ha ucciso brutalmente non \u00e8 l'assassino di suo fratello (morto a causa di un altro criminale, e la cui scomparsa ha fatto crescere in August un profondo senso di vendetta), e che ha dunque ucciso un \"innocente\". Mentre Flash ripensa all'accaduto, il residuo della velocit\u00e0 di Meena sussurra \"grazie\" all'orecchio di Barry, per poi svanire nel nulla. Successivamente Flash dovr\u00e0 combattere contro le ombre ormai scatenate e fuori controllo dell'Ombra, sventare l'ultimo grande piano dei Nemici (che hanno l'intenzione di andarsene dalla citt\u00e0 dopo aver effettuato un enorme, ultimo e memorabile colpo), e scontrarsi con il Buco Nero, tutto questo mentre inizia una nuova relazione seria con Iris West e addestra Kid Flash nella sua nuova carriera di supereroe.\nPoteri ed abilit\u00e0.\nIl bagno chimico dette a Barry un collegamento con la Forza della velocit\u00e0, che gli consente una velocit\u00e0 che supera sette volte quella della luce. Vibrando a particolari frequenze pu\u00f2 diventare intangibile (per restarvi mentre oltrepassa un oggetto dovrebbe possedere un controllo completo sul movimento delle sue molecole). Correndo sul tapis roulant cosmico pu\u00f2 convertire la velocit\u00e0 in vibrazioni, quest'ultime gli permettono di vibrare ad una frequenza tale da viaggiare nel tempo e\\o nelle altre dimensioni. Pu\u00f2 far esplodere qualsiasi cosa contenga atomi facendo vibrare quest'ultimi fino a distruggere l'oggetto che compongono. Quando Barry sferra un pugno mentre va a velocit\u00e0 della luce la velocit\u00e0 si trasforma in massa, permettendogli di sferrare un pugno di massa infinita che di conseguenza provoca un danno infinito. Roteando il braccio a super-velocit\u00e0 pu\u00f2 creare una corrente d'aria molto forte, quando gira in tondo riesce a creare un tornado.\nTutte le sue abilit\u00e0 fisiche e mentali sono velocizzate (anche la crescita dei muscoli) ma la Forza della velocit\u00e0 d\u00e0 un effetto secondario che permette ad un velocista di invecchiare lentamente.\nEgli possiede capacit\u00e0 mentali iper-velocizzate, poich\u00e9 percepisce il mondo a rallentatore (gli provoca noia aspettare che una persona finisca di parlare).\nGrazie all'attrito generato in corsa, Barry pu\u00f2 anche bruciare il terreno oppure fondere un oggetto toccandolo. Inoltre possiede un'aura che durante la corsa lo protegge dall'estrema frizione con l'aria.\nAltre versioni.\nIl ritorno del Cavaliere oscuro.\nNe Il Cavaliere oscuro colpisce ancora, seguito della miniserie di Frank Miller Il ritorno del cavaliere oscuro, Barry Allen \u00e8 prigioniero di Lex Luthor, che lo costringe a correre in una ruota, come se fosse un criceto, per fornire elettricit\u00e0 alla nazione. Liberato da \"Catgirl\" (Carrie Kalley) si unisce al gruppo di Batman.\nVendicatori/JLA.\nIn Vendicatori/JLA Barry \u00e8 uno dei protagonisti della storia e sconfigge Quicksilver, il velocista della Marvel Comics.\nAmalgam.\nBarry Allen si fonde con Johnny Blaze (alter ego di Ghost Rider) e ad Etrigan dando vita a Blaze Allen, spericolato stuntman che si tramuta in \"Speed Demon\", creatura infernale dell'universo Amalgam."}
{"id": "1186961", "revid": "9359467", "url": "https://it.wikipedia.org/wiki?curid=1186961", "title": "Tomb Raider 1", "text": ""}
{"id": "1186966", "revid": "9359529", "url": "https://it.wikipedia.org/wiki?curid=1186966", "title": "The Elder Scrolls 4 - Oblivion", "text": ""}
{"id": "1186967", "revid": "1027057", "url": "https://it.wikipedia.org/wiki?curid=1186967", "title": "Tichon di Mosca", "text": "Biografia.\nNato a Torope\u010d, un villaggio dell'Oblast' di Pskov, dalla famiglia di un prete di campagna, Vasilij visse nel paese la sua infanzia e la sua fanciullezza a stretto contatto con i suoi concittadini. Dal 1878 al 1883 studi\u00f2 nel Seminario Teologico di Pskov, dove si dimostr\u00f2 cos\u00ec studioso nei confronti dei dettami del cristianesimo e cos\u00ec pronto ad aiutare i suoi compagni di corso in difficolt\u00e0 che fu presto soprannominato il \"Vescovo\". Nel 1888, all'et\u00e0 di 23 anni, si laure\u00f2 come laico all'Accademia Teologica di San Pietroburgo. Torn\u00f2 allora al Seminario di Pskov dove divenne Professore di Teologia Dogmatica e Morale. Nel 1891, ventiseienne, fu consacrato monaco e decise di prendere il nome di Tichon in onore di San Tichon di Zadonsk. Fu consacrato Vescovo di Lubino il 19 ottobre 1897.\nEpiscopato in Nord America.\nIl 14 settembre 1898 Tichon fu nominato Vescovo delle Isole Aleutine e dell'Alaska. A capo della Chiesa ortodossa russa in America, riorganizz\u00f2 la propria diocesi e ne mut\u00f2 il nome in \u00abDiocesi delle Aleutine e del Nord America\u00bb nel 1900. Nello stesso periodo gli fu conferita la cittadinanza onoraria statunitense.\nEbbe due vescovi vicari negli Stati Uniti: Innocente (Pustinskij) in Alaska, e Raffaele (Hawaweeny) a Brooklyn. Nel giugno del 1905, Tichon diede la sua benedizione all'istituzione del Monastero di San Tichon in Pennsylvania. Il 22 maggio 1901, benedisse la prima pietra della Cattedrale di San Nicola a New York ed ebbe inoltre un ruolo importante nella fondazione di altre chiese in Nord America: il 9 novembre 1902 consacr\u00f2 la chiesa di San Nicola a Brooklyn per gli immigrati della Chiesa ortodossa greca di Antiochia. Due settimane pi\u00f9 tardi consacr\u00f2 la Cattedrale di San Nicola a New York.\nPatriarcato.\nNel 1907, nominato Vescovo di Jaroslavl', fece ritorno in Russia. Cinque anni dopo, il 22 dicembre 1912, fu trasferito a Vilna. Il 21 giugno 1917 fu eletto dal Congresso diocesano del clero e dei laici Vescovo di Mosca e il 14 agosto venne nominato Metropolita di Mosca. ll giorno dopo, alla presenza del governo provvisorio, venne aperto dopo 2 secoli un sinodo nazionale, che il 28 ottobre restaur\u00f2 il patriarcato e fu sospeso per gli eventi. Il 5 novembre dello stesso anno, dopo essere stato eletto come uno dei tre candidati al restaurato Patriarcato di Mosca, il metropolita Vladimir di Kiev annunci\u00f2 che Tichon era stato scelto, mediante sorteggio, come nuovo Patriarca della Chiesa ortodossa di tutta la Russia.\nDurante la Guerra civile russa, la Chiesa ortodossa fu considerata parte della fazione anti-bolscevica e molti membri del clero vennero incarcerati o uccisi dal nuovo regime. Il Patriarca condann\u00f2 apertamente l'uccisione della famiglia dello Zar nel 1918 e protest\u00f2 contro le persecuzioni cui la Chiesa ortodossa era oggetto. Nel 1922 fu nominato presidente onorario dello Zemskij sobor del Governo provvisorio del Priamur'e.\nDopo il consolidamento dell'URSS, Tichon fu accusato dal governo di sabotaggio, accusa per la quale fu di fatto imprigionato nel Monastero Donskoij dall'aprile 1922 al giugno 1923. Tra gli atti che gli furono contestati vi fu la sua veemente protesta contro la nazionalizzazione dei beni ecclesiastici. Tale condanna fu di risonanza internazionale e comport\u00f2 numerose petizioni al governo comunista. Sotto minaccia, il Patriarca scrisse dal luogo ove era relegato numerose lettere ai credenti, nelle quali affermava di \"non essere pi\u00f9 nemico del potere Sovietico\". L'analisi testuale di questi messaggi mostr\u00f2 molte analogie con dei documenti del Politburo riguardanti \"l'affare Tichon\". Nonostante questa dichiarazione di lealt\u00e0, continu\u00f2 ad avere la fiducia della comunit\u00e0 ortodossa russa. A ci\u00f2 va aggiunto che gi\u00e0 nel 1920 Tichon eman\u00f2 un ukase con il quale invit\u00f2 ed autorizz\u00f2 i fedeli che riconoscevano la sua autorit\u00e0 residenti all'estero a cercare guida e protezione altrove, capendo che la propria libert\u00e0 di espressione sarebbe stata fortemente limitata.\nAd ulteriore riprova di tale fatto \u00e8 il suo testamento spirituale, scritto il giorno della sua morte, nel quale affida il destino della Chiesa ortodossa e del popolo russo al governo comunista. Tale documento, scritto in realt\u00e0 dal Metropolita Pietro, fu uno strumento con il quale il governo sovietico cerc\u00f2 di legittimare il proprio potere agli occhi dei fedeli ortodossi.\nNel 1924 il Patriarca si ammal\u00f2 e fu ricoverato in ospedale. Il 5 aprile 1925, offici\u00f2 la sua ultima Divina Liturgia. Mor\u00ec due giorni pi\u00f9 tardi, gi\u00e0 venerato dai fedeli come un martire della fede.\nCulto.\nFu canonizzato dalla Chiesa ortodossa russa nel 1989 e tale processo di canonizzazione \u00e8 considerato la prima apertura del Regime sovietico nell'era della \"glasnost\"'. Le sue reliquie si trovano a Mosca, nel monastero Donskoj."}
{"id": "1186975", "revid": "2043609", "url": "https://it.wikipedia.org/wiki?curid=1186975", "title": "Beatrice di Sassonia-Coburgo-Gotha", "text": "Sua madre era la regina Vittoria, unica figlia del principe Edoardo Augusto, Duca di Kent, quarto figlio di re Giorgio III. Suo padre era il principe Alberto di Sassonia-Coburgo-Gotha. Come figlia di regnanti, Beatrice ebbe il trattamento di Altezza Reale fin dalla nascita. Fu battezzata nella cappella privata di Buckingham Palace il 16 giugno 1857 da John Bird Sumner, arcivescovo di Canterbury e i suoi padrini furono la Duchessa di Kent, la Principessa Reale e il fidanzato della sorella, il principe Federico Guglielmo di Prussia.\nRimase orfana del padre a quattro anni e ci\u00f2 provoc\u00f2 nella regina un forte desiderio di isolamento e un attaccamento profondo nei confronti dell'ultima nata, cercando di farla rimanere bambina il pi\u00f9 a lungo possibile. Beatrice quindi, finch\u00e9 Vittoria fu in vita, le rimase sempre accanto, fungendo da dama di compagnia e da segretaria. Per la malinconica madre, addolorata dalla perdita dell'amato marito, quella figlia cos\u00ec sensibile, socievole, dai grandi occhi azzurri fu una delle poche fonti di gioia.\nDopo la sua morte, il 22 gennaio 1901, cur\u00f2 la pubblicazione dei numerosi diari di Vittoria: in tutto 111 volumi custoditi attualmente presso gli archivi reali di Windsor.\nEra legata romanticamente con Napoleone Eugenio, principe imperiale, che venne ucciso nel 1879 durante la prima guerra Zulu in un'imboscata.\nMatrimonio.\nIl 23 luglio 1885 Beatrice spos\u00f2 il principe Enrico di Battenberg (5 ottobre 1858 - 20 gennaio 1896), terzo figlio del principe Alessandro di Assia e del Reno (1823-1888), nato dal suo matrimonio morganatico con Julia von Hauke (1825-1895), figlia di un ministro tedesco della Polonia del Congresso, nella St. Mildred's Church, a Whippingham sull'isola di Wight.\nLa regina per\u00f2 acconsent\u00ec al matrimonio soltanto se la coppia fosse venuta a vivere con lei a Windsor. Suo fratello maggiore, il principe Luigi di Battenberg, aveva sposato la principessa Vittoria d'Assia-Darmstadt, nipote della regina Vittoria e nipote della principessa Beatrice, di un anno pi\u00f9 giovane. Il giorno delle sue nozze, la regina diede al principe Enrico il trattamento onorifico di \"Altezza Reale\", superiore a quello che lo sposo godeva in Assia, dove il principe era \"Altezza Serenissima\".\nBeatrice ed Enrico ebbero quattro figli, tutti allevati nel Regno Unito. Per decreto reale del 13 dicembre 1886, la regina concesse ai bambini il trattamento di Altezza.\nPrincipessa Beatrice di Battenberg.\nDopo il matrimonio, la principessa Beatrice chiam\u00f2 se stessa con il nome e il titolo del marito, ma con il trattamento di Altezza Reale e divenne cos\u00ec S.A.R. la principessa Beatrice di Battenberg.\nLa coppia visse con la regina Vittoria al Castello di Windsor e al Castello di Balmoral in Scozia. La regina Vittoria nomin\u00f2 il genero governatore dell'Isola di Wight nel 1888\nEnrico mor\u00ec prematuramente nel 1896 di una febbre contratta durante il servizio militare nella seconda guerra Anglo-Ashanti.\nBeatrice, vedova a 38 anni, divenne governatrice dell'Isola di Wight al posto del marito.\nQuando la regina Vittoria mor\u00ec, Beatrice and\u00f2 a vivere all'Osborne Cottage e nel 1914 si trasfer\u00ec al Castello di Carisbrooke, ma mantenne un appartamento a Kensington Palace come sua casa a Londra.\nI Diari della regina Vittoria.\nPrima di morire, la regina Vittoria chiese che Beatrice rivedesse i suoi diari prima che fossero archiviati e pubblicati. Dato che la Sovrana aveva tenuto un diario fin dai primi anni, il lavoro fu enorme e Beatrice trascorse i seguenti trent'anni rivedendo i diari della madre. Agendo cos\u00ec, segu\u00ec le istruzioni della madre nel rimuovere qualsiasi cosa che potesse addolorare le persone menzionate o suoi parenti. La principessa trascrisse il testo nella sua scrittura e bruci\u00f2 gli originali. Fin\u00ec il lavoro nel 1931 e i 111 volumi dei diari riveduti della regina Vittoria sono negli Archivi Reali del Castello di Windsor.\nCasa Reale di Windsor.\nNel luglio del 1917, il sentimento anti-germanico durante la Prima guerra mondiale spinse re Giorgio V a cambiare il nome della Casa Reale da Casa di Sassonia-Coburgo-Gotha a Casa di Windsor. Rinunci\u00f2 anche, per conto dei suoi vari parenti che erano cittadini britannici, all'uso di tutti i titoli tedeschi e degli appellativi. La principessa Beatrice rinunci\u00f2 cos\u00ec al titolo di principessa di Battenberg e prese il titolo e il trattamento di S.A.R. la principessa Beatrice. I suoi due figli sopravvissuti assunsero per mandato reale il cognome Mountbatten e interruppero l'uso del titolo principe di Battenberg e il trattamento di Altezza.\nSuo figlio maggiore, Alessandro (\"Drino\") fu creato Marchese di Carisbrooke, mentre il figlio pi\u00f9 giovane, Leopoldo, assunse il titolo di Lord Leopoldo Mountbatten. Sua figlia, principessa Vittoria Eugenia, spos\u00f2 re Alfonso XIII di Spagna, cos\u00ec che non fu necessario nessun cambiamento di titolo, appellativo o cognome.\nNel gennaio del 1919, re Giorgio V cre\u00f2 la principessa Beatrice Dama di Gran Croce dell'Ordine dell'Impero Britannico (\"The Most Excellent Order of the British Empire\"), come riconoscimento per il suo ruolo come presidente della sezione della Societ\u00e0 della Croce Rossa Britannica dell'Isola di Wight. Fu creata Dama di Gran Croce dell'Ordine di San Giovanni di Gerusalemme nel 1926 e Dama di Gran Croce dell'Ordine Reale di Vittoria nel 1937.\nDiscendenza.\nBeatrice ed Enrico di Battenberg ebbe quattro figli:\nUltimi anni.\nBeatrice mor\u00ec nella sua casa di Brantridge Park, a Balcombe, nel Sussex, il 26 ottobre 1944. I funerali ebbero luogo nella George's Chapel, a Windsor, il 3 novembre, seguiti dalla tumulazione nella tomba di famiglia. Il 28 agosto 1945 i suoi resti vennero portati nella Cappella Battenberg della St Mildred's Church sull'isola di Wight, dove sono ancora oggi. Fu l'ultima figlia sopravvissuta della regina Vittoria e del principe Alberto."}
{"id": "1186976", "revid": "725642", "url": "https://it.wikipedia.org/wiki?curid=1186976", "title": "Strumenti musicali africani", "text": "In Africa la musica tradizionale (ma non solo) \u00e8 caratterizzata dall'utilizzo di particolari strumenti musicali, spesso prodotti con materiali naturali come zucche, corna, pelli, conchiglie anche se attualmente \u00e8 in uso una vasta tipologia di materiali artificiali, perlopi\u00f9 in alluminio o in metallo come lattine, stringhe, tappi di bottiglia, bidoni.\nOltre agli strumenti in senso proprio, una serie di oggetti, che pur non essendo classificabili come strumenti, vengono di fatto suonati e definiti da queste stesse popolazioni come \"strumenti ritmici\", come sonagli, pendagli, fischietti, bracciali, conchiglie. Larghissimo uso hanno infine le campane, di diverse dimensioni e materiali."}
{"id": "1186983", "revid": "767487", "url": "https://it.wikipedia.org/wiki?curid=1186983", "title": "Comunit\u00e0 montana L'Arco degli Aurunci", "text": "La Comunit\u00e0 montana \"L'Arco degli Aurunci\" \u00e8 una comunit\u00e0 montana della provincia di Frosinone e rappresenta la XIX zona montana della Regione Lazio.\nLa comunit\u00e0 montana, con una estensione di 20.000 ettari e una popolazione di 12.000 abitanti, \u00e8 composta da tutti i comuni Aurunci della provincia di Frosinone collocati a ridosso del Sud pontino (Campodimele a scendere) e al di qua del fiume Liri. Il territorio abbraccia in parte i massicci pi\u00f9 alti dei Monti Aurunci (Monte Petrella e Monte Fammera), affacciandosi sulla costa del Mar Tirreno, e dall'altro lato i Monti Aurunci orientali (o Vescini) con il monte Maio.\nLa XIX Comunit\u00e0 Montana fu istituita dalla Regione Lazio il 22 giugno 1999 e soltanto dopo il 20 aprile 2001 furono costituiti i suoi organi istituzionali. In seguito L'Ente ha adottato il nome \"L'Arco degli Aurunci\" e il nuovo stemma raffigura il portale in pietra che si apre sui paesi e sulle montagne degli Aurunci.\nI sei comuni che oggi costituiscono la \"Comunit\u00e0 Montana \"L'Arco degli Aurunci\"\" prima del 20 aprile 2001 facevano parte della \"XVII Comunit\u00e0 Montana dei Monti Aurunci\". In seguito allo scorporo, la sede della \"XVII Comunit\u00e0 Montana\" ubicata ad Esperia, ed oggi sede della \"XIX Comunit\u00e0 Montana\", fu trasferita a Spigno Saturnia.\nComposizione.\nla XIX Comunit\u00e0 Montana \"L'Arco degli Aurunci\" consta di sei comuni:"}
{"id": "1186985", "revid": "1305772", "url": "https://it.wikipedia.org/wiki?curid=1186985", "title": "Koan (disambigua)", "text": ""}
{"id": "1186989", "revid": "177966", "url": "https://it.wikipedia.org/wiki?curid=1186989", "title": "Giardino Giusti", "text": ""}
{"id": "1186991", "revid": "767487", "url": "https://it.wikipedia.org/wiki?curid=1186991", "title": "Fluxus (gruppo musicale)", "text": "I Fluxus sono un gruppo musicale hardcore punk italiano nato a Torino nel 1992.\nCarriera.\nNel 1995 entrano nel gruppo Tax Farano e Marco Mathieu, gi\u00e0 membri dei Negazione, poi usciti dal gruppo. Nel 1996 viene pubblicato l'album \"Non esistere\", prodotto da Iain Burgess e pubblicato da Free Db's con distribuzione Self.\nIl successivo album, \"Pura lana vergine\", esce nel 1998 in allegato al giornale il manifesto ed \u00e8 prodotto dalla stessa band con Ale Sportelli. Nel gennaio 2002 pubblicano un album omonimo, ossia \"Fluxus\" (FuriousParty/Self), album che si avvale della collaborazione del trombettista Roy Paci e di Mauro \"Teho\" Teardo, ex componente dei Meathead e degli Here e inoltre alla chitarra come guest di Tax Farano, ex membro del gruppo Negazione e de Gli Angeli.\nSia i testi che il sound della band hanno forti influenze noise, e sono stati spesso accostati all'heavy metal.\nNel 2018, dopo 15 anni dal loro album precedente, esce \"Non si sa dove mettersi\", interamente autoprodotto e finanziato tramite crowdfunding.\nAll'album hanno collaborato Teho Teardo, Roy Paci e Tax Farano dei Negazione."}
{"id": "1186993", "revid": "1003477", "url": "https://it.wikipedia.org/wiki?curid=1186993", "title": "B\u00fctgenbach", "text": "B\u00fctgenbach (in francese \"Butgenbach\", in vallone \"B\u00fbtba\") \u00e8 un comune della Comunit\u00e0 germanofona del Belgio e costituisce uno dei 9 comuni di lingua tedesca facenti parte della regione della Vallonia.\nB\u00fctgenbach fa parte dei Cantoni dell'Est che sono stati uniti al Belgio attraverso il Trattato di Versailles.\nIl comune si estende per 9.731 ettari e conta al 1\u00ba gennaio 2006 5.572 abitanti. La localit\u00e0 \u00e8 conosciuta per il suo lago sul fiume Warche, ma anche per la presenza, sul suo territorio, del campo militare di Elsenborn.\nLocalit\u00e0.\nButgenbach, Berg, K\u00fcchelscheid, Leykaul, Elsenborn, Nidrum e Weywertz (Weverc\u00e9)\nEconomia.\nTurismo.\nB\u00fctgenbach\nWeywertz\nElsenborn\nNidrum\nBerg bei B\u00fctgenbach\nLeykaul-K\u00fcchelscheid"}
{"id": "1186994", "revid": "122163214", "url": "https://it.wikipedia.org/wiki?curid=1186994", "title": "Born to Be Abramo", "text": "Born to Be Abramo \u00e8 un singolo pubblicato dal gruppo rock milanese Elio e le Storie Tese nell'estate del 1990.\nSi tratta di una rarit\u00e0 discografica, in quanto fu ritirato dal mercato a pochi giorni dalla pubblicazione.\nBorn to Be Abramo.\nLa prima traccia dell'album, \"Born to Be Abramo\", \u00e8 un pezzo che riprende parte di testi e musica di alcuni brani molto diversi tra loro:\nIl primo brano della lista \u00e8 un classico della canzone napoletana di Domenico Modugno che aveva conosciuto anche una versione \"disco\" dalla voce di Marcella Bella nel 1976; il terzo ed il quinto sono due classici della disco music anni settanta mentre il secondo ed il quarto sono due celebri canti liturgici, il secondo dei quali ha come tema l'esodo del capostipite del popolo ebraico.\nDurante l'introduzione, la tastiera cita la melodia iniziale di \"Triangolo\" di Renato Zero.\nIl brano \u00e8 idealmente diviso in due parti: nella prima, vengono incrociati i testi dei primi due brani della lista. La seconda invece \u00e8 una cover quasi integrale di \"Born to Be Alive\" , dove il testo \u00e8 sostituito con quello del pezzo di Cocquio, ripreso praticamente identico. Il finale della canzone riprende la melodia del pezzo di Sylvester.\nLa canzone inizia, termina ed \u00e8 inframmezzata da un discorso recitato dal tastierista Rocco Tanica, :\nQuesta versione del brano resta tuttora inedita su CD.\nIl lato B.\nLa prima traccia del lato B, \"World Class Player\", \u00e8 una traduzione in inglese di \"Giocatore mondiale\", sigla di \"Quasi gol\", programma radiofonico sui Mondiali di calcio 1990 condotto dalla Gialappa's Band, dove canta un paio di versi anche Pierangelo Bertoli, in italiano in entrambe le versioni. La versione in lingua italiana sar\u00e0 pubblicata nel singolo \"Saturday Night Strage\", e ristampata nella versione cd dell'album \"The Los Sri Lanka Parakramabahu Brothers\" e nella raccolta \"Peerla\" del 1998. Questa versione inglese \u00e8 invece tuttora inedita in supporto digitale. La traduzione dall'italiano \u00e8 letterale, pertanto in molte occasioni Elio, per rimanere in metrica, \u00e8 costretto ad accelerare le parole. Ad un certo punto si pu\u00f2 addirittura sentire un'imprecazione di Elio, che sbaglia ad entrare su un ritornello.\nCantata sulla base di \"John Holmes (Una vita per il cinema)\", \"John Holmes (Shidzu version)\" \u00e8 la terza traccia, in cui alla base strumentale del brano originale sono sovrapposti gli estratti cantati di un'opera lirica giapponese. \u00c8 l'unica traccia del singolo ad essere stata ristampata in digitale, nella versione compact disc di \"Elio Samaga Hukapan Kariyana Turu\" come Bonus track.\nIl ritiro dal mercato.\nIl ritiro dal mercato del singolo avvenne su richiesta dei Testimoni di Geova per questioni di copyright a causa della copertina dell'incisione, una parodia della rivista \"Svegliatevi!\". In particolare, la copertina riportava a grandi caratteri la scritta \"Sveliatevi!\", una ironica deformazione fonetica. \n\"Saturday Night Strage\".\nUna seconda versione del singolo venne pubblicata in contemporanea (e anch'essa ebbe la stessa sorte), intitolata \"Saturday Night Strage\". La copertina era pressoch\u00e9 identica a quella della prima, ma con il retro e il fronte scambiati. A differenza dell'altro singolo, tutti i brani presenti in questo 45 giri sono stati ristampati in digitale.\nIl lato A contiene il brano omonimo, che altro non \u00e8 che un remix house della succitata \"Born to Be Abramo\" (anche se vi sono campionamenti di \"Cateto\", \"Introducing the Cara ti amo\", \"Adolescenti a colloquio. Improvvisamente, Tremoto\", \"Domande bizzarre\" e \"John Holmes [Shidzu Version]\") con consigli paterni da parte di Elio contro l'uso di droga. Il tema musicale principale \u00e8 una variazione del jingle del videogioco del 1980, Moon Cresta. Questo brano si pu\u00f2 reperire nell'edizione compact disc di The Los Sri Lanka Parakramabahu Brothers.\nIl lato B si apre con \"Giocatore mondiale\", la cui versione Inglese si trova sull'altro singolo \"Born to Be Abramo\". Al termine del pezzo, mentre la versione Inglese sfociava senza soluzione di continuit\u00e0 nella \"Shidzu Version\" di \"John Holmes\", vi sono presenti alcune celebri frasi pronunciate da Nando Martellini al termine della storica finale dei Mondiali di Spagna 1982. La frase \"Campioni del mondo\", mentre sfuma, viene loopata e sovrapposta ad alcune frasi di Sandro Pertini pubblicate proprio in occasione del suo viaggio a Madrid di quell'11 luglio. Questo brano \u00e8 stato ristampato nell'edizione compact disc di The Los Sri Lanka Parakramabahu Brothers e nell'album Peerla.\nSegue poi \"Nella vecchia azienda agricola\", nella stessa versione presente in \"Elio Samaga Hukapan Kariyana Turu\".\nLa nuova versione di \"Born to Be Abramo\".\nIl brano verr\u00e0 pubblicato ufficialmente soltanto nel 1997 all'interno della raccolta \"Del meglio del nostro meglio vol. 1\"; il pezzo per l'occasione venne risuonato e ricantato con la partecipazione straordinaria dello stesso Patrick Hernandez, mentre sono stati eliminati gli intermezzi recitati da Rocco Tanica. Fu realizzato anche un video ed un singolo promozionale, con la copertina modificata rispetto all'originale. La nuova versione present\u00f2 un testo leggermente modificato alla fine per motivi temporali: il verso \"Non sono mica Bhagwan, che \u00e8 appena morto\" venne sostituito da \"Non sono mica Bhagwan, o Sai Baba\". Il Bhagwan in questione \u00e8 il famoso Osho, scomparso nel 1990.\nIl video.\nIl video uscito insieme alla versione del 1997 vede la partecipazione di numerosi personaggi del mondo della musica e di quello televisivo, da Patrick Hernandez, guest star della clip, a Guido Meda e Fabrizio Frizzi, ma anche l'intero staff di \"Striscia la notizia\" (nel balletto inscenato dalle Storie Tese sul bancone si riconoscono Enzo Iacchetti, Marina Graziani e Alessia Mancini).\nCommenti degli autori.\nSecondo quanto riferisce Michele Bovi, Dino Verde, autore del testo di \"Resta cu' mme\", si irrit\u00f2 per l'uso da parte del gruppo di alcuni suoi versi (come \"\u00abNun m'emporta do' passato, nun m'emporta e chi t'avuto\"\u00bb) e gli disse\nL'autore del canto sacro \"Esci dalla tua terra\", Gigi Cocquio (un missionario italiano che opera da pi\u00f9 di trent'anni nelle Filippine), invece, apprezz\u00f2 la parodia degli \"Elii\" e si compliment\u00f2 con loro."}
{"id": "1186997", "revid": "1543377", "url": "https://it.wikipedia.org/wiki?curid=1186997", "title": "Monumenti aperti", "text": "Monumenti aperti \u00e8 una manifestazione culturale diffusa che si svolge annualmente in vari comuni italiani.\nCaratteristiche.\nMonumenti aperti nasce a Cagliari nel 1997 (anno della prima edizione, in realt\u00e0 l'idea nasce nell'anno precedente: 1996) per iniziativa dell'associazionismo civile e culturale con l'obbiettivo di sensibilizzare i cittadini per riappropriarsi delle proprie tradizioni civili, far conoscere ai giovani il passato della propria citt\u00e0 e rafforzare il senso di appartenenza della collettivit\u00e0 al proprio patrimonio culturale. Dal 1999 il coordinatore della rete \u00e8 la onlus Imago Mundi , associazione riconosciuta nel 2016 quale soggetto giuridico del Registro regionale delle persone giuridiche di diritto privato presso la Presidenza della Regione Autonoma della Sardegna. \nLe guide sono per la maggior parte studenti delle scuole medie e superiori. La partecipazione si estende dalle scuole primarie all'Universit\u00e0. I laboratori didattici e le attivit\u00e0 per le scuole sono una parte rilevante della organizzazione e vengono realizzate tra il mese di dicembre ed il mese di aprile. La manifestazione si svolge sia in primavera che in autunno, e spesso hanno una sorta di anticipazione in concomitanza delle Giornate Europee del Patrimonio (GEP) in collaborazione con il MiBACT.\nLa manifestazione si articola in numerosi progetti: Viva voce, Cultura senza barriere, Gusta la Citt\u00e0, Monumenti in Musica&amp;Spettacolo, i Racconti di Monumenti Aperti, Le parole della bellezza solo per citare gli ultimi in ordine di tempo.\nIn alcune citt\u00e0 i monumenti sono \"collegati\" tra loro con diversi artifici, strumentali o ideali, proposti dall'organizzazione e a disposizione e libera fruizione delle persone che vogliono visitare i monumenti. Da alcuni anni infatti opera un progetto dell'Universit\u00e0 di Cagliari, il Trentapiedi. A Quartu Sant'Elena per esempio nell'edizione 2007 e in quella del 2008 i monumenti erano collegati con un carro elettrico trainato da cavallo. A Carbonia invece si \u00e8 pensato di collegare i monumenti con un trenino turistico. Nel 2016 per il primo anno i comuni di Sassari ed Alghero hanno creato un vero e proprio itinerario tra i due centri mediante il trenino verde. \nDal 2014 la rete \u00e8 diventata nazionale con una prima adesione di due comuni del Piemonte: Mango e Santo Stefano Belbo e nel 2016 entr\u00f2 a far parte della rete piemontese anche il Comune di Castiglione Tinella. Dopo il triennio di sperimentazione nelle Langhe piemontesi, nei territori raccontati da Cesare Pavese e Beppe Fenoglio, la manifestazione si \u00e8 estesa nella penisola, dal 2017 nel comune di Ferrara e dal 2018 anche a Copparo in Emilia Romagna e Bitonto in Puglia. Per la prima volta nel 2019 aderirono anche i comuni lombardi di Milano (Nocetum), Como e Cant\u00f9 mentre la rete pugliese si \u00e8 estesa nell'area metropolitana intorno a Bari nei comuni di oltre naturalmente a Bitonto. Nel 2020 a causa della pandemia si \u00e8 svolta una edizione interamente digitale dal titolo Monumenti Aperti: anticorpi di bellezza in quattro regioni e sei comuni: Alghero, Cagliari e Selargius in Sardegna, Ferrara in Emilia Romagna, Como in Lombardia e Bitonto in Puglia.\nI monumenti che vengono aperti al pubblico sono beni monumentali, palazzi storici, presidi della cultura, chiese, architetture industriali e zone archeologiche.\nI visitatori.\nNella prima parte dell'edizione 2007 si sono sfiorati i 200.000 spettatori (circa 15.000 spettatori in pi\u00f9 rispetto al 2006) con una partecipazione di 130.000 persone a Cagliari, 15.000 a Quartu Sant'Elena, 10.000 ad Alghero, 8.000 a Carbonia e a Sassari. Altri 27.000 persone si sono registrate complessivamente negli altri centri. Nel 2016 il numero delle firme registrate nei 48 comuni sono state oltre 300.000. Con diverse oscillazioni il dato \u00e8 rimasto stabile sino al 2018 nonostante una modifica delle modalit\u00e0 di conteggio dei partecipanti (ora decisamente pi\u00f9 accurate che in passato) e si \u00e8 registrata una leggera flessione nel 2019 con circa 280.000 visite guidate assicurate negli oltre 70 comuni aderenti alla rete nazionale della manifestazione. Nel 2021 si celebreranno i primi 25 anni del progetto culturale che nel tempo ha assunto vere e proprie caratteristiche di modello di sviluppo territoriale.\nCitt\u00e0 e paesi aderenti.\nLe citt\u00e0 e i paesi che hanno partecipato almeno una volta alla rete dei Monumenti aperti sono 136:\nIn Sardegna.\n(centoventitre) Aggius, Aglientu, Ales, Alghero, Arbatax, Arbus, Asinara, Assemini, Bauladu, Bitti, Bonorva, Bortigiadas, Bosa, Buggerru, Cagliari, Calangianus, Calasetta, Capoterra, Carbonia, Carloforte, Castiadas, Cossoine, Cuglieri, Decimomannu, Decimoputzu, Dolianova, Elmas, Escolca, Fluminimaggiore, Gavoi, Genuri, Gergei, Gesico, Gonnesa, Gonnosfanadiga, Guspini, Iglesias, Lodine, Lunamatrona, Luogosanto, Luras, Marrubiu, Mandas, Milis, Monastir, Monserrato, Muravera, Nuoro, Nuraminis, Ollolai, Olbia, Olmedo, Olzai, Oniferi, Orani, Oristano, Osilo, Ovodda, Ozieri, Pabillonis, Padria, Ploaghe, Porto Torres, Portoscuso, Pula, Quartu Sant'Elena, Quartucciu, Sadali, San Gavino Monreale, San Giovanni Suergiu, Sadali, Samatzai, San Sperate, Sanluri, Santadi, Sant'Antioco, Sant'Anna Arresi, Santa Giusta, Sardara, Sarroch, Sarule, Sassari, Selargius, Selegas, Semestene, Seneghe, Sennori, Sestu, Serdiana, Serramanna, Settimo San Pietro, Siddi, Siliqua, Siurgus Donigala, Soleminis, Suelli, Tempio Pausania, Telti, Terralba, Tertenia, Teulada, Thiesi, Tiana, Torralba, Tramatza, Trinit\u00e0 d'Agultu e Vignola, Tortol\u00ec, Tula, Uras, Usini, Ussana, Uta, Vallermosa, Villa San Pietro, Villacidro, Villamar, Villamassargia, Villanovaforru, Villanovafranca, Villaputzu, Villasimius, Villaspeciosa, Villasor.\nIn Piemonte.\n(tre) Santo Stefano Belbo, Mango, Castiglione Tinella.\nIn Emilia Romagna.\n(due) Ferrara, Copparo\nIn Puglia.\n(cinque) Bitonto, Giovinazzo, Modugno, Palo del Colle e Terlizzi\nIn Lombardia.\n(tre) Milano (Nocetum), Como, Cant\u00f9.\nCollegamenti esterni.\nSito ufficiale della manifestazione"}
{"id": "1186998", "revid": "647919", "url": "https://it.wikipedia.org/wiki?curid=1186998", "title": "Born to be Abramo", "text": ""}
{"id": "1186999", "revid": "647919", "url": "https://it.wikipedia.org/wiki?curid=1186999", "title": "Sveliatevi", "text": ""}
{"id": "1187001", "revid": "647919", "url": "https://it.wikipedia.org/wiki?curid=1187001", "title": "Sveliatevi - Born to Be Abramo", "text": ""}
{"id": "1187002", "revid": "26630", "url": "https://it.wikipedia.org/wiki?curid=1187002", "title": "Frans Br\u00fcggen", "text": "Biografia.\nHa insegnato dalla fine degli anni '50 al 1970 al conservatorio dell'Aia e al Muzieklyceum di Amsterdam. Nel 1981 ha fondato la propria orchestra (con strumenti antichi): l'Orchestra del XVIII secolo. Aveva creato precedentemente il Br\u00fcggen-consort. Ha diretto regolarmente l'Orchestra of the Age of Enlightenment.\nPer il Teatro La Fenice di Venezia nel 1981 suona il flauto barocco in sei concerti di Antonio Vivaldi e nel 1982 suona il flauto dolce con l'Orchestra del Settecento di Amsterdam e dirige i Concerti dell'opera decima secondo i manoscritti di Vivaldi con i solisti dell'Orchestra del Settecento nell'Isola di San Giorgio Maggiore.\nAl Teatro alla Scala di Milano ha diretto nel 1987 un concerto con l'Orchestra del Settecento di Amsterdam e nel 2006 tre Sinfonie di Mozart.\nAl Festival di Salisburgo nel 1990 dirige il Concerto per clarinetto e orchestra di Mozart, la Sinfonia n. 34 (Mozart) e la Sinfonia n. 101 (Haydn) con l'Orchestra of the Age of Enlightenment, nel 1992 la Sinfonia n. 40 (Mozart) ed il Concerto per pianoforte e orchestra n. 25 (Mozart) con Emanuel Ax, nel 1995 la Sinfonia n. 38 (Mozart) ed il Concerto per pianoforte e orchestra n. 23 (Mozart) con Maria Jo\u00e3o Pires, nel 2000 la Missa solemnis in do minore K 139 e la Sinfonia n. 94 (Haydn) e nel 2008 la Sinfonia n. 36 (Mozart), la Sinfonia n. 31 (Mozart) ed il Concerto per flauto e orchestra n. 2 (Mozart) con Emmanuel Pahud. \nNel 2003 \u00e8 stato insignito dell'Ordine del Leone dei Paesi Bassi e nel 2010 dell'Ordine della Casata d'Orange.\nInfluenza musicale.\n\u00c8 stato uno dei primi virtuosi moderni di uno strumento riscoperto solo in tempi recenti: il flauto dolce. \u00c8 stato altres\u00ec il fondatore di una grande scuola nella quale si sono formati eminenti flautisti barocchi, in particolare Kees Boeke e Walter van Hauwe. Lo studio organologico da lui intrapreso ha fornito un notevole impulso alla creazione di copie fedeli di flauti del XVI, XVII e XVIII secolo. Di rilievo i suoi concerti e le sue registrazioni con gli altri due padri della rinascita interpretativa barocca (1960-1980), il clavicembalista Gustav Leonhardt ed il violoncellista Anner Bijlsma."}
{"id": "1187004", "revid": "767487", "url": "https://it.wikipedia.org/wiki?curid=1187004", "title": "Radici (romanzo)", "text": "Radici (titolo originale inglese \"Roots: The Saga of an American Family\", 1976) \u00e8 un romanzo dello scrittore afroamericano Alex Haley. Il romanzo ripercorre la storia di un ramo della famiglia di Haley, a partire da Kunta Kinte, un giovane appartenente alla trib\u00f9 dei Mandinka, del Gambia, che fu deportato in America e fatto schiavo.\nDal libro sono state tratte tre serie televisive: \"Radici\" (1977), \"Radici - Le nuove generazioni\" (1979) e \"Radici\" (2016).\nGenesi del romanzo.\nHaley decise di scrivere \"Radici\" ispirato dalle numerose storie che la sua famiglia tramandava circa le proprie origini africane. In particolare, il suo interesse ebbe origine dalle storie che sentiva raccontare dalla nonna materna Cynthia, il cui padre era stato emancipato dalla schiavit\u00f9 nel 1865. Basandosi sui racconti della nonna, Haley ricostru\u00ec le vicende del ramo materno della sua famiglia a partire dal suo antenato Kunta Kinte catturato dagli schiavisti in Gambia nel 1767 e deportato in America. La famiglia di Haley aveva tramandato per generazioni numerosi racconti sulla vita di Kunta Kinte, insieme ad alcune parole africane che lo stesso Kunta Kinte aveva insegnato alla figlia.\nTrama.\nLe vicende narrate in \"Radici\" hanno inizio con la nascita di Kunta Kinte, nel 1750, nel villaggio di etnia mandinka di Juffure, in Gambia, nella valle del fiume Kambi Bolongo. L'infanzia di Kunta \u00e8 scandita dalla vita del villaggio, dalla scuola e dalle tradizioni legate allo scorrere delle stagioni. Anche i riti di passaggio dalla fanciullezza all'et\u00e0 adulta vengono descritti accuratamente. Quando Kunta \u00e8 abbastanza grande nel villaggio cominciano a circolare voci circa alcuni \"taubob\" (uomini bianchi) che si aggirano nella foresta. Nello stesso periodo, diversi uomini dei villaggi vicini spariscono senza lasciare tracce. All'et\u00e0 di 17 anni, Kunta si spinge nella foresta per cercare il legno adatto per fabbricare un nuovo tamburo; qui viene catturato da un gruppo di trafficanti di schiavi, che lo incatenano e lo trasportano in America.\nIn un'asta di schiavi, Kunta viene venduto per 750 dollari a John Waller della contea di Spotsylvania, in Virginia. Waller lo battezza \"Toby\" e lo mette a lavorare nelle sue piantagioni. Kunta rifiuter\u00e0 sempre il nuovo nome non volendo dimenticare le sue origini. Negli anni successivi Kunta tenta ripetutamente la fuga ma ogni volta viene ripreso e punito sempre pi\u00f9 severamente.\nAl suo quarto tentativo di fuga viene punito con l'amputazione di una parte del piede destro, per impedirgli di correre.\nDopo quest'evento il padrone cede Kunta al fratello, il Dottor William Waller, che fa ristabilire l'uomo con l'aiuto della propria cuoca, Bell. Bell \u00e8 una donna nata schiava in America, dal carattere cordiale ed altruista ma troppo schietta e tagliente. La donna riesce pazientemente a stringere una relazione con il serio e taciturno africano, come anche gli altri lavoranti, tra cui \"Violinista\" uno schiavo mezzosangue con il talento per la musica.\nKunta lavora per parecchi anni come ortolano del Dott. Waller e in seguito come suo cocchiere, facendosi rispettare ed apprezzare. Dopo un imbarazzato corteggiamento trova il coraggio di chiedere a Bell di sposarlo. Lei accetta e, in et\u00e0 piuttosto avanzata, i due hanno una figlia. Kunta insiste nel chiamarla Kizzy, un nome africano, nonostante Bell si preoccupi della reazione del padrone a questa stravaganza. Il matrimonio di Bell e Kunta \u00e8 solido, ma risente delle loro diverse origini. In Kizzy, Kunta investe tutti i suoi sforzi per non farle dimenticare che lei discende da una popolazione libera e orgogliosa. Le insegna molti termini africani e le ripete pazientemente la storia della sua vita a Juffure, nonch\u00e9 della sua cattura e vendita, una storia che Kunta spera la piccola racconter\u00e0 ai suoi discendenti.\nKizzy diventa compagna di giochi di Missy Anne, unica nipote del Dott. Waller: con grande costernazione di Kunta, Kizzy e Missy sono affezionate l'una all'altra ma Missy spesso considera Kizzy pi\u00f9 come un giocattolo e le insegna, sempre per gioco, a leggere e scrivere, cosa proibita ad uno schiavo. Questo finisce per essere la sua rovina, in quanto dieci anni dopo Kizzy si innamora di uno schiavo delle piantagioni, Noah. Quando lei gli confida di saper leggere e scrivere, lui la implora di falsificare un lasciapassare che gli possa permettere una fuga facile e lei accetta. Noah viene per\u00f2 catturato e torturato, finch\u00e9 non confessa. Secondo le regole della piantagione, chi scappa o aiuta a scappare viene venduto immediatamente. Kizzy viene strappata dai suoi genitori e trascinata ad un'asta di schiavi, destinata a non vedere mai pi\u00f9 Kunta e Bell.\nKizzy viene venduta all'asta a un proprietario di schiavi depravato del Nord Carolina, di nome Tom Lea. Durante la prima notte di Kizzy alla piantagione, il suo padrone ubriaco le fa delle volgari avances sessuali. Quando lei rifiuta di fare del sesso con lui, questo la violenta brutalmente nel granaio. La ragazza viene poi accudita da Miss Malizy, la governate di casa. La vita di Kizzy diventa molto dura: nella piccola piantagione deve lavorare nei campi e il padrone abusa spesso di lei, lasciandole una moneta da 25 centesimi in un barattolo posto vicino al letto di Kizzy, come ringraziamento per i suoi servizi. Kizzy rimane presto incinta e d\u00e0 alla luce un figlio, a cui il padrone decide di dare il nome George.\nQuando nasce George, Kizzy, che ha solo 17 anni, si lascia andare alla depressione per gli abusi, aggravata dal vedere che la pelle di suo figlio \u00e8 leggermente colorata e non nera come l'ebano come la sua. Inoltre \u00e8 preoccupata della reazione della moglie del padrone. La sua vergogna \u00e8 profonda. Gli altri schiavi riescono con consigli e con parole di conforto a destare il suo istinto materno, Kizzy si prende cos\u00ec cura di suo figlio il pi\u00f9 amorevolmente possibile, come fosse stato un bambino nato da una storia d'amore e non da uno stupro. Grazie all'amore di Kizzy, George cresce forte e sereno, con una personalit\u00e0 allegra che contagia il prossimo. Per evitare di parlargli del padre, Kizzy racconta spesso al figlio del nonno Kunta Kinte.\nUn giorno George aiuta \"il vecchio Mingo\", uno schiavo solitario che alleva ed addestra i galli da combattimento del padrone e ne rimane affascinato. George diventa ben presto aiuto allevatore di galli e con gli anni diventa un eccellente addestratore, al punto di ricevere il soprannome di \"Chicken George\" (\"gallo George\") durante un torneo. Conosce e sposa Matilda da cui avr\u00e0 otto figli, ai quali, sempre narrer\u00e0 la storia del loro antenato africano. Il libro si focalizza poi su Tom, il quarto figlio della coppia. Tom che diviene un abile fabbro e sposer\u00e0 Irene da cui avr\u00e0 sette figli. Nel frattempo c'\u00e8 stata la guerra civile americana e gli schiavi hanno ottenuto la libert\u00e0. Chicken George (nel frattempo rimasto vedovo) e Tom, con tutti i loro parenti ed altri ex-schiavi, si spostano in Tennessee dove sta nascendo una nuova citt\u00e0 e la terra viene assegnata a coloro che s'impegnano a lavorarla.\nSuperate le difficolt\u00e0 iniziali di adattamento Tom riesce a farsi una buona reputazione come fabbro e la famiglia riesce pian-piano a progredire. La figlia minore, Cynthia sposer\u00e0 Will Palmer, che da dipendente in una segheria, ne diverr\u00e0 il proprietario, primo uomo di colore ad essere titolare di un'attivit\u00e0 cos\u00ec importante, nella regione.\nLa loro figlia Bertha sar\u00e0 la prima della famiglia a poter studiare all'universit\u00e0, dove conoscer\u00e0 e sposer\u00e0 uno studente di agricoltura, futuro professore nella medesima universit\u00e0: Simon A. Haley. Dalla loro unione nascer\u00e0 Alex Haley autore del libro.\nL'ultima parte del romanzo \u00e8 dedicata ad una breve descrizione dei dodici anni di ricerche che sono stati necessari ad Haley per ricostruire l'intera storia, partendo dai racconti, tramandati dagli antenati insieme ad alcune parole, in Lingua mandinka (lui inizialmente non sapeva che si trattasse di tale lingua) che gli permisero di individuare finalmente il villaggio nella valle del fiume Gambia (il \"Kambi Bolongo\" della tradizione) in cui era nato Kunta Kinte.\nAlbero genealogico.\nDal romanzo \u00e8 possibile ricostruire l'albero genealogico del ramo materno dell'autore, che partendo dagli antenati africani arrivava sino a lui.\n(Nota: mentre \u00e8 semplice risalire alla data di nascita di buona parte dei personaggi, \u00e8 generalmente impossibile sapere quale sia quella di morte. Gli schiavi, negli Stati Uniti prendevano il cognome del padrone, che poteva cambiare se venivano venduti, per cui per tutto il periodo della schiavit\u00f9 non vengono indicati cognomi."}
{"id": "1187009", "revid": "1573940", "url": "https://it.wikipedia.org/wiki?curid=1187009", "title": "Micromys minutus", "text": "Il topolino delle risaie (Micromys minutus ) \u00e8 l'unica specie vivente del genere Micromys (), diffusa in gran parte dell'Ecozona paleartica.\nDescrizione.\nDimensioni.\nRoditore di piccole dimensioni, con lunghezza della testa e del corpo tra 55 e 75\u00a0mm, la lunghezza della coda tra 54 e 79\u00a0mm, la lunghezza del piede tra 14 e 16\u00a0mm, la lunghezza delle orecchie fino a 10\u00a0mm e un peso fino a 7\u00a0g.\nCaratteristiche craniche e dentarie.\nIl cranio ha un rostro molto corto, \u00e8 privo di creste sopra-orbitali e una scatola cranica grande e ampia. Il palato \u00e8 relativamente largo, la bolla timpanica \u00e8 grande.\nSono caratterizzati dalla seguente formula dentaria:\nAspetto.\nLa pelliccia \u00e8 soffice, pi\u00f9 lunga durante l'inverno. Il colore delle parti dorsali \u00e8 bruno rossiccio, mentre i peli delle parti ventrali sono grigiastri con la punta bianca. La testa \u00e8 rotonda con un muso molto corto. Le orecchie sono piccole e arrotondate ed hanno una particolare valvola di forma triangolare, che ha la capacit\u00e0 di chiudere completamente il meato uditivo. La coda \u00e8 lunga quanto il corpo e la testa, marrone scuro dorsalmente, pi\u00f9 chiara inferiormente, ricoperta di peli tranne la parte dorsale della punta ed \u00e8 prensile. Il piede ha le tre dita centrali relativamente lunghe. L'alluce \u00e8 corto, munito di un artiglio e non \u00e8 pienamente opponibile. Sono presenti 5 cuscinetti sul palmo delle mani. I due cuscinetti posteriori sono ingrossati ed uniti tra di loro, tale da formare con il pollice un tubercolo unico opposto alle altre dita. Le femmine hanno due paia di mammelle pettorali e due paia inguinali.\nBiologia.\nComportamento.\n\u00c8 una specie attiva tutto il giorno, anche se i picchi di massima attivit\u00e0 sono concentrati dopo il buio e prima dell'alba. Non va in letargo. Grazie alle sue minuscole dimensioni ed alla coda prensile, si arrampica abilmente tra gli steli dell'erba e tra i canneti. Durante la primavera e l'estate, nella stagione riproduttiva, costruisce dei nidi sferici di circa 60\u2013130\u00a0mm di diametro, sospesi tra gli steli d'erba a circa 100\u2013130\u00a0cm dal terreno. Questi nidi sono fatti di tre strati di erba e foglie, intrecciate saldamente tra loro. Le foglie dello strato pi\u00f9 interno sono finemente spezzetate per formare un soffice tappeto per i piccoli. C'\u00e8 pi\u00f9 di un'entrata, ma queste sono tenute chiuse dalle femmine durante la prima settimana dopo il parto. Solitamente sono necessari da 2 a 10 giorni per costruirlo. Anche gli esemplari non riproduttivi di solito costruiscono nidi simili, ma questi sono pi\u00f9 fragili e mancano dello strato morbido pi\u00f9 interno. Talvolta viene costruito al suolo o in buche, specialmente nei mesi pi\u00f9 freddi, quando questa specie pu\u00f2 rifugiarsi anche nei pagliai o in strutture costruite dall'uomo.\nAlimentazione.\nSi nutre principalmente di semi, occasionalmente di frutta e, pi\u00f9 raramente, di piccoli insetti e di uova di piccoli uccelli. In cattivit\u00e0 si ciba anche di carne.\nRiproduzione.\nLa stagione riproduttiva \u00e8 presente durante i mesi caldi e secchi, da aprile a maggio, con picchi da luglio a settembre, ma talvolta anche nel tardo autunno. Le femmine vanno in estro pi\u00f9 volte l'anno, anche subito dopo il parto. In condizioni favorevoli possono dare alla luce piccoli pi\u00f9 volte in rapida successione. A causa della vita piuttosto breve, le femmine partoriscono solo 1 o 2 volte. La gestazione dura 17-18 giorni. Vengono dati alla luce 1-13 piccoli per volta. Il numero medio per ogni parto varia notevolmente nell'areale. Il piccolo alla nascita pesa circa 1\u00a0g, apre gli occhi e si ricopre di peli dopo 8-10 giorni. Lo svezzamento termina dopo 15-16 giorni e raggiunge la maturit\u00e0 sessuale dopo 35 giorni. L'aspettativa di vita allo stato selvatico \u00e8 di circa 3 anni, mentre in cattivit\u00e0 raggiunge i 5 anni.\nDistribuzione e habitat.\nQuesta specie \u00e8 diffusa in gran parte dell'Ecozona paleartica e della regione Indomalese, dalla Spagna settentrionale al Giappone a est, e dalla Siberia centrale fino al Vietnam settentrionale a sud. \u00c8 completamente assente da gran parte della Penisola iberica, Italia meridionale, Alpi, Penisola ellenica, Penisola scandinava e dalla Gran Bretagna settentrionale. Una popolazione, probabilmente introdotta recentemente, \u00e8 presente lungo il confine meridionale tra Svezia e Norvegia. In Italia \u00e8 diffusa nella Pianura Padano-Veneta e in Toscana settentrionale, mentre sono da verificare le segnalazioni di esemplari avvistati in alcune zone della Campania e dell'Agro Romano.\nVive nell'erba alta, in canneti, campi di grano, risaie ed altri ambienti umidi, boschi di Bamb\u00f9, siepi e ai bordi di foreste umide. \u00c8 adattata anche a una variet\u00e0 di habitat umani, come giardini, terreni agricoli, coltivazioni di cereali e fossati di drenaggio. \u00c8 una specie tipicamente di pianura, sebbene sia stata registrata ad altitudini fino a 1.700 metri in Europa.\nTassonomia.\nSono state riconosciute 20 sottospecie:\nStato di conservazione.\nLa IUCN Red List, considerato il vasto areale, la popolazione numerosa e facilmente adattabile, classifica \"M.minutus\" come specie a rischio minimo (LC).\n\u00c8 tuttavia noto un declino in molti stati europei, come l'Austria, la Repubblica Ceca, la Slovacchia e la Svizzera. Comunque la popolazione di questa specie varia in maniera drastica, e alcune riduzioni di numero sono in effetti parte di una normale fluttuazione."}
{"id": "1187010", "revid": "729019", "url": "https://it.wikipedia.org/wiki?curid=1187010", "title": "Forte delle Marze", "text": "Il forte delle Marze \u00e8 una fortificazione costiera situata all'estremit\u00e0 nord-occidentale del territorio comunale di Grosseto, lungo il tratto costiero che collega Marina di Grosseto a Castiglione della Pescaia.\nStoria.\nIl complesso venne costruito dai Lorena nella seconda met\u00e0 del Settecento, nel luogo in cui sorgeva probabilmente una fortificazione di epoca precedente. Oltre alle funzioni di avvistamento e di difesa, il complesso era un punto di raccolta del sale, dopo la dismissione delle storiche saline presso la torre della Trappola, e base per le opere di bonifica della zona dirette da Leonardo Ximenes.\nTra la fine del Settecento e la met\u00e0 dell'Ottocento, la struttura svolse esclusivamente funzioni militari, per poi essere definitivamente disarmato.\nLa fortificazione ha subito successivamente profondi mutamenti, dovuti sia ad una pesante ristrutturazione avvenuta nei primi decenni del secolo scorso, sia all'arretramento della linea di costa. Quest'ultimo fenomeno, ha fatto s\u00ec che il fabbricato si trovi all'inizio della spiaggia e non pi\u00f9 nella sua originaria posizione sulla battigia a contatto diretto con l'acqua del mare.\nDescrizione.\nIl forte delle Marze si presenta a sezione quadrangolare, con pareti rivestite in pietra ai livelli inferiori e in laterizio a quelli superiori; esteticamente ha acquisito le caratteristiche tipiche di una villa, a seguito della ristrutturazione del XX secolo che lo ha trasformato in casa-vacanze.\nGli elementi originari sono rintracciabili prevalentemente nelle cortine murarie a scarpa rivestite in pietra e nel corpo di fabbrica pi\u00f9 alto, coperto da un tetto a 4 spioventi poco pronunciati caratterizzati da una serie di camini.\nLa terrazza chiusa dalla cortina muraria sul lato occidentale \u00e8 sovrastata da una loggia novecentesca, coperta da una copertura spiovente."}
{"id": "1187015", "revid": "1610933", "url": "https://it.wikipedia.org/wiki?curid=1187015", "title": "Topolino delle risaie", "text": ""}
{"id": "1187016", "revid": "94902", "url": "https://it.wikipedia.org/wiki?curid=1187016", "title": "Topo delle risaie", "text": ""}
{"id": "1187019", "revid": "24443", "url": "https://it.wikipedia.org/wiki?curid=1187019", "title": "Madonna dei sette dolori", "text": ""}
{"id": "1187021", "revid": "64860", "url": "https://it.wikipedia.org/wiki?curid=1187021", "title": "Doom death metal", "text": ""}
{"id": "1187026", "revid": "120728", "url": "https://it.wikipedia.org/wiki?curid=1187026", "title": "Calcio Lecco", "text": ""}
{"id": "1187028", "revid": "287204", "url": "https://it.wikipedia.org/wiki?curid=1187028", "title": "Jeremy Toulalan", "text": ""}
{"id": "1187038", "revid": "911652", "url": "https://it.wikipedia.org/wiki?curid=1187038", "title": "Solenodon paradoxus", "text": "Il solenodonte di Hispaniola o agouta (\"Solenodon paradoxus\" Brandt, 1833) \u00e8 un mammifero della famiglia dei Solenodontidi, a cui appartiene un'altra sola specie vivente, il Solenodonte di Cuba (\"Solenodon cubanus\"). \nDescrizione.\nCome la specie cubana, il solenodonte di Hispaniola ha l'aspetto di un grande toporagno, del peso di circa un 1\u00a0kg. Il corpo, lungo mediamente 35\u00a0cm esclusa la grande coda squamosa che pu\u00f2 misurare fino a 25\u00a0cm, \u00e8 ricoperto da una pelliccia grossolana bruno-rossastra, pi\u00f9 chiara nelle parti inferiori e negli arti, i quali terminano con 5 dita. La testa appare molto pi\u00f9 grande rispetto al corpo ed \u00e8 caratterizzata da occhi piccolissimi, segno di una vista sottosviluppata, e da orecchie di grandi dimensioni. Il muso si prolunga con una lunga proboscide sorretta da una bacchetta cartilaginea, nuda all'estremit\u00e0 e dalla cui base si dipartono numerose vibrisse. La bocca porta 40 denti ed \u00e8 munita di una lunga lingua ovale.\nIl secondo incisivo inferiore \u00e8 dotato di una stretta scanalatura attraverso cui viene iniettata sulla preda una saliva velenosa secreta dalle ghiandole sottomascellari.\nBiologia.\nLa specie \u00e8 notturna. Trascorre le ore diurne riposando negli anfratti del terreno o nascosta nei tronchi di vecchi alberi abbattuti, attendendo l'oscurit\u00e0 per uscire alla ricerca del cibo, guidata dall'olfatto, dall'udito e dal tatto abbastanza sviluppati. La sua dieta \u00e8 onnivora e comprende principalmente insetti e ragni, che scova nel terreno frugando con la proboscide e scavando con le unghie, ma anche vermi, piccole lucertole e materiale vegetale.\nIl tasso riproduttivo \u00e8 molto basso. Le femmine sono dotate di due sole mammelle inguinali e danno alla luce 1-3 piccoli all'anno. Lo svezzamento inizia dopo circa 75 giorni e, in alcuni casi, il giovane pu\u00f2 rimanere con i genitori mentre nascono e vengono allevati altri piccoli successivi, aumentando il nucleo familiare fino ad un massimo di 8 individui per tana. In cattivit\u00e0 possono raggiungere et\u00e0 maggiori di 11 anni.\nDistribuzione e habitat.\nLa specie \u00e8 endemica dell'isola di Hispaniola (Haiti e Repubblica Dominicana), dove abita le foreste e le zone cespugliose. La sottospecie \"S. p. paradoxus\" \u00e8 localizzata nella regione settentrionale dell'isola; \"S. p. woodi\" occupa invece la parte meridionale con tre popolazioni, una delle quali, quella haitiana, si pensa sia quasi estinta.\nStato di conservazione.\nLa \"Zoological Society of London\", in base a criteri di unicit\u00e0 evolutiva e di esiguit\u00e0 della popolazione, considera \"Solenodon paradoxus\" una delle 100 specie di mammiferi a maggiore rischio di estinzione."}
{"id": "1187040", "revid": "287204", "url": "https://it.wikipedia.org/wiki?curid=1187040", "title": "Baltimore Bays", "text": "Con il nome di Baltimore Bays furono noti tre club calcistici statunitensi di Baltimora (Maryland): il primo attivo dal 1967 al 1969, il secondo attivo nel biennio 1972-1973 e il terzo attivo dal 1993 al 1998.\nEsiste un quarto club, chiamato Baltimore Bays, nato nel 2002 dall'unione del S.C. Baltimore e del Baltimore F.C, attivo nel settore giovanile (maschile e femminile) dai 7 ai 21 anni.\nStoria.\nBaltimore Bays 1967-1969.\nLa prima squadra con tale nome esord\u00ec nel calcio professionistico nordamericano nel 1967, quando prese parte al campionato, alternativo a quello ufficiale della United Soccer Association, della National Professional Soccer League I, ottenendo il secondo posto finale.\nNel 1968 la squadra si iscrisse alla neonata North American Soccer League, classificandosi quarta nella sua divisione. L'anno successivo, con la NASL ridotta a 5 squadre, il torneo fu diviso in due met\u00e0, la cui prima consistette in un girone d'andata e ritorno nel quale le squadre vennero rappresentate da una compagine britannica e Baltimora fu rappresentata dal . La seconda met\u00e0 del campionato fu giocata dalle rose regolari. Quello fu l'ultimo campionato NASL dei \"Bays\", che chiusero all'ultimo posto del torneo.\nFino al 1968 la squadra gioc\u00f2 al Memorial Stadium; la stagione 1969 fu disputata al Kirk Field, il campo della scuola calcio di Baltimora.\nBaltimore Bays 1972-1973.\nLa seconda squadra con tale nome, che era formata da molti giocatori provenienti dai \"Bays\" originali, disput\u00f2 due edizioni dell'American Soccer League. La stagione d'esordio fu disputata con il nome di \"Baltimore Stars\".\nBaltimore Bays 1993-1998.\nIl terzo club a essere noto con tale nome disput\u00f2, dal 1993 al 1998, il campionato di terza divisione statunitense USL-2, allora noto come USISL. Dal 1999 la squadra \u00e8 divenuta \"Eastern Shore Sharks\", dopo il trasferimento a Salisbury. Partecipante sia alla stagione regolare estiva che a quella \"indoor\" invernale, ha vinto tre edizioni consecutive di quest'ultima, dalla stagione 1995/1996 a quella 1997/1998."}
{"id": "1187042", "revid": "1442080", "url": "https://it.wikipedia.org/wiki?curid=1187042", "title": "Lasiorhinus krefftii", "text": "Il vombato dal naso peloso settentrionale (Lasiorhinus krefftii ), noto anche come yaminon, \u00e8 una delle tre specie di vombato. Fino a non pi\u00f9 di 100 anni fa era diffuso in Nuovo Galles del Sud, Victoria e Queensland, ma attualmente sopravvive soltanto in una piccolissima area di 3 km\u00b2 all'interno del Parco Nazionale di Epping Forest (32 km\u00b2), nel Queensland.\nDescrizione.\nPi\u00f9 grande degli altri vombati e pesante circa 30 kg, questa specie mostra una corporatura tozza e massiccia. Il corpo, lungo circa un metro, \u00e8 rivestito da una soffice pelliccia setosa di colore marrone-grigiastro, con degli anelli scuri che circondano gli occhi. Gli arti sono corti e possenti, muniti di robuste unghie per poter scavare le tane. Le femmine possiedono un marsupio con apertura nella regione posteriore per impedire l'ingresso di terra durante la fase di scavo. Il nome comune deriva dall'ampio muso ricoperto da baffi sottili.\nBiologia.\nCome tutti i vombati, anche questa specie \u00e8 erbivora e notturna e trascorre le calde giornate sottoterra, dove produce un complesso sistema di gallerie usate in contemporanea da gruppi di 4-5 individui. Le femmine partoriscono un solo piccolo che successivamente si sposta nel marsupio, dove trascorre circa 9 mesi per completare lo sviluppo. In natura pu\u00f2 vivere anche pi\u00f9 di 23 anni.\nConservazione.\n\u00c8 uno dei grandi mammiferi pi\u00f9 rari del mondo ed \u00e8 criticamente minacciato. Leggermente pi\u00f9 grande del vombato comune, \u00e8 in grado di riprodursi un po' pi\u00f9 velocemente (due piccoli ogni tre anni). Il suo habitat \u00e8 stato infestato da una graminacea africana, \"Cenchrus ciliaris\", che sta lentamente soppiantando le erbe originarie predilette dal vombato. Nel 2000, attorno ad un'area del parco vasta 25 km\u00b2 \u00e8 stato costruito un recinto a prova di predatori alto due metri, ma al momento i programmi di riproduzione in cattivit\u00e0 e di reinserimento in altre aree sono stati abbandonati, poich\u00e9 la popolazione dell'unica colonia di yaminon rimasta \u00e8 considerata troppo piccola per consentire il prelievo dei 15 o 20 esemplari necessari per costituire una nuova colonia e pi\u00f9 di un decennio di tentativi per far riprodurre in cattivit\u00e0 il vombato comune e quello dal naso peloso meridionale ha dato solamente scarsi risultati.\nIl vombato dal naso peloso settentrionale viene classificato come \u00abminacciato\u00bb dall\"'Australian Species Profile and Threats Database\" (SPRAT) e come specie \u00abin pericolo critico\u00bb dalla IUCN.\nLa \"Zoological Society of London\", in base a criteri di unicit\u00e0 evolutiva e di esiguit\u00e0 della popolazione, considera \"Lasiorhinus krefftii\" una delle 100 specie di mammiferi a maggiore rischio di estinzione."}
{"id": "1187044", "revid": "879070", "url": "https://it.wikipedia.org/wiki?curid=1187044", "title": "Nesolagus netscheri", "text": "Il coniglio striato di Sumatra (Nesolagus netscheri ), noto anche come coniglio dalle orecchie corte di Sumatra o semplicemente coniglio di Sumatra, \u00e8 un raro mammifero lagomorfo appartenente alla famiglia dei Leporidi. La sua rarit\u00e0 \u00e8 dovuta soprattutto alla deforestazione. Considerato per molto tempo l'unico rappresentante vivente del genere \"Nesolagus\", a met\u00e0 degli anni novanta \u00e8 stata scoperta una specie affine, il coniglio striato annamita (\"Nesolagus timminsi\"), diffuso nelle foreste pluviali al confine tra Laos e Vietnam.\nDescrizione.\n\u00c8 un piccolo coniglio lungo circa 40\u00a0cm, con una minuscola coda di 17\u00a0mm ed orecchie che non superano la lunghezza di 45\u00a0mm. Il corpo \u00e8 ricoperto da una soffice e folta pelliccia grigia ricoperta da caratteristiche striature brune; la coda e il posteriore sono rossi e il ventre bianco.\nDistribuzione e \"habitat\".\nLa specie \u00e8 presente esclusivamente nella regione occidentale dell'isola di Sumatra, con un areale molto ristretto e localizzato sui Monti Barisan, dove vive nelle fitte foreste che si accrescono sul ricco suolo vulcanico ad altitudini comprese tra i 600 e i 1400 metri.\nComportamento.\nDi indole timorosa e lento nei movimenti, il coniglio striato di Sumatra mostra abitudini notturne, trascorrendo le ore diurne in zone ombreggiate e riparandosi alla base di alberi, in cavit\u00e0 del terreno o in tane abbandonate da altri animali. Si nutre in prevalenza di foglie e steli di piante del sottobosco, ma gli esemplari tenuti in cattivit\u00e0 mangiavano anche granaglie e frutti tropicali.\nConservazione.\nDal 1972 questa specie elusiva \u00e8 stata avvistata solamente per tre volte, l'ultima delle quali alla fine del gennaio 2007, quando un esemplare ha fatto scattare una trappola fotografica installata nel Parco nazionale di Bukit Barisan Selatan..\nLa \"Zoological Society of London\", in base a criteri di unicit\u00e0 evolutiva e di esiguit\u00e0 della popolazione, considera \"Nesolagus netscheri\" una delle 100 specie di mammiferi a maggiore rischio di estinzione."}
{"id": "1187045", "revid": "119837228", "url": "https://it.wikipedia.org/wiki?curid=1187045", "title": "Flobecq", "text": "Flobecq (in olandese \"Vloesberg\", in piccardo \"Fl\u00f4bek\") \u00e8 un comune belga di 3.270 abitanti, situato nella provincia vallona dell'Hainaut.\nSi tratta di un comune a facilitazione linguistica per la presenza di una minoranza di lingua neerlandese.\nAl 1\u00ba luglio 2006, la popolazione totale di questo comune era di 3.278 abitanti, di cui 1584 uomini e 1694 donne. La superficie totale \u00e8 di 23\u00a0km\u00b2."}
{"id": "1187047", "revid": "633073", "url": "https://it.wikipedia.org/wiki?curid=1187047", "title": "Paracoelops megalotis", "text": ""}
{"id": "1187050", "revid": "287204", "url": "https://it.wikipedia.org/wiki?curid=1187050", "title": "Copargo", "text": "Copargo \u00e8 una citt\u00e0 situata nel dipartimento di Donga nello Stato del Benin con 58.093 abitanti (stima 2006)."}
{"id": "1187052", "revid": "1573940", "url": "https://it.wikipedia.org/wiki?curid=1187052", "title": "Glirulus japonicus", "text": "Il ghiretto del Giappone (\"Glirulus japonicus\" ()) \u00e8 un roditore della famiglia dei Gliridi, affine al Ghiro (\"Glis glis\") ed unico rappresentante del genere Glirulus.\nDescrizione.\nLa specie somiglia ad un piccolissimo scoiattolo, dal peso di 14-40\u00a0g e lungo mediamente 70\u00a0mm, escludendo la folta coda appiattita che misura all'incirca 50\u00a0mm. Il corpo \u00e8 ricoperto da una soffice pelliccia marroncina-olivastra percorsa dorsalmente da striature scure, variabili in larghezza. La testa presenta occhi prominenti ed orecchie rotonde spesso nascoste da lunghi ciuffi di pelo.\nDistribuzione e habitat.\nLa specie \u00e8 presente nelle foreste montane del Giappone (isole di Honsh\u016b, Shikoku e Ky\u016bsh\u016b), ad una altitudine compresa tra i 400 e i 1800 metri.\nBiologia.\nIl ghiretto del Giappone conduce una vita arboricola ed \u00e8 attivo durante la notte. Come molti Gliridi, durante i mesi invernali cade in letargo, al quale si prepara procurandosi scorte di cibo dall'inizio dell'autunno. La sua dieta comprende semi, frutti, insetti e uova d'uccello. Dopo un periodo di gestazione di circa un mese, le femmine danno alla luce 3-5 piccoli, solitamente verso giugno o luglio ed occasionalmente anche in ottobre. In rapporto alla sua massa corporea, questa specie ha un home range relativamente grande, dovuto alle lunghe distanze percorse durante la notte per la ricerca del cibo.\nStatus e conservazione.\nLa \"Zoological Society of London\", in base a criteri di unicit\u00e0 evolutiva e di esiguit\u00e0 della popolazione, considera \"Glirulus japonicus\" una delle 100 specie di mammiferi a maggiore rischio di estinzione."}
{"id": "1187053", "revid": "767487", "url": "https://it.wikipedia.org/wiki?curid=1187053", "title": "Ouak\u00e9", "text": "Ouak\u00e9 \u00e8 una citt\u00e0 situata nel dipartimento di Donga nello Stato del Benin con 52.395 abitanti (stima 2006)."}
{"id": "1187055", "revid": "1573940", "url": "https://it.wikipedia.org/wiki?curid=1187055", "title": "Otomops wroughtoni", "text": "Otomops wroughtoni () \u00e8 un pipistrello della famiglia dei Molossidi diffuso in India e Cambogia.\nDescrizione.\nDimensioni.\nPipistrello di medie dimensioni, con la lunghezza della testa e del corpo tra 87 e 99\u00a0mm, la lunghezza dell'avambraccio tra 63 e 67\u00a0mm, la lunghezza della coda tra 41 e 49\u00a0mm, la lunghezza del piede tra 10 e 14\u00a0mm, la lunghezza delle orecchie tra 31,2 e 34\u00a0mm e un peso fino a 27\u00a0g nelle femmine e 36\u00a0g nei maschi.\nAspetto.\nLa pelliccia \u00e8 fine e vellutata. Le parti dorsali sono marroni scure, con le spalle di un contrastante bianco-grigiastro. Le parti ventrali sono pi\u00f9 chiare, con la parte inferiore del collo grigiastra. La parte superiore della testa \u00e8 marrone lucido, con una piccola macchia biancastra alla base di ogni padiglione auricolare. Una sottile linea bianca scorre lungo i fianchi e l'attaccatura delle membrane alari. Le orecchie sono molto grandi, ovali e unite lungo il margine anteriore interno convesso, cosparso quest'ultimo di circa una dozzina di papille cornee. Il margine posteriore \u00e8 diritto superiormente e convesso sotto. Il trago \u00e8 rudimentale, piccolo e triangolare, mentre l'antitrago \u00e8 assente. Una piccola sacca ghiandolare superficiale \u00e8 presente sotto la gola nei maschi. La coda \u00e8 lunga e si estende oltre l'uropatagio.\nEcolocazione.\nEmette ultrasuoni sotto forma di impulsi a banda stretta e frequenza quasi costante con picchi a 14-17\u00a0kHz.\nBiologia.\nComportamento.\nSi rifugia all'interno di grotte in gruppi di circa 70 individui.\nAlimentazione.\nSi nutre di insetti.\nRiproduzione.\nLe femmine danno alla luce un piccolo alla volta.\nDistribuzione e habitat.\nQuesta specie \u00e8 conosciuta soltanto in tre localit\u00e0 dell'india, presso Talewadi, nello stato meridionale del Karnataka, vicino al villaggio di Nongtrai e nelle Jaintia Hills, nello stato nord-orientale del Meghalaya e nella provincia cambogiana di Preah Vihear.\nVive nelle foreste umide decidue, foreste tropicali semi-sempreverdi tra 140 e 800 metri di altitudine.\nStato di conservazione.\nLa IUCN Red List, considerata la scarsit\u00e0 di informazioni circa il suo areale, lo stato della popolazione, la tassonomia, l'ecologia e le eventuali minacce, classifica \"O.wroughtoni\" come specie con dati insufficienti (DD).\nLa Societ\u00e0 Zoologica di Londra, in base ad alcuni criteri evolutivi e demografici, la considera una delle 100 specie di mammiferi a maggior rischio di estinzione."}
{"id": "1187057", "revid": "339392", "url": "https://it.wikipedia.org/wiki?curid=1187057", "title": "Citt\u00e0 della Svizzera", "text": ""}
{"id": "1187058", "revid": "1573940", "url": "https://it.wikipedia.org/wiki?curid=1187058", "title": "Loris tardigradus", "text": "Loris Beraud:\nIl lori gracile (Loris tardigradus []) \u00e8 un primate appartenente alla famiglia Lorisidae, endemico dello Sri Lanka.\nDescrizione.\nDimensioni.\nLa misura varia dai 17 ai 26\u00a0cm, il peso da 85 a 350\u00a0g.\nAspetto.\nLa pelliccia \u00e8 densa e soffice, di colore bruno-rossastro o grigio nella parte posteriore, grigio-biancastro nella regione inferiore. Sulla faccia \u00e8 presente una mascherina bruna, con una banda bianca che va dalla fronte alla punta del muso.\nGli arti sono lunghi e sottili, in contrasto col corpo reniforme: le mani hanno il dito indice ben conformato ed un pollice opponibile.\nLa testa \u00e8 caratterizzata da sporgenti occhi rotondi e da piccole orecchie tonde e prive di peli all'estremit\u00e0. La coda \u00e8 praticamente assente.\nBiologia.\n\u00c8 fra i primati notturni pi\u00f9 sociali: vive infatti in piccoli gruppi formati da individui e giovani di ambedue i sessi, i quali trascorrono le ore diurne a riposare appallottolati in rifugi sicuri, a praticare il \"grooming\" o giocare alla lotta, mentre di notte gli adulti cacciano ognuno per proprio conto. \nLe femmine hanno atteggiamenti di dominanza rispetto ai maschi.\nAlimentazione.\nI lori gracili si nutrono principalmente di insetti, ma non disdegnano nutrirsi di piccoli vertebrati (rettili o nidiacei, di cui preferiscono il sangue ed il cervello, anche se mangiano tutta la preda, scaglie ed ossa comprese), nonch\u00e9 di materiale vegetale: pare che la pianta della quale preferiscono cibarsi sia \"Humboldtia laurifolia\", una pianta che ha sviluppato legami mutualistici con una specie di formica.\nRiproduzione.\n\u00c8 una specie generalmente monogama.\nLe femmine raggiungono la maturit\u00e0 sessuale intorno ai 10 mesi di et\u00e0 e vanno in estro due volte all'anno, tra aprile e maggio e tra ottobre e novembre.\nLa gestazione dura da 166 a 169 giorni e al termine di essa la femmina d\u00e0 alla luce uno o due cuccioli, di cui si prende cura sino al compimento del settimo mese.\nL'aspettativa di vita \u00e8 di circa 15-18 anni.\nDistribuzione e habitat.\nCon due sottospecie (\"L. tardigradus tardigradus\" e \"L. tardigradus nycticeboides\") la specie \u00e8 diffusa unicamente in Sri Lanka, dove colonizza le aree di foresta pluviale monsonica nella zona sud-occidentale dell'isola, coste escluse.\nConservazione.\nLa \"IUCN Red List\" considera questa specie in pericolo di estinzione.\nLe minacce principali sono la riduzione del suo habitat naturale dovuta alla deforestazione e soprattutto la caccia da parte dell'uomo, legata all'utilizzo in medicina popolare quale rimedio per le malattie degli occhi.\nLa \"Zoological Society of London\", in base a criteri di unicit\u00e0 evolutiva e di esiguit\u00e0 della popolazione, considera \"Loris tardigradus\" una delle 100 specie di mammiferi a maggiore rischio di estinzione. Secondo l'ultima stima, ne esisterebbero meno di 60 esemplari, e l'ultimo avvistamento risale al luglio 2010.\nIl lori gracile nella cultura di massa.\nIl nome in tamil di questo animale \u00e8 \"thavangu\", che vuol dire \"smilzo\" ed \u00e8 lo stesso termine utilizzato per descrivere una persona emaciata o deforme.\nAlcuni esemplari di lori gracile possiedono una colorazione chiara ed una macchia sulla fronte, che ricorda il fiore di loto, simbolo degli adoratori della dea Vishnu, i quali a loro volta si tatuano il loto sulla fronte: per questo motivo, questi lori particolari vengono chiamati \"Nama-thavangu\".\nNella serie animata Kung Fu Panda - Mitiche avventure il personaggio di Tong Fo \u00e8 un Lori gracile."}
{"id": "1187060", "revid": "1573940", "url": "https://it.wikipedia.org/wiki?curid=1187060", "title": "Hapalemur aureus", "text": "Lapalemure dorato (\"Hapalemur aureus\" ) \u00e8 un primate della famiglia dei Lemuridae, endemico del Madagascar.\nDescrizione.\n\u00c8 un lemure di media taglia lungo 37-39.5\u00a0cm con una coda di 37\u201341\u00a0cm.Pesa tra 1 e 1.5\u00a0kg.\nDistribuzione e habitat.\nL\"Hapalemur aureus\" ha un areale ristretto ad alcune aree di foresta pluviale delle regioni sud-orientali del Madagascar.\nBiologia.\nHa abitudini crepuscolari.\nForma piccoli gruppi di non oltre 4 individui con un areale di circa 26 ettari.\nAlimentazione.\nHa una dieta estremamente specializzata: si nutre infatti quasi esclusivamente di germogli, foglie e midollo di bamb\u00f9 gigante (\"Cathariostachys madagascariensis\"), o \"volohosy\" in malgascio. Questa specie di bamb\u00f9 \u00e8 nota per il suo contenuto di cianuro, il che vuol dire che questo apalemure ingerisce ogni giorno una dose di veleno 12 volte superiore a quella necessaria per uccidere un uomo, senza ricavarne alcun danno: il meccanismo di disintossicazione della specie, tuttavia, \u00e8 ancora sconosciuto.\nRiproduzione.\nDopo un periodo di gestazione di circa 138 giorni, la femmina d\u00e0 alla luce un solo piccolo per anno.\nConservazione.\nSecondo le stime della IUCN, la popolazione \u00e8 in declino e attualmente ne sopravvivono circa un migliaio di esemplari, il che la fa considerare una specie a rischio critico di estinzione.\nLa \"Zoological Society of London\", in base a criteri di unicit\u00e0 evolutiva e di esiguit\u00e0 della popolazione, considera l\"Hapalemur aureus\" una delle 100 specie di mammiferi a maggiore rischio di estinzione.\nParte del suo areale ricade nel territorio del Parco Nazionale di Ranomafana e del Parco Nazionale di Andringitra."}
{"id": "1187063", "revid": "115127195", "url": "https://it.wikipedia.org/wiki?curid=1187063", "title": "Djougou", "text": "Djougou \u00e8 una citt\u00e0 situata nel dipartimento di Donga nello Stato del Benin con 207.926 abitanti (stima 2006)."}
{"id": "1187064", "revid": "810736", "url": "https://it.wikipedia.org/wiki?curid=1187064", "title": "Livello di base", "text": "Il livello di base di un fiume o torrente \u00e8 il punto pi\u00f9 basso al quale esso pu\u00f2 scorrere, definito spesso come l\"'imboccatura\" del fiume. Per i grandi fiumi, il livello di base \u00e8 di solito il livello del mare, ma un grande fiume o lago \u00e8 parimenti il livello di base per i corsi d'acqua tributari. Un'eccezione piuttosto rara si pu\u00f2 vedere nel Giordano, per il quale il livello di base \u00e8 rappresentato dal Mar Morto, 417 m sotto l'odierno livello del mare.\nIl livello di base \u00e8 significativo anche per il drenaggio subsuperficiale. Un livello di base basso \u00e8 un prerequisito per la formazione di una struttura di tipo carsico, una rete di doline e di caverne che possono svilupparsi quando la pioggia acida allarga le connessioni (mediante soluzione) nella roccia calcarea. Spesso questa rete di drenaggio sotterraneo alimenta a ritroso il drenaggio superficiale lungo i margini di fiumi pi\u00f9 grandi, che costituiscono l'effettivo livello di base.\nQuando la sorgente di un corso d'acqua \u00e8 molto alta rispetto al suo livello di base (alto gradiente topografico), l'erosione procede rapidamente a causa dell'energia dell'acqua in rapido movimento, la topografia diviene accidentata ed \u00e8 considerato un corso d'acqua \"giovane\" (geologicamente parlando). Quando l'erosione ha agito per un tempo geologico lungo, consumando verso il basso i punti elevati e creando una piccola differenza tra la sorgente e il livello di base di un corso d'acqua (basso gradiente fluviale), allora il corso d'acqua viene chiamato \"maturo\". Le valli dei corsi d'acqua maturi hanno pendenze dolci, punti pi\u00f9 elevati arrotondati e andamenti sinuosi.\nUno strato di roccia molto dura pu\u00f2 formare un livello di base temporaneo, finch\u00e9 non viene scavato da una parte all'altra. Ad esempio, la dolomite di Lockport ha creato un livello di base temporaneo per il fiume Niagara. Alla fine questo sar\u00e0 completamente scavato quando le Cascate del Niagara arretreranno e il Lago Erie sar\u00f2 drenato vicino al livello di base inferiore del Lago Ontario.\nI movimenti tettonici possono influenzare notevolmente i livelli di base. Un classico esempio per illustrare il fenomeno \u00e8 il fiume Colorado. Il graduale sollevamento tettonico dell'Altopiano del Colorado, soprattutto negli ultimi 20 milioni di anni (fino 3000 m), port\u00f2 il fiume e i suoi tributari ad erodere rapidamente i sedimenti di piana alluvionale e ad incidere la roccia sottostante fino a formare il Grand Canyon. Il corso del fiume \u00e8 caratterizzato dalla presenza di vari meandri (il pi\u00f9 famoso \u00e8 l' \"Horseshoe Bend\") che costituiscono una morfologia \"ereditata\" (infatti i corsi d'acqua meandriformi si sviluppano in contesti di pianura alluvionale e in alvei fluviali non confinati). Si tratta di un tipico caso di pattern di drenaggio \"antecedente\", nel quale la morfologia dei corsi d'acqua si \u00e8 mantenuta nonostante il cambiamento radicale dell'assetto topografico sottostante, a causa della estrema rapidit\u00e0 (in termini geologici) della variazione altimetrica che non ha consentito al corso d'acqua di adeguare la propria morfologia alla mutata situazione.\nAltri processi geologici possono influenzare i livelli di base. Nei Finger Lakes dello stato di New York, la glaciazione dell'era glaciale approfond\u00ec notevolmente le valli dei laghi e ringiovan\u00ec i corsi d'acqua tributari. Questi ultimi hanno gole profonde e spesso cascate dove gli strati di roccia dura rallentano l'erosione; essi sono detti \"valli sospese\".\nI livelli di base possono anche cambiare (in primo luogo a causa della formazione o della fusione dei manti di ghiaccio continentali), e sollevano o abbassano il livello di base finale dei fiumi costieri. Lungo la costa orientale del Nord America, le valli dei fiumi si estendono verso l'esterno fino alla piattaforma continentale, indicando un tempo in cui era possibile l'erosione a causa del pi\u00f9 basso livello di base rappresentato nel passato da un livello del mare inferiore. Oggi molti di questi stessi fiumi finiscono in baie, indicando che il livello del mare \u00e8 risalito in tempi geologici recenti. Ci\u00f2 viene definito un \"litorale annegato\"."}
{"id": "1187065", "revid": "547034", "url": "https://it.wikipedia.org/wiki?curid=1187065", "title": "Djougou Rurale", "text": "Djougou Rurale \u00e8 un comune situato nel dipartimento di Donga nello Stato del Benin. Esso comprende il territorio esterno alla citt\u00e0 di Djougou."}
{"id": "1187066", "revid": "117787871", "url": "https://it.wikipedia.org/wiki?curid=1187066", "title": "Ippazio", "text": "Origine e diffusione.\nContinua il nome greco \u2018\u03a5\u03c0\u03b1\u03c4\u03bf\u03c2 (\"Hypatos\"), derivato dal termine \u2018\u03c5\u03c0\u03b1\u03c4\u03bf\u03c2 (\"hypatos\"), \"altissimo\", \"supremo\", e significa quindi \"dal supremo carattere\" o \"sommo\", \"illustre\".\nOnomastico.\nL'onomastico si pu\u00f2 festeggiare in memoria di diversi santi, nei giorni seguenti:"}
{"id": "1187067", "revid": "439724", "url": "https://it.wikipedia.org/wiki?curid=1187067", "title": "Mystery White Boy", "text": "Mystery White Boy \u00e8 un album live di Jeff Buckley uscito nel 2000. \u00c8 una compilation di registrazioni dal vivo risalenti al tour successivo all'uscita dell'album Grace, tra il febbraio del 1995 e il febbraio del 1996."}
{"id": "1187070", "revid": "298055", "url": "https://it.wikipedia.org/wiki?curid=1187070", "title": "Fornaci di laterizi Maxia", "text": "Le Fornaci di laterizi Maxia sono un complesso di edifici di interesse archeologico - industriale, siti nella citt\u00e0 di Quartu Sant'Elena, in via Brigata Sassari.\nStoria.\nQuartu fin dalla seconda met\u00e0 del 1800 ospitava gi\u00e0 diversi servizi tra cui il municipio, la caserma dei carabinieri con annesse le carceri di Sant'Angelo e la stazione dei tram.\nLa vita economica della citt\u00e0 avveniva nel mercato, dove attualmente sorge la piazza Dessi, che ospita il nuovo mercato civico. La zona dove sorgeva il mercato veniva chiamata \"Sa Perda Mulla\" (la pietra miliare da cui Quartu prende il nome) poich\u00e9 in quel luogo si trovava la pietra miliare di epoca romana, che segnava la distanza di quattro miglia da Cagliari, successivamente sparita durante dei lavori.\nLa struttura pi\u00f9 importante era la stazione dei tram che sorgeva dove attualmente sorgono i giardinetti pubblici di piazza Matteotti. \nLa citt\u00e0 ospitava anche industrie come la distilleria Capra, il pastificio Rosas, il macello e alcune zone ricreative come il Cinema Impero e il Cinema Nuovo\nNel 1908 il fondatore della fabbrica, cavalier Felicino Maxia, sulla scia della rivoluzione industriale, cap\u00ec che in una citt\u00e0 in cos\u00ec grande fermento, come era Quartu in quel periodo, una fabbrica di laterizi avrebbe avuto sviluppo.\nLa fabbrica venne costruita nella periferia di Quartu su un terreno di forma quadrangolare di circa 10.000\u00a0m\u00b2. Felicino Maxia che tanto aveva viaggiato, soprattutto nel lombardo-veneto, affid\u00f2 il progetto della fabbrica alla Meccanica Lombarda, una ditta che si occupava dei progetti architettonici, di produrre le macchine e di fornire ingegneri. La fabbrica venne costruita con manodopera quartese utilizzando mattoni di argilla cotta fatti a mano e \"ladiri\" (tipici mattoni di fango, molto utilizzati nei paesi del Campidano anche per la realizzazione di abitazioni).\nLa fabbrica era composta da due capannoni principali che ospitavano uno la sala macchine, per la trasformazione dell'argilla in mattoni crudi, l'altro il forno, per la cottura dei mattoni. Sui vertici dell'area insistevano altri quattro capannoni pi\u00f9 piccoli, utilizzati per le svariate necessit\u00e0. Infine trovavano posto il grande forno per la produzione della calce, un piccolo fabbricato vicino al forno della calce (demolito e mai ricostruito), una cabina elettrica, diverse cisterne sotterranee per l'acqua a uso industriale, un pozzo e la palazzina di residenza dei proprietari. Gli aggiornamenti tecnologici dell'epoca portarono negli anni a sviluppare essiccatoi all'aperto o al chiuso ad aria calda forzata. Il complesso cos\u00ec costituito era rappresentativo della pregevole architettura industriale nazionale ed europea, dalla quale attingeva gli stili che abbinando alla funzione il gusto, enfatizzavano architettonicamente l'importanza economica della fabbrica.\nL'argilla utilizzata per la produzione dei mattoni proveniva dalle cave di argilla bianca di Su Paris, ubicata nelle vicinanze dello stagno di Simbirizzi, e dalle cave di argilla rossa di Ussana. La miscela di argille ottenuta dava al mattone ottime caratteristiche di resistenza e duttilit\u00e0 per un migliore utilizzo e facilit\u00e0 di posa in opera.\nLa fabbrica utilizzava all'inizio il forno Lanuzzi, un forno a legna e carbone in cui i mattoni venivano inseriti dall'alto, mentre da un'apposita apertura alla base veniva introdotta la legna. Questo forno venne poi sostituito con il forno Hoffman intorno al 1950; questo funzionava a petrolio grezzo con innesco da iniettori. I mattoni venivano cotti in cataste realizzate a mano all'interno del forno, accessibile tramite cunicoli a livello terra. Al forno era annessa un'alta ciminiera, di cui oggi rimango circa i 4/5, a cui i fumi di cottura (circa 900 \u00b0C) arrivavano attraverso dei condotti sotterranei grazie a un estrattore elettrico dotato di ventola.\nLe fornaci ospitavano alcuni essiccatoi esterni (tettoie) e altri interni. Quelli interni, divisi in molteplici magazzini, erano dotati di ventole elettriche che agitavano l'aria calda, proveniente da un apposito bruciatore alimentato dai fumi del forno Hoffman.\nLa fabbrica non mancava di un forno per la produzione della calce, costituente per dimensioni l'esempio pi\u00f9 grande in Sardegna.\nNei primi anni di attivit\u00e0 l'argilla, trasportata dalle cave su carri, veniva utilizzata per la produzione dei mattoni pieni, fatti a mano, tre per volta, in formelle di legno. Successivamente l'avanzare del progresso tecnologico port\u00f2 all'utilizzo dei camion, con un rilevante aumento della quantit\u00e0 del materiale trasportato, tale da costituire la cosiddetta \"montagna dell'argilla\" nel piazzale a destra dell'ingresso, dove l'argilla stagionava per essere poi inviata alla sala macchine mediante l'uso di una draga e di diversi vagoni su binario. In epoche successive questo metodo di trasporto avvenne su nastri trasportatori e negli ultimi anni su pala meccanica gommata. All'interno della sala macchine il prodotto allo stato naturale, passando tra tramogge, frantumatori, vagli e mattoniera, veniva trasformato nei vari tipi di mattoni forati, tavelle e pignatte, ancora crudi. Da qui il trasporto agli essiccatoi, sia all'aperto (nel periodo estivo) sia al chiuso ad aerazione forzata, avveniva su convogli di carrelli trainati da piccoli trattori. Dopo circa venti giorni, variabili in base al tipo di mattone e alle condizioni climatiche, il prodotto veniva caricato su altri convogli e inviato al forno per il ciclo di cottura (riscaldamento, cottura, raffreddamento). In ultimo i laterizi venivano trasportati, su carrelli spinti a mano, e accatastati nel piazzale per la vendita.\nPer tutto il ciclo di produzione erano necessarie circa trentacinque persone, cos\u00ec distinte: una segretaria (per tutte le funzioni amministrative e contabili), un capofabbrica (capace di gestire il personale e risolvere tutti i problemi, con disponibilit\u00e0 24 ore su 24 per le emergenze), due autisti (ai camion per il trasporto dell'argilla), un escavatorista (in cava), un meccanico (per riparare i ricorrenti guasti agli impianti), tre fuochisti (a turni di otto ore sino a coprire le ventiquattro ore e per 365 giorni, perch\u00e9 il forno non poteva essere mai spento), tre squadre di circa sei operai (una alla sala macchine, una agli essiccatoi, una al forno), due trattoristi (per i convogli).\nLe fornaci chiusero i battenti nel 1975 quando era gestita da Mariuccina Maxia, prima donna sarda imprenditrice nel settore, poich\u00e9 necessitava di una profonda ristrutturazione e ammodernamento troppo costoso per i proprietari, e per il sopraggiungere dei prodotti concorrenti toscani.\nAlle Fornaci Maxia bisogna riconoscere il merito di aver contribuito alla ricostruzione di gran parte dell'hinterland e di Cagliari nel secondo dopoguerra. I suoi mattoni inoltre vennero utilizzati, insieme con quelli delle Fornaci Picci, per la costruzione della citt\u00e0 di Carbonia."}
{"id": "1187079", "revid": "767487", "url": "https://it.wikipedia.org/wiki?curid=1187079", "title": "Io e Beethoven", "text": "Io e Beethoven (\"Copying Beethoven\") \u00e8 un film storico drammatico diretto nel 2006 da Agnieszka Holland, che racconta in modo romanzato gli ultimi anni di vita del compositore tedesco Ludwig van Beethoven, dal 1824 al 1827.\nTrama.\nUna giovane donna, di nome Anna Holtz, accorre al capezzale di Ludwig van Beethoven morente, appena in tempo per confidargli di aver finalmente compreso, durante il viaggio in carrozza attraverso la campagna, il significato della \"Grande fuga per quartetto d'archi\". Il senso di questo incontro \u00e8 chiarito in un lungo flashback che prosegue per l'intera durata del film.\nLa vicenda \u00e8 ambientata a Vienna nel 1824. Mancavano pochi giorni alla prima esecuzione della Nona Sinfonia e Beethoven, che doveva ancora concludere la stesura dell'opera, aveva bisogno di un copista che ne trascrivesse le parti. Il conservatorio invia a Wenzel Schlemmer, impresario del maestro, la studentessa Anna Holtz, che dimostra subito le proprie capacit\u00e0 apportando alcune correzioni personali ai manoscritti della composizione. Beethoven, il cui difficile carattere \u00e8 inasprito dalla sordit\u00e0, si prende gioco dell'ambizione della ragazza e tuttavia rimane impressionato dal suo intuito musicale. La presenza di Anna lo aiuta a concludere la sinfonia nei tempi stabiliti e gli consente di dirigere l'orchestra a dispetto della sua menomazione acustica: \u00e8 proprio la ragazza, nascosta tra gli orchestrali, a suggerirgli gli attacchi e ad impedire che il maestro vada fuori tempo. Anna riesce anche a stabilire un punto di contatto tra Ludwig e il nipote Karl, che si rifugia nel gioco d'azzardo per l'incapacit\u00e0 di corrispondere alle ambizioni dello zio. Anche Karl assiste alla prima e si commuove profondamente di fronte alla bellezza della musica.\nLa sinfonia riscuote un successo straordinario, ma Beethoven non \u00e8 appagato: sa che la sua vita sta per concludersi e sente il bisogno di esplorare nuove regioni della musica, seguendo le proprie viscere e non pi\u00f9 la mente. Anna, pur spaventata da alcuni atteggiamenti volgari del compositore, \u00e8 affascinata dalla forza della sua arte e continua a lavorare al suo fianco. Il compositore sembra voler distruggere tutte le sue certezze: colpisce a bastonate il progetto di un ponte realizzato dal fidanzato di Anna, giudicandolo privo di valore artistico, e critica ferocemente la sonata che lei gli aveva sottoposto per un giudizio. La ragazza pensa di abbandonare il maestro, ma comprende che solo attingendo alla sua arte potr\u00e0 riuscire a scoprire la propria vera voce e trovare la forza di comporre ancora. Perci\u00f2 ritorna da lui, che le chiede aiuto per ultimare le sue nuove composizioni.\nPer\u00f2 la \"Grande fuga\" \u00e8 un fiasco. La musica \u00e8 troppo complessa e il pubblico non la comprende. Anche Anna \u00e8 confusa, ma sente che in quelle note \u00e8 contenuto un messaggio che le epoche future sapranno interpretare. Nelle ultime scene Beethoven, malato e costretto a letto, continua a dettarle la musica che risuona dentro la sua testa. Si tratta di una sorta di riconciliazione dell'artista con Dio, quel Dio che dopo avergli donato il talento lo aveva privato dell'udito, e che viene finalmente evocato.\nRealt\u00e0 storica e finzione.\nIl film mescola aspetti reali della vita di Beethoven con altri deliberatamente inventati.\nIl personaggio di Anna Holtz, anche se puramente inventato, prende ispirazione sulla base di personaggi realmente esistiti, ovvero due studenti di musica austriaci che lavoravano come copisti nello studio in cui si serviva Beethoven, la compositrice Lorenc Ferenz notevolmente influenzata dalla musica di Beethoven, e un'altra donna il cui semplice atto di devozione \u00e8 divenuto leggenda:\n\u00c8 pura fantasia il fatto che Beethoven accettasse eventuali alterazioni dei propri manoscritti da parte dei copisti. Di sicuro, il compositore fu aiutato durante la prima direzione della Nona Sinfonia, e precisamente da Michael Umlauf, direttore musicale del Teatro K\u00e4rntnertor, dove l'esecuzione ebbe luogo. Esso non avvenne tuttavia nel modo rocambolesco descritto nel film: Umlauf si limit\u00f2 ad affiancare Beethoven sul podio, perfettamente visibile agli spettatori. \u00c8 invece probabile che il maestro non si accorgesse degli applausi se non al momento di rivolgersi verso la platea. Negli anni in cui \u00e8 ambientato il film, la sua sordit\u00e0 era certamente molto pi\u00f9 grave e limitante di quanto appaia sullo schermo e sembra che il compositore si esprimesse preferibilmente per iscritto, attraverso un taccuino da conversazione.\nBeethoven, inoltre, non avrebbe mai chiamato la propria Sonata per pianoforte n. 14 con il nomignolo \"Sonata al chiaro di luna\", che fu utilizzato per la prima volta dal poeta Ludwig Rellstab nel 1832, ma piuttosto con l'appellativo \"Quasi una Fantasia\" che egli stesso appose al titolo originale.\nDistribuzione.\nIl film \u00e8 uscito nelle sale italiane il 15 giugno 2007, mentre in quelle statunitensi il 11 novembre 2006."}
{"id": "1187083", "revid": "486946", "url": "https://it.wikipedia.org/wiki?curid=1187083", "title": "Casa di Eorl", "text": ""}
{"id": "1187084", "revid": "486946", "url": "https://it.wikipedia.org/wiki?curid=1187084", "title": "Piero Bestetti", "text": ""}
{"id": "1187085", "revid": "57342", "url": "https://it.wikipedia.org/wiki?curid=1187085", "title": "Luigi Giacobbe", "text": "Professionista dal 1926 al 1936, vinse una tappa al Giro d'Italia.\nCarriera.\nCorse per la Wolsit e la Maino. I principali successi sono stati la vittoria al Giro del Penice nel 1928, la Ventimiglia-Genova e la Tre Valli Varesine nel 1931. Partecip\u00f2 a dieci edizioni del Giro d'Italia tra il 1927 ed il 1936, vincendo la tappa di Cuneo nel 1931 e concludendo per cinque volte tra i primi 10: secondo nel 1930 e nel 1931, quinto nel 1929, nono nel 1927 e nel 1934. Partecip\u00f2 anche a tre edizioni del Tour de France: 1931, 1933 e 1935."}
{"id": "1187090", "revid": "729019", "url": "https://it.wikipedia.org/wiki?curid=1187090", "title": "Strada statale 391 di Elmas", "text": "La strada statale 391 di Elmas (SS 391) \u00e8 una strada statale italiana a due corsie di rilevanza locale.\nPercorso.\nHa inizio nei pressi di Elmas, distaccandosi dalla strada statale 130 Iglesiente, e termina nei pressi dell'aeroporto di Cagliari-Elmas."}
{"id": "1187100", "revid": "161374", "url": "https://it.wikipedia.org/wiki?curid=1187100", "title": "SS 130", "text": ""}
{"id": "1187102", "revid": "287204", "url": "https://it.wikipedia.org/wiki?curid=1187102", "title": "Bennati", "text": ""}
{"id": "1187109", "revid": "76963", "url": "https://it.wikipedia.org/wiki?curid=1187109", "title": "Geoffrey Grey", "text": "Biografia.\nQuesto famoso violinista visse nei dintorni di Dartmoor fino all'inizio della seconda guerra mondiale, periodo in cui and\u00f2 a vivere dai suoi nonni paterni, in Scozia. \nDal momento in cui si sono resi conti del suo interesse precoce per il violino, i suoi genitori avevano progettato per lui una carriera da violinista. A quell'epoca, per\u00f2, Edimburgo non si mostrava per niente amichevole nel confronto degli inglesi, e i giovani della citt\u00e0 manifestavano un'ostilit\u00e0 verso qualsiasi bambino dalle pretensioni artistiche.\nNonostante questo, egli entr\u00f2 nella Royal Academy of Music e studi\u00f2 il violino, la composizione, il pianoforte e la direzione d'orchestra. I suoi insegnanti di composizione furono William Alwyn, Benjamin Frankel e, pi\u00f9 tardi, a Parigi, Nadia Boulanger.\nDurante la sua carriera, incontra Edwin Carr, compositore neozelandese, che diventer\u00e0 per lui un amico fedele. \nNel 1959, va a vivere in Nuova Zelanda dove lavora come freelance (violinista), fino a quando gli attribuiscono l'incarico di Tour Musical Director della NZ Opera Company. Alcuni dei pezzi creati anteriormente da lui vengono diffusi dalla NZBS; dopo di che, nel 1960, fa ritorno in Inghilterra.\nCon una famiglia da sostentare, accetta l'incarico di Direttore della Suffolk Rural Music School. Dopo un anno, per\u00f2, cessa di praticare questa attivit\u00e0 e si stabilisce a Londra per i quarant'anni che seguono, lavorando nuovamente come violinista freelance.\nDurante questo lungo periodo, occupa degli impieghi importanti suonando in grandi orchestre, e continua a comporre per diverse combinazioni di strumenti. Inoltre, partecipa molto attivamente alla vita musicale londinese contribuendo con molti concerti (solo) di musica contemporanea e con le sue proprie composizioni.\nSuona anche per balletti, commedie musicali e per concerti pop. Per molte occasioni, parte in tourn\u00e9e con la Lindsay Kem Theatre Company come violinista, pianista e percussionista.\nNel 1992, si reca in Olanda, dove lavora durante un anno. \nNel 1996 va a vivere per prima in Cornovaglia dopo di che a Margate dove si concentra quasi esclusivamente sulla composizione. \nNel marzo del 2003, in seguito alla morte del suo amico Edwin Carr, contatta l'oboista Dominique Enon per chiedergli di fare una riduzione per pianoforte del concerto per oboe e orchestra, che aveva dedicato a questo oboista prima del suo decesso.\nQuesto incontro finisce per essere fruttuoso visto che Grey ritorna poi in Francia per impregnarsi della direzione di Kurt Masur a Radio France. Egli resta in contatto con Dominique Enon al quale dedicher\u00e0 un pezzo per oboe e piano. Il loro incontro apparir\u00e0 ugualmente sull'edizione di molti dei suoi lavori in Francia da parte di Gilles Manchec delle edizioni Armiane di Versailles.\nGeoffrey Grey vive attualmente in Dorset e ha visto tre dei suoi nuovi lavori pubblicati in quest'anno 2007."}
{"id": "1187110", "revid": "729019", "url": "https://it.wikipedia.org/wiki?curid=1187110", "title": "Fortezza di Marienberg", "text": "La fortezza di Marienberg (in tedesco \"Festung Marienberg\") si trova su un rilievo, lo \"Schlossberg\", nelle immediate vicinanze della citt\u00e0 tedesca di W\u00fcrzburg.\nStoria e descrizione.\nPer la sua locazione sopraelevata, gi\u00e0 in et\u00e0 celtica sull'altura erano stati costruiti una rocca di rifugio e un luogo di culto pagano. Al posto di quest'ultimo venne eretta nel 706, in epoca franca, la \"Marienkirche\" a pianta circolare, la chiesa pi\u00f9 antica di W\u00fcrzburg. In un primo tempo vi vennero sepolti i vescovi di W\u00fcrzburg, come testimoniato dalle lapidi.\nLa fortezza sub\u00ec progressive mutazioni nel corso degli anni. Le parti pi\u00f9 antiche che si sono conservate fino ad ora hanno pi\u00f9 di mille anni. Dal 1253 al 1719 la fortezza divenne anche residenza dei principi vescovi di W\u00fcrzburg. Dal 1573 assunse l'aspetto di un castello rinascimentale. Durante la guerra dei trent'anni la fortezza venne conquistata dagli Svedesi (1631), trasformata secondo lo stile barocco e dotata di un giardino.\nSotto il principe vescovo Johann Philipp von Sch\u00f6nborn (1642-1673) l'edificio venne rinforzato con numerosi bastioni a pianta stellare dall'architetto francese Simon Choquet.\nNel cortile, accanto alla torre della rocca, si trova la rinascimentale \"Brunnenhaus\", edificio ottagonale a protezione del pozzo profondo 105 metri.\nNella battaglia campale del Meno (1866) i bombardamenti prussiani scatenarono un potente incendio al Marienberg, reale fortezza bavarese, ma l'artiglieria della fortezza riusc\u00ec a rispondere e la fortezza rimase inespugnata fino alla tregua.\nLa fortezza Marienberg ospita oggi il \"Mainfr\u00e4nkisches Museum\" (Museo della Franconia) e il \"Museo della fortezza\".\nAlla fortezza Marienberg si \u00e8 ispirato Ludwig II, re di Baviera, per la costruzione del castello di Neuschwanstein; pertanto all'interno di quest'ultimo vi sono alcune sale che sono o forse erano la copia quasi esatta di quelle presenti nella fortezza, differenti solamente dal fatto di essere molto pi\u00f9 grandi e sfarzose."}
{"id": "1187117", "revid": "125857827", "url": "https://it.wikipedia.org/wiki?curid=1187117", "title": "Manchester United Football Club 2004-2005", "text": "Questa voce raccoglie le informazioni riguardanti il Manchester United Football Club nelle competizioni ufficiali della stagione 2004-2005."}
{"id": "1187121", "revid": "7", "url": "https://it.wikipedia.org/wiki?curid=1187121", "title": "Porto vecchio di Genova", "text": ""}
{"id": "1187122", "revid": "1005847", "url": "https://it.wikipedia.org/wiki?curid=1187122", "title": "Costituzione francese del 1791", "text": "La Costituzione francese del 1791 \u00e8 la carta costituzionale approvata il 3 settembre 1791 in ottemperanza a quanto previsto dalla Dichiarazione dei diritti dell'uomo e del cittadino del 1789.\nL'art. 6 della Dichiarazione dei diritti dell'uomo e del cittadino riconosceva a \u00ab\"tutti i cittadini\"\u00bb il diritto di partecipare \u00ab\"direttamente o tramite i loro rappresentanti alla sua\" [della legge] \"formazione\"\u00bb; ma secondo la carta del 1791 i \"cittadini\", sulla base del loro censo, venivano distinti in \"\"attivi\" e \"passivi\"\": questi ultimi, meno abbienti, non avevano diritto di voto.\nCaratteristiche della costituzione.\nLa Costituzione prevedeva una monarchia limitata: la monarchia di diritto divino era finita con il simbolico cambiamento del titolo assegnato al Re, non pi\u00f9 \"di Francia\", ma \"per grazia di Dio e Costituzione dello Stato, re dei Francesi\", dato che la sovranit\u00e0 apparteneva alla Nazione, intesa come quel gruppo di soggetti che sentono di condividere un destino comune per tradizione di vita associata formatasi per una comunanza di elementi, come razza, religione, territorio, lingua.\nLa Costituzione sanc\u00ec per la prima volta la separazione dei tre poteri dello Stato (legislativo, esecutivo, giudiziario), due dei quali (legislativo ed esecutivo) erano stati precedentemente citati, ancorch\u00e9 non espressamente definiti, nella Dichiarazione dei diritti dell'uomo e del cittadino del 1789.\nLa Costituzione codificava espressamente i tre poteri negli articoli 3, 4 e 5 del Titolo III.\nIl potere legislativo veniva affidato ora all'Assemblea Nazionale Legislativa, composta di 745 deputati ed eletta per la durata di due anni.\nL'elezione dei deputati avveniva in due successivi gradi, a suffragio ristretto su base censitaria: il corpo dei cittadini attivi (coloro che pagavano tasse per un valore corrispondente ad almeno tre giornate lavorative) eleggeva al suo interno gli \"elettori\" ai quali spettava la successiva elezione dei deputati; gli \"elettori\" dovevano essere titolari di beni valutati nei ruoli tributari per un valore che poteva andare dalle cento alle quattrocento giornate lavorative.\nGli \"elettori\" a loro volta potevano eleggere come deputato all'Assemblea Nazionale qualsiasi cittadino attivo (\"Sezione III. \u2013 Assemblee elettorali. Nomina dei rappresentanti - Art. 3. Tutti i cittadini attivi, quale che sia il loro stato, professione o tributo, potranno essere eletti rappresentanti della Nazione\").\nIl potere esecutivo rimase nelle mani del Re, che lo esercitava tramite la scelta di alcuni ministri, anche se non all'interno del Parlamento per evitare conflitti di interesse.\nIl potere giudiziario pass\u00f2 invece dalle mani del Re ai magistrati, che non potevano pi\u00f9 essere da lui nominati ma dovevano essere eletti con le medesime procedure previste per l'elezione dell'Assemblea nazionale legislativa.\nIl re conservava tuttavia un potere di veto sospensivo sui provvedimenti approvati dall'Assemblea, ma questo veto \u00ab\"non pu\u00f2 applicarsi n\u00e9 alle leggi costituzionali, n\u00e9 alle leggi fiscali, n\u00e9 alle deliberazioni concernenti la responsabilit\u00e0 dei ministri\"\u00bb che possono essere messi in stato d'accusa dall'Assemblea, alla quale rimaneva invece il controllo sulla condotta degli Affari esteri del Capo dello Stato.\nConseguenze e sviluppi.\nL'equilibrio precario tra Re e Assemblea si modific\u00f2 progressivamente a favore di quest'ultima e da monarchia costituzionale pura si scivol\u00f2 in breve verso una monarchia parlamentare. Con l'esautoramento completo di Luigi XVI, dopo l'avvio (aprile 1792) ed il pessimo andamento iniziale della guerra, l'Assemblea cedette il posto ad una \"Convenzione Nazionale\", eletta per redigere una nuova Costituzione."}
{"id": "1187124", "revid": "1543377", "url": "https://it.wikipedia.org/wiki?curid=1187124", "title": "Ferrari 365 GTC4", "text": "La Ferrari 365 GTC4 \u00e8 un'autovettura coup\u00e9 prodotta dalla casa automobilistica italiana Ferrari tra il 1971 ed il 1973.\nSviluppo.\nAl salone dell'automobile di Ginevra del 1971 venne presentata la 365 GTC4 che, come la 365 GTB4, sua progenitrice, mostrava una linea particolarmente moderna, anche se di certo meno \u201cgeniale\u201d della Daytona, caratterizzata da alcuni dettagli stilistici innovativi, fra i quali il paraurti anteriore integrato nel muso stesso. La 365 GTC4 sostitutiva nel listino della casa automobilistica la Ferrari 365 GT 2+2 e rappresentava una variante meno esasperata della Daytona.\nQuesta vettura rappresenta per\u00f2 nella genealogia delle vetture Ferrari un caso a s\u00e9, diversa dalle granturismo di alta gamma che l'avevano preceduta (quelle contraddistinte dalla sigla 365) cos\u00ec come da quelle che la seguiranno negli anni Settanta: attorno al tradizionale 12 cilindri di 4390,3 cm\u00b3 alloggiato su un telaio con passo ridotto a 2500\u00a0mm, Pininfarina realizz\u00f2 un coup\u00e9 due posti, pi\u00f9 altri due dietro di fortuna, dalla linea sinuosa e filante evidentemente studiata nella nuova galleria del vento della carrozzeria torinese, entrata in funzione proprio in quegli anni.\nTecnica.\nLa novit\u00e0 maggiore dal punto di vista stilistico era costituita dalla calandra sottolineata da uno spesso anello che fungeva da paraurti, posto al culmine del muso lungo e spiovente, sul quale erano collocati i fari a palpebra e, sul cofano motore, due prese d'aria rettangolari per raffreddare i sei carburatori Weber 38DCOE.\nSimilmente alla Daytona, le superfici del tetto, del lunotto e del baule posteriore si fondevano le une nelle altre, prima di interrompersi bruscamente nella coda della vettura. Vista lateralmente, la GTC colpiva per l'andamento sinuoso del profilo che ricordava quasi un'onda, e per la forma appuntita del vetro posteriore che andava a formare con il montante un triangolo perfetto.\nLo specchio di coda, leggermente in depressione rispetto al profilo del bagagliaio, era dotato di gruppi ottici circolari a tre elementi, divenuti poi consueti su diverse vetture del cavallino degli anni a venire come, per esempio, la 365 GT4 BB.\nAnche il motore, il noto V12 di 4390 cm\u00b3, era lo stesso montato sulla Daytona, ma con alcune varianti: la lubrificazione era di tipo convenzionale a carter umido ed i carburatori Weber, per consentire l'abbassamento della linea del cofano, erano montati lateralmente.\nLa potenza, a causa del rapporto di compressione pi\u00f9 basso, era di 340\u00a0CV (320 sulla versione USA dotata di dispositivi antinquinamento). Le prestazioni di questa autovettura erano di tutto rispetto, la velocit\u00e0 massima si attestava infatti a 260\u00a0km/h con un rapporto peso/potenza di 4,3\u00a0kg/cv.\nTra il 1971 e il 1973 furono prodotte solo 508\u00a0365 GTC4."}
{"id": "1187125", "revid": "729019", "url": "https://it.wikipedia.org/wiki?curid=1187125", "title": "Titolo mondiale dei minimosca WBO", "text": "Il Titolo mondiale di pugilato categoria minimosca viene assegnato dalla WBO dal 1989, cio\u00e8 da un anno dopo la fondazione della federazione stessa. Il limite di peso \u00e8 di 108 libbre.\nEcco di seguito la lista dei pugili che hanno potuto fregiarsi di questa cintura:"}
{"id": "1187129", "revid": "466539", "url": "https://it.wikipedia.org/wiki?curid=1187129", "title": "Saipan", "text": "Saipan \u00e8 un'isola oceanica di abitanti, il cui distretto costituisce la capitale del Commonwealth delle Isole Marianne Settentrionali, in unione politica con gli Stati Uniti d'America.\nGeografia fisica.\nTerritorio.\nL'isola si trova grossomodo al centro delle Marianne Settentrionali, nell'Oceano Pacifico. L'isola pi\u00f9 vicina \u00e8 Tinian, mentre Guam dista circa 200\u00a0km. Il maggior rilievo \u00e8 il Monte Tapochau, a 474 m s.l.m. \nGeografia antropica.\nSuddivisioni amministrative.\nGarapan.\nIl villaggio insulare pi\u00f9 popoloso \u00e8 Garapan, che si trova al centro e sul lato occidentale della costa, lungo la barriera corallina. Esso \u00e8 altres\u00ec il maggior centro turistico nazionale.\nSociet\u00e0.\nReligione.\nLa maggioranza della popolazione \u00e8 di religione cattolica."}
{"id": "1187130", "revid": "77509906", "url": "https://it.wikipedia.org/wiki?curid=1187130", "title": "SS 34", "text": ""}
{"id": "1187132", "revid": "78592579", "url": "https://it.wikipedia.org/wiki?curid=1187132", "title": "SS 32", "text": ""}
{"id": "1187133", "revid": "161374", "url": "https://it.wikipedia.org/wiki?curid=1187133", "title": "SS 125", "text": ""}
{"id": "1187135", "revid": "161374", "url": "https://it.wikipedia.org/wiki?curid=1187135", "title": "SS 198", "text": ""}
{"id": "1187137", "revid": "116437130", "url": "https://it.wikipedia.org/wiki?curid=1187137", "title": "SS 9", "text": ""}
{"id": "1187138", "revid": "320578", "url": "https://it.wikipedia.org/wiki?curid=1187138", "title": "SS 526", "text": ""}
{"id": "1187140", "revid": "116438191", "url": "https://it.wikipedia.org/wiki?curid=1187140", "title": "SS 10", "text": ""}
{"id": "1187145", "revid": "161374", "url": "https://it.wikipedia.org/wiki?curid=1187145", "title": "SS 391", "text": ""}
{"id": "1187147", "revid": "1104133", "url": "https://it.wikipedia.org/wiki?curid=1187147", "title": "Fantaghir\u00f2 2", "text": "Fantaghir\u00f2 2 \u00e8 una miniserie televisiva di genere fantastico del 1992 diretta da Lamberto Bava. \n\u00c8 la seconda miniserie che fa parte del franchise di \"Fantaghir\u00f2\". \n\u00c8 stato trasmesso per la prima volta da Canale 5 in due parti da 100 minuti ciascuna, il 20 e il 22 dicembre 1992.\nPer molti anni, l'intera saga \u00e8 stata replicata durante il periodo natalizio.\nTrama.\nPrima parte.\nFantaghir\u00f2 e Romualdo stanno per sposarsi, ma la perversa Strega Nera complotta di distruggere il loro amore. Infatti rapisce il padre di Fantaghir\u00f2 e lo tiene in ostaggio. Quando la notizia giunge al regno, Fantaghir\u00f2 e Romualdo si stanno scambiando i voti nuziali: la coppia decide di rimandare il matrimonio e Romualdo con il suo esercito va a cercare il padre di Fantaghir\u00f2.\nNella foresta incontrano la Regina degli Elfi, che li obbliga ad affrontare tre prove per assicurarsi che le loro intenzioni siano pure. Le prove consistono in una battuta di caccia terribilmente trucida, nell'abbattimento di un albero millenario e nella deviazione del corso di un fiume. Romualdo le rifiuta tutte e tre ritenendole troppo crudeli e la regina, inaspettatamente, li lascia passare, congratulandosi con il principe per aver superato le tre prove: non avendole volute affrontare, ha dato prova di rispettare la natura in ogni sua forma.\nL'esercito riprende la sua marcia. Ai confini del Regno Oscuro montano un accampamento, prima dell'attacco al castello, il giorno seguente. Mentre riposano, la Strega Nera assume le sembianze di Fantaghir\u00f2 e va da loro; bacia Romualdo e lui sviene all'istante, colpito dall'incantesimo che la malvagia strega gli ha inflitto: quando riprender\u00e0 i sensi avr\u00e0 completamente dimenticato Fantaghir\u00f2.\nSeconda parte.\nLa vera Fantaghir\u00f2 decide di recarsi segretamente al Regno Oscuro da sola. Si taglia i capelli e si avvia con il suo cavallo sprovvista per\u00f2 della sua spada, a causa del giuramento fatto da lei stessa e sigillato con la magia, che la obbliga a non riprendere in mano un'arma per il resto della sua vita. Fuggita da dei banditi, arriva infine all'accampamento di Romualdo, che \u00e8 abbandonato.\nEntra nel castello e capisce che Romualdo e il suo esercito sono stati catturati e imprigionati. Quindi negozia con il Re, l'uomo della Strega Nera, di avere un singolo duello col campione del regno e questi acconsente. Il campione della Strega Nera si rivela per\u00f2 essere Romualdo stesso che, soggiogato dalla magia della strega, non riconosce Fantaghir\u00f2.\nDurante il duello, i due servitori della strega, Fulmine e Saetta, si ribellano alla loro padrona. Saetta le fa bere una pozione soporifera e va a liberare gli uomini di Romualdo, Cataldo e Ivaldo, i quali fermano l'amico prima che uccida Fantaghir\u00f2. Tutti insieme ritornano al loro castello prendendo come ostaggio il Re Nero, che si scoprir\u00e0 essere il padre di Fantaghir\u00f2, sottomesso dalla strega per mezzo dei suoi poteri ipnotici.\nTuttavia, mentre stanno per tornare nel loro regno, la Strega Nera attrae a s\u00e9 Romualdo, ancora sotto il suo controllo, e costringe Fantaghir\u00f2 a tornare indietro. Ne seguir\u00e0 uno scontro tra le due, durante il quale la malvagia strega verr\u00e0 provocata a trasformarsi in qualcosa di puro e delicato, come un cristallo. La Strega Nera accetta la sfida, ma cos\u00ec facendo permette alla principessa di distruggerla in mille pezzi.\nIntanto Romualdo, tornato nel Reame con Fantaghir\u00f2, non ricorda pi\u00f9 nulla, compreso l'amore della sua vita, e decide di andarsene. Fantaghir\u00f2, dopo l'iniziale disperazione, decide di far rivivere al principe la giornata, vissuta nel primo episodio della serie, in cui i due si erano incontrati e innamorati, sperando di far tornare in questo modo la memoria di Romualdo. Anche grazie all'aiuto della Strega Bianca, Romualdo recupera i ricordi, ma cos\u00ec facendo, torna in vita la Strega Nera che trasforma Fantaghir\u00f2 in un ignoto animale. La Strega Bianca usa Fulmine una volta che questi si \u00e8 trasformato in freccia, per battere la Strega Nera, facendola esplodere.\nLa Strega Bianca svela a Romualdo che per restituire a Fantaghir\u00f2 la forma umana, l'uomo deve riconoscerla al primo tentativo tra gli animali del fiume e baciarla. Nonostante diversi animali cerchino di sviarlo, Romualdo bacia l'animale giusto (un rospo), riportando la donna alle sue vere sembianze. I due fidanzati possono dunque ricongiungersi."}
{"id": "1187150", "revid": "121174619", "url": "https://it.wikipedia.org/wiki?curid=1187150", "title": "Bernstadt", "text": ""}
{"id": "1187151", "revid": "486946", "url": "https://it.wikipedia.org/wiki?curid=1187151", "title": "SP.a", "text": ""}
{"id": "1187152", "revid": "29883", "url": "https://it.wikipedia.org/wiki?curid=1187152", "title": "ASP .Net", "text": ""}
{"id": "1187154", "revid": "486946", "url": "https://it.wikipedia.org/wiki?curid=1187154", "title": "Socialistische Partij-Anders", "text": ""}
{"id": "1187157", "revid": "1305772", "url": "https://it.wikipedia.org/wiki?curid=1187157", "title": "Ehingen", "text": ""}
{"id": "1187159", "revid": "767487", "url": "https://it.wikipedia.org/wiki?curid=1187159", "title": "Kicked &amp; Klawed", "text": "Kicked &amp; Klawed \u00e8 il secondo album della Sleaze/Glam metal band, Cats in Boots, uscito nel 1989 per l'Etichetta discografica EMI Records."}
{"id": "1187161", "revid": "767487", "url": "https://it.wikipedia.org/wiki?curid=1187161", "title": "Last Works 1993-1995", "text": "Last Works 1993-1995 \u00e8 un album raccolta della Sleaze/Glam metal band, Cats in Boots, uscito nel 1999 per l'Etichetta discografica R&amp;P Records."}
{"id": "1187162", "revid": "76963", "url": "https://it.wikipedia.org/wiki?curid=1187162", "title": "Diego Torres", "text": "\u00c8 figlio della popolare cantante argentina Lolita Torres. Durante la sua adolescenza, cant\u00f2 in una banda musicale chiamata \"La Marca\", che si sciolse nel 1991.\n\u00c8 sposato con la modella argentina Debora Bello\nBiografia.\nIl suo debutto musicale \u00e8 stato con la band \"La Marca\"; gi\u00e0 nel 1991 Diego Torres mosse i primi passi in televisione, come protagonista della serie \"La banda del Golden Rocket\", la quale ebbe molto successo e continu\u00f2 per 3 anni.\nNel 1992 venne pubblicato il suo primo disco \"Diego Torres\", prodotto artisticamente da Cachorro L\u00f3pez. Questo disco ha venduto oltre 200.000 unit\u00e0, soprattutto grazie alle hit \"Estamos juntos\", \"Alguien la vio partir\" o \"Puedo decir que s\u00ed\".\n\"Tratar de Estar Mejor\" (1994), \u00e8 il suo secondo disco che lo port\u00f2 alla consacrazione definitiva: mescolando il reggae, le ballate, il pop latino ed il funk, \"Deja de pedir perd\u00f3n\" e \"San Salvador\", oltre che il tema che ha dato il nome al disco, risultarono le canzoni pi\u00f9 importanti dell'album. Diego Torres \u00e8 stato riconosciuto come l'artista argentino con il livello maggiore di vendite nel periodo 1994 - 1995: solo in Argentina infatti ha venduto 430.000 copie.\nUn grande tour per tutta l'America Latina lo catapult\u00f2 fuori dalle frontiere argentine e nel 1995 fu convocato in Spagna per partecipare al disco omaggio a Joan Manuel Serrat, per il quale apport\u00f2 \"Pen\u00e9lope\".\n\"Luna nueva\" fu edito simultaneamente con il suo primo passaggio cinematografico, nel film \"La furia\", diretto da Juan Bautista Stagnaro. Il film fu il pi\u00f9 visto dell'anno in Argentina, con oltre 1.300.000 spettatori. Nell'agosto del 1997 questo show fu presentato dal vivo, attraverso otto spettacoli al Teatro dell'Opera.\n\"Tal cual es\" del 1999 \u00e8 stato un ulteriore successo, anche se lievemente inferiore rispetto ai precedenti, la canzone pi\u00f9 ascoltata risult\u00f2 \"Qu\u00e9 ser\u00e1\".\n\"Un mundo diferente\" \u00e8 un disco di puro ottimismo. Edito in uno dei momenti pi\u00f9 duri per la storia argentina, i suoi testi richiamano alla speranza che qualcosa pu\u00f2 cambiare e migliorare. Esempi massimi sono \"Color esperanza\" e \"Sue\u00f1os\". Molto emotivo risulta invece \"A trav\u00e9s del tiempo\", il tema che chiude il disco, dedicato al suo amico Fernando Olmedo, morto in un incidente automobilistico.\n\"MTV Unplugged\", il concerto acustico prodotto ed edito assieme alla catena televisiva, permette a Diego Torres di estendere le sue frontiere. Fra gli invitati al concerto Unplugged figurano Julieta Venegas, Vicentico e La Chilinga.\nIl 21 settembre 2007 \u00e8 stato pubblicato il brano \"Coraz\u00f2n felino\", versione spagnola di \"Brivido felino\", in duetto con Mina e pubblicato in \"Todav\u00eda\", album la cantante di Cremona.\nAppare nella seconda stagione della telenovela \"Los \u00fanicos\" (2012).\nNel 2014 \u00e8 stato protagonista della telenovela \"Los vecinos en guerra\"."}
{"id": "1187163", "revid": "117537311", "url": "https://it.wikipedia.org/wiki?curid=1187163", "title": "Erbach", "text": ""}
{"id": "1187166", "revid": "767487", "url": "https://it.wikipedia.org/wiki?curid=1187166", "title": "Markus Babbel", "text": "Carriera.\nCalciatore.\nClub.\nAll'esordio in Bundesliga la sua prima squadra fu il , per il quale inizialmente gioc\u00f2 nelle giovanili, procedendo fino alla prima squadra e partendo titolare per otto volte e da riserva per quattro volte in partite di campionato.\nIl trasferimento all'Amburgo nell'agosto 1992 diede a Babbel l'opportunit\u00e0 di apparire regolarmente in prima squadra. Riusc\u00ec a segnare il suo primo gol in Bundesliga dall'esordio. Ritornato al Bayern Monaco, fece 167 presenze, prima di essere preso dall'allora allenatore del G\u00e9rard Houllier nel giugno 2000, andando a essere parte della difesa del Liverpool in quattro dei cinque trofei vinti dai \"Reds\" nel 2001. Nell'agosto 2003 and\u00f2 in prestito al Blackburn Rovers dopo essere guarito dalla sindrome di Guillain-Barr\u00e9, facendo varie apparizioni in prima squadra, e segnando 3 gol. Babbel ha vinto la Coppa UEFA due volte, nel 1996 con il Bayern e nel 2001 con il Liverpool.\nBabbel fu membro della squadra del Liverpool autrice dello storico \"treble\" nella stagione 2000-2001, compresa la Coppa UEFA. Contrasse poi un virus che gli imped\u00ec di giocare per un'intera stagione.\nL'ultima squadra di Babbel \u00e8 stato lo Stoccarda, con un trasferimento a costo zero nel luglio 2004. Nel gennaio 2007 annunci\u00f2 che si sarebbe ritirato al termine della stagione.\nNazionale.\nHa giocato 51 volte con la maglia della Germania (segnando una rete nel successo per 4-1 contro la Georgia del 6 settembre 1995) e ha fatto parte della squadra vittoriosa agli Europei 96. Babbel ha inoltre giocato per il suo paese i Mondiali di Francia 1998 e gli Europei 2000.\nAllenatore.\nNel maggio 2007 ha firmato come vice-allenatore per lo . Dopo il licenziamento di Armin Veh il 23 novembre 2008, Babbel fu nominato nuovo allenatore dello Stoccarda con Rainer Widmayer come assistente.\nNel febbraio del 2012 diventa allenatore dell'Hoffenheim, prendendo in panchina il posto di Holger Stanislawski.\nA met\u00e0 ottobre 2014 sostituisce Carlos Bernegger sulla panchina del , rilevando una squadra che occupava l'ultimo posto in classifica della massima serie svizzera. Dopo averla salvata dalla relegazione, il tecnico tedesco prolunga di una stagione il suo contratto."}
{"id": "1187170", "revid": "1305772", "url": "https://it.wikipedia.org/wiki?curid=1187170", "title": "Lauterach", "text": ""}
{"id": "1187171", "revid": "287204", "url": "https://it.wikipedia.org/wiki?curid=1187171", "title": "Primera Divisi\u00f3n 2006-2007 (Spagna)", "text": "La Primera Divisi\u00f3n 2006-2007 \u00e8 stata la 76\u00aa edizione della massima serie del campionato spagnolo di calcio, disputato tra il 26 agosto 2006 e il 17 giugno 2007 e concluso con la vittoria del , al suo trentesimo titolo.\nCapocannoniere del torneo \u00e8 stato Ruud van Nistelrooij (Real Madrid) con 25 reti.\nStagione.\nIl , allenato da Fabio Capello, vinse il titolo dopo una strepitosa rimonta sul : le due squadre chiusero il campionato a pari punti (76), ma i \"blancos\" si laurearono Campioni di Spagna grazie ai risultati negli scontri diretti, che si conclusero con una vittoria casalinga del Real per 2-0 e un pareggio per 3-3.\nPirotecnica fu la 37\u00aa giornata, in cui all'88\u00ba minuto il Real Madrid era in svantaggio 2-1 contro il Real Saragozza e il Barcellona in vantaggio 2-1 sull'Espanyol. Ma le marcature congiunte di questi ultimi e dei madrileni, entrambe all'89\u00ba minuto, portarono entrambi i risultati sul 2-2, permettendo al Real di tornare in testa alla classifica, quando fino a 2 minuti dalla fine il vantaggio dei \"blaugrana\" era di 3 punti.\nClassifica finale.\nLegenda:\nRegolamento:\nNote:"}
{"id": "1187173", "revid": "2519", "url": "https://it.wikipedia.org/wiki?curid=1187173", "title": "Lauterach (Baden-W\u00fcrttemberg)", "text": ""}
{"id": "1187176", "revid": "125258578", "url": "https://it.wikipedia.org/wiki?curid=1187176", "title": "Villa Valmarana &quot;Ai Nani&quot;", "text": " Villa Valmarana \"ai Nani\" \u00e8 una villa veneta situata alle porte della citt\u00e0 di Vicenza, sulle falde del colle di San Bastian, propaggine del vicino Monte Berico. La villa \u00e8 celebre per lo straordinario ciclo di affreschi di Giambattista Tiepolo (che dipinse la villa nel periodo del suo massimo splendore artistico) e del figlio Giandomenico.\nIl nomignolo \"ai Nani\", con cui \u00e8 conosciuta, per differenziarla dalle altre ville della stessa famiglia, \u00e8 dovuto alle 17 sculture in pietra rappresentanti dei nani, un tempo sparsi nel parco come nani da giardino, poi allineati sul muro di cinta.\nLa villa, pur essendo abitata dalla famiglia nobiliare dei Valmarana, \u00e8 aperta al pubblico sei giorni alla settimana, al pari della vicina Villa Capra detta \"La Rotonda\" del Palladio, di propriet\u00e0 di un altro ramo della famiglia Valmarana. Il viale di accesso alla villa continua infatti verso est lungo la stradina non asfaltata che conduce alla \"Rotonda\", distante poche centinaia di metri.\nStoria.\nIl primo edificio, quello residenziale, voluto da Giovanni Maria Bertolo, fu completato nel 1670. Durante gli anni successivi alla struttura furono affiancate una barchessa, una foresteria, una stalla e vari altri edifici, tipici delle ville venete; tuttavia la collocazione collinare e gli interessi dei proprietari fanno s\u00ec che questa villa si caratterizzi pi\u00f9 come residenza che come centro produttivo agricolo.\nNel 1720 la propriet\u00e0 venne ceduta ai fratelli Valmarana: la famiglia continua a possedere il complesso e ad abitarlo.\nNel 1736 Giustino Valmarana incaric\u00f2 Francesco Muttoni, che per la famiglia Valmarana aveva gi\u00e0 lavorato con il palazzo cittadino di San Faustino, del restauro della villa; fu Muttoni ad apportare molte delle modifiche, come i frontoni triangolari sui due lati della palazzina principale, le scalinate e le torrette laterali della palazzina, nonch\u00e9 il tamponamento delle arcate della foresteria e la costruzione delle scuderie, sviluppate su due piani, con accesso dal viale che porta alla villa e dal piazzale soprastante.\nNell'aprile del 1944, in piena seconda guerra mondiale, alcune bombe incendiarie colpirono la villa e distrussero buona parte del soffitto della sala dell\"Eneide\". Quasi tutti gli affreschi dovettero essere asportati: per alcuni venne utilizzata la tecnica dello strappo, mentre gli altri vennero staccati dopo la demolizione del muro retrostante in modo da conservare tutto lo spessore dell'intonaco sul quale erano stati dipinti. Al termine del conflitto bellico essi furono riapplicati alle pareti.\nDecorazione.\nLa palazzina principale e la foresteria furono affrescate da Giambattista Tiepolo e dal figlio Giandomenico nel 1757, per volere di Giustino Valmarana. In particolare la palazzina principale ripercorre temi mitologici e classici, con scene dall\"'Iliade\", dall\"Eneide\", dalla mitologia, dalla \"Gerusalemme liberata\" di Torquato Tasso e dall\"Orlando furioso\" di Ariosto. \"Ai quattro lati della villa altrettante stanze rievocano l'epopea antica e moderna attraverso scene eroico-amorose: come in un percorso iniziatico i protagonisti dei quattro sommi poemi della storia d'Europa riflettono sulla \"necessit\u00e0 di superare le delizie e le pene d'amore per raggiungere la maturit\u00e0 e la solitudine eroiche\".\nTiepolo, oltre al pennello, ha fra le mani i libri che hanno segnato il pensiero occidentale, la storia che lega l'antico al moderno, dall'antica Grecia e dalla Roma imperiale al grande Rinascimento italiano, in un gioco di specchi e di imitazioni. La villa diviene cos\u00ec un \"palazzo della memoria\", schema dell'universo imperniato sui quattro angoli-pilastro (Nord, Sud, Est, Ovest) in cui i personaggi-chiave dell'epica, la storia immaginaria che unifica i tempi (Antico, Moderno) attraverso le gesta degli eroi celebrati per il coraggio adamantino e le virt\u00f9 straordinarie, si raccolgono dialogando su un teatro virtuale\". I personaggi affrescati esprimono un sentimentalismo che richiama quello presente nel melodramma, genere teatrale diffuso nel XVIII secolo che ebbe in Pietro Metastasio il suo esponente pi\u00f9 noto.\nCorpo centrale.\nNell'atrio viene rappresentato il \"Sacrificio d'Ifigenia\" (sicuramente la pi\u00f9 celebre fra le opere presenti nella dimora e probabilmente la pi\u00f9 nota fra le rappresentazioni artistiche di Ifigenia) e a sinistra la \"Flotta greca in Aulide\"; nel soffitto Diana e Eolo; sopra le porte personificazioni dei fiumi, opera di Giandomenico Tiepolo.\nLa prima sala \u00e8 dedicata all\"Iliade\", e propone in un \"trompe l'oeil\" la meditabonda, solitaria malinconia di Achille che rinuncia a Briseide. Nella sala dell\"Iliade\" spicca \"Teti consola Achille\", con l'eroe acheo ritratto nella classica postura dell'uomo malinconico: il braccio sorregge la testa mentre le armi giacciono abbandonate; tra i flutti marini appare Teti, nereide moglie di Peleo e madre di Achille.\nLa stanza omerica d\u00e0 accesso a quella ariostesca: dopo Achille, troviamo infatti la storia ardimentosa di Ruggero che libera Angelica dall'orca e quella di ispirazione bucolica e teneramente amorevole di Angelica e Medoro. Nella sala dell\"Orlando furioso\" spiccano gli affreschi \"Ruggero salva Angelica\" e \"Angelica incide il nome di Medoro sulla corteccia\": \u00e8 lo snodo narrativo che scatena la follia di Orlando. In quest'ultima opera il paesaggio rappresentato da Tiepolo \u00e8 primaverile e sereno: esso riprende il \"topos\" del \"locus amoenus\".\nLa terza e la quarta sala presentano scene dall\"Eneide\" del poeta latino Virgilio e dalla \"Gerusalemme liberata\" di Torquato Tasso. I due poeti nel Settecento erano letti con una sensibilit\u00e0 quasi romantica. L'\"eroismo della rinuncia amorosa\" per l'adempimento di un destino eroico fa da ponte anche in queste due stanze, con Enea che deve decidere l'abbandono di Didone e con Rinaldo che abbandona la maga Armida. Nella sala dell\"Eneide\" Tiepolo raffigura Mercurio mentre esorta Enea a lasciare la regina cartaginese. Mercurio \u00e8 ritratto con il suo caduceo. Enea ha la postura dell'uomo pensieroso: la mano regge la fronte, l'elmo \u00e8 abbandonato a terra. Il dramma interiore di Enea \u00e8 accentuato dalla posizione delle gambe divaricate. Nella sala della \"Gerusalemme liberata\" la figura di Rinaldo assume una componente \"teatrale\" e melodrammatica, attraverso la forte torsione del busto e la rappresentazione del paesaggio. In particolare in \"Rinaldo abbandona Armida\" l'albero al centro della scena \u00e8 quasi una cesura tra il futuro che attende Rinaldo e il passato che lo ha legato ad Armida. Notevole anche \"Rinaldo osserva vergognoso la propria immagine soggiogata\", raffigurante un segmento poco noto del poema tassiano.\nForesteria.\nLa foresteria presenta uno stile pi\u00f9 moderno rispetto al resto della villa, con richiami all'Illuminismo e scene di vita quotidiana, dalla rappresentazione della campagna veneta, a quelle della nobilt\u00e0, sino a quella della lontana Cina. In questa parte della villa compare in maniera decisa la mano di Giandomenico Tiepolo, che nega il gusto del sublime paterno.\nGiandomenico Tiepolo fu un precursore nella scelta dei temi dipinti nella foresteria. Nella sala delle cineserie spiccano il \"Mercante di stoffe\" e la \"Passeggiata del Mandarino\", specchio del gusto dell'epoca per un esotismo di maniera. La stanza delle scene campestri mostra temi che sono caratterizzati dall'idillio. Nella stanza \"gotica\" (uno dei primissimi esempi di rappresentazione neogotica, al tempo), passeggiate, personaggi e ambiente sono appunto tutti accolti in una cornice neogotica (\"Passeggiata estiva ed invernale\", \"Dichiarazione d'amore\", \"Figure allegoriche\").\nLeggenda dei nani.\nUna leggenda vuole che la figlia del signore della villa fosse affetta da nanismo, e che i custodi e i servitori dell'edificio fossero scelti esclusivamente tra i nani, perch\u00e9 alla ragazza non si voleva far conoscere il proprio difetto fisico. Quando nella villa penetr\u00f2 un principe, alla sua vista la ragazza si disper\u00f2: presa coscienza del proprio stato, la giovane si tolse la vita gettandosi dalla torre, motivo per cui i nani rimasero pietrificati dal dolore.\nI fedeli servitori pietrificati sorveglierebbero il sonno eterno della figlia del proprietario della villa."}
{"id": "1187178", "revid": "2155689", "url": "https://it.wikipedia.org/wiki?curid=1187178", "title": "Hiroya Oku", "text": "Biografia.\nAvvicinatosi al fumetto grazie a un concorso, diviene poi assistente di Naoki Yamamoto, autore specializzato in serie erotiche; forse \u00e8 proprio a causa dell'influenza di quest'ultimo che il debutto come autore completo, nel 1989 sulle pagine di \"Weekly Young Jump\" (edito da Sh\u016beisha), avviene con un manga dello stesso genere, \"HEN\". Altri suoi lavori sono le raccolte di storie brevi \"Aka\" (\"Rosso\") e \"Kuro\" (\"Nero\"), il fantascientifico \"Zero One\" e \"Gantz\", pubblicato sempre su \"Young Jump\"; contemporaneamente lavora al manga \"La mia Maetel\". Dopo la fine di \"Gantz\", Oku ha dato inizio ad un nuovo manga di genere fantascientifico chiamato \"Inuyashiki\", nelle pagine di \"Weekly Young Magazine\", edito da K\u014ddansha."}
{"id": "1187180", "revid": "125194464", "url": "https://it.wikipedia.org/wiki?curid=1187180", "title": "He-Man and the Masters of the Universe", "text": "He-Man and the Masters of the Universe (rinominata nella seconda stagione \"Master of The Universe VS The Snakemen\" in originale) \u00e8 una serie televisiva a cartoni animati che reinterpreta la omonima serie classica di cartoni del 1983; \u00e8 stata prodotta nel 2002 dalla Mike Young Productions, in coincidenza con il ravvivarsi del marchio dei \"Masters of the Universe\" operato dalla Mattel dopo anni di oblio. Si compone di 39 episodi distribuiti in due stagioni. Negli Stati Uniti d'America \u00e8 stata trasmessa dall'emittente Cartoon Network, mentre l'edizione italiana \u00e8 stata trasmessa in prima visione su Italia 1 ed in seguito replicata su Italia Teen Television e su Hiro; la versione DVD \u00e8 per ora prevista soltanto per il mercato anglofono.\nContrariamente al precedente tentativo di rilancio avvenuto con il sequel \"He-Man\" del 1990, che era ambientato nel futuro dell'universo narrativo in un fantascientifico mondo di Primus, questa versione del 2002 punta ad un ritorno alle radici della serie classica del 1983, tuttavia con una maggiore attenzione al background dei personaggi ed una forte trama orizzontale, oltre che ad un maggiore dinamismo dei disegni. Nella confezione dello spettacolo sono stati ripresi elementi da tutto il materiale animato precedente e da alcuni dei fumetti pubblicati al tempo, come per esempio l'idea dei saggi e delle architetture fatte di cristallo (che proviene appunto dalla serie futuristica), oppure il personaggio di Hordak, che negli anni '80 era stato mostrato in forma animata principalmente nella serie di She-Ra.\nLa serie si \u00e8 avvalsa della collaborazione di alcuni fra gli scrittori della serie classica, fra cui Larry DiTillio.\nAdam e He-Man.\nNella serie classica del 1983 il principe Adam esagerava volutamente la sua goffaggine ed incoscienza, proprio per mantenere una notevole distanza fra la sua figura e quella di He-Man, perch\u00e9 nessuno potesse immaginare che fossero la stessa persona, alla stessa maniera di Don Diego per non essere accostato a Zorro. In questa serie invece le cose sono cambiate: il principe Adam inizialmente \u00e8 realmente goffo ed infantile, essendo un inesperto ragazzino di sedici anni, in luogo del giocherellone, ma in fondo affidabile, giovane diciottenne della serie classica. I due principi Adam sono diversi anche nel fisico: mentre nella serie classica Adam \u00e8 raffigurato muscoloso quanto He-Man e gli altri eroi della serie, nella serie del 2002 Adam \u00e8 gracile e minuto, con un fisico ancora immaturo.\nQuesta volta He-Man non \u00e8 pi\u00f9 soltanto un \"travestimento con superpoteri\", ma \u00e8 una vera e propria trasformazione in un'altra persona: He-Man diventa la versione cresciuta di Adam nel fisico e nel carattere.\nLa serie animata.\nIn questa serie le puntate, pur essendo autoconclusive, seguono una trama di fondo, ed i vari personaggi secondari assumono spesso il ruolo di protagonisti temporanei, in modo che il pubblico possa conoscerli meglio e magari affezionarcisi. \u00c8 secondo questa logica che vengono altres\u00ec narrate le origini di alcuni di loro, e anche la storia di Eternia. Sono anche presenti alcuni personaggi provenienti dalle serie di giocattoli che non erano mai apparsi sullo schermo. \nStagione 1 (26 episodi).\nIl Pianeta Eternia ha visto la fine di tirannia e malvagit\u00e0. La comunit\u00e0 vive in pace, nella sicurezza che le peggiori minacce sono esiliate dietro la muraglia mistica, nei desolati territori vicino alla Montagna del Serpente.\nRitenendo il pericolo fuori portata, nessuno si preoccupa dei tentativi del malvagio Skeletor per rompere la barriera, che alla fine cede, lasciando lui e i suoi accoliti liberi di diffondere nuovamente la sua malvagit\u00e0, cominciando con la cattura del re di Eternia Randor. Skeletor \u00e8 incollerito particolarmente da questo capitano divenuto re, perch\u00e9 nella battaglia che precedette il suo esilio, quando ancora si chiamava Keldor, evitando e ritorcendogli contro il suo attacco, lo sfigur\u00f2 orribilmente.\nIl crollo delle mura viene subito avvertito da Sorceress, maga guardiana del castello di Grayskull, che chiama il fidato amico Man-At-Arms, avvertendolo che il destino delle mura si \u00e8 compiuto, e che \u00e8 giunta l'ora che un altro destino, quello dell'eroe di Grayskull, abbia a compiersi.\nIl giovane Adam, viziato e spensierato principe, futuro erede al trono di Eternia, \u00e8 allenato giornalmente dalla severa Teela, sua migliore amica. Adam viene avvicinato dal padre adottivo di Teela, Man-at-arms, che lo conduce al Castello di Grayskull. L\u00ec Adam apprende da Sorceress l'avvicinarsi del male ed il suo ruolo nella difesa del regno come He-Man. Adam, ovviamente rifiuta incredulo ogni responsabilit\u00e0, e fa ritorno al Palazzo reale, dove per\u00f2 scopre amaramente l'avvenuto attacco ed il rapimento del padre ad opera delle forze di Skeletor.\nRicredendosi sugli avvertimenti di Sorceress e stupito della forza dei soldati di Skeletor, Adam torna subito al Castello di Grayskull, senza curarsi di apparire un codardo. Nell'antica fortezza Sorceress gli consegna la Spada del Potere: con essa, Adam trasforma se stesso in He-Man, e la sua tigre domestica in Battle-Cat. Cos\u00ec \"armato\" He-Man si reca al campo di battaglia, rovescia le sorti della battaglia in favore dei dominatori dell'universo, e salva il re Randor.\nNel corso della prima stagione, la difesa di Eternia migliora, grazie agli accordi con nuovi alleati, come il popolo di Andrinos (gli uomini-ape), o convinti direttamente da He-Man, come Cyclone. La maga di Grayskull, Sorceress, si rivela come la madre di Teela; si apprende che quest'ultima, soggetta a manifestazioni di incontrollati poteri, ne dovr\u00e0 ereditare la responsabilit\u00e0 e il manto di \"Sorceress\". Skeletor apprende che il potere dei saggi, durante il suo esilio, \u00e8 finito a Grayskull e dedicher\u00e0 ogni sforzo per entrarvi. Si accenna anche a Hordak, il malvagio \"mentore\" di Skeletor, e il vincitore degli uomini serpente.\nMolto pi\u00f9 che nella serie classica, la vendita dei giocattoli era un obiettivo del cartone; perci\u00f2 in alcune puntate vediamo He-Man e Skeletor con costumi differenti, ora invernali, ora armature antiche, ora esoscheletri tecnologici.\nLa prima stagione ha termine in un momento di grande tensione: Skeletor ha radunato i maggiori avversari di He-Man, e usando i suoi consueti alleati come esca, riesce a catturare la gran parte dei dominatori; Adam perde la Spada del Potere, e si trova a difendere senza di essa il Castello di Grayskull, contro Skeletor e tutti i suoi alleati, vecchi e nuovi.\nStagione 2 (13 episodi - incompiuta).\nLa serie si apre con la risoluzione del conflitto lasciato in sospeso: Orko riporta la Spada del Potere ad Adam, i dominatori vengono liberati, Skeletor battuto, la sua nuova banda sciolta. Evil-Lyn, offesa dal tradimento di Skeletor, cerca una nuova guida e decide, con l'ausilio di Kobra Khan, di liberare gli uomini-serpente ed il loro condottiero, il malvagio Re Hiss, dalla loro prigione nella montagna del Serpente (nel cui nome \u00e8 spiegata l'esistenza), lo stesso covo di Skeletor.\nAdam apprende della sollevazione degli uomini-serpente da Sorceress, e scopre le vestigia di He-Man molto cambiate: una nuova armatura, pensata appositamente per contrastare i nuovi nemici. Skeletor passa momentaneamente in secondo piano, per poi recuperare il suo status di antagonista.\nQuesta stagione \u00e8 pi\u00f9 corta della prima, e gli episodi sono ormai susseguenti e non pi\u00f9 autoconclusivi. I personaggi vengono maggiormente sviluppati, e ne vengono reintrodotti dei vecchi, come Fisto, un soldato della Grande Discordia, disonorato per una assenza non permessa, riottoso fratello maggiore di Man-At-Arms.\nNell'episodio \"Ritorno al Passato\" (Out of the Past) si narra di come la giovane Sorceress, all'epoca libera dai suoi doveri, assist\u00e9 un soldato sofferente per le ferite e l'amnesia, innamorandosene perdutamente. Il soldato scomparve misteriosamente e non \u00e8 chiaro se costui dovesse essere stato Man-At-Arms, Fisto o qualcun altro, lasciando oscuro questo mistero.\nVengono poi rivelate anche le origini di Skeletor e di Evil-Lyn; in un episodio la Maga parla al giovane Adam del Castello di Grayskull, il cui re portava tale nome e band\u00ec Hordak a Despondos; la battaglia gli fu fatale (come gli era stato predetto) e mor\u00ec, ma prima scelse la sua sposa come prima Sorceress e guardiana del suo castello, e i suoi vassalli (provenienti da diverse razze eterniane) diventarono i saggi, depositari del potere che scorreva nel suo corpo; la sua spada rimase nel castello, in attesa di passare ad un suo discendente e canalizzare in quest'ultimo il \"potere di Grayskull\". La serie si conclude con l'episodio 13, che vede la sconfitta degli Uomini Serpente, la cattura di un gravemente ferito Re Hiss, sconfitto da Zodak, e la distruzione da parte di He-man del dio Aspis, che ritorna, pietrificato, ad essere la montagna del Serpente stessa.\nSe la produzione non fosse stata interrotta, la seconda stagione sarebbe stata completata cos\u00ec: Re Hiss si sarebbe ristabilito, dopo la sua cattura operata dai \"dominatori\", e avremmo assistito al confronto finale fra lui e Skeletor, che avrebbe visto quest'ultimo vincitore.\nUna creatura di Skeletor sarebbe stata mandata per annientare la reputazione di He-Man e rovesciare il governo di re Randor, una comparsa ripresa dalla serie classica: \"Impostore\" (Faker), un alter ego malvagio di He-Man, con la sua stessa forza.\nStagione 3 (mai realizzata).\nNella terza stagione avremmo assistito alla conquista di Eternia da parte dell'annunciato Hordak e delle sue orde maligne (fra cui l'irsuto \"Grizzlor\", il viscido \"Mantenna\", il mostro succhia potere \"Leech\", i cyborg \"Mosquitor\" e \"Dragstor\"), riportate nella dimensione eterniana da Evil-Lyn. Sopraffatto Skeletor e sparso caos per tutta Eternia, He-Man e i \"dominatori\" sarebbero allora divenuti fuggitivi ricercati.\nAl termine della stagione l'ingrato Skeletor sarebbe riuscito a sopraffare persino il terribile Hordak, al quale doveva la vita; Man-At-Arms sarebbe stato catturato e trasformato in un uomo-serpente (evento mostrato comunque nei fumetti, con una storia ispirata alla sceneggiatura del non realizzato quarantesimo episodio animato), ma non si sa se questa avrebbe dovuto essere una condizione definitiva, Teela avrebbe compiuto il suo destino divenendo la nuova Sorceress di Grayskull, She-Ra avrebbe fatto la sua comparsa, insieme ad altri vecchi personaggi.\nCancellazione.\nCompiuta la prima parte della seconda stagione, la serie \u00e8 stata rimossa dai palinsesti da Cartoon Network, seguita rapidamente anche dalla Mattel. La motivazione \u00e8 che lo spettacolo non ha ricevuto grandi ascolti, e che la linea di giocattoli non \u00e8 piaciuta alle masse. L'opinione dei fans \u00e8 che il fallimento era annunciato in partenza dalla cattiva promozione che se ne \u00e8 fatta. Criticato anche il lavoro dei \u201cFour Horsemen Studios\u201d, disegnatori delle action figure, giudicate non \u201cmoderne\u201d in un catalogo carente (perch\u00e9 presente un numero eccessivo di \"static figure\", cio\u00e8 i vecchi pupazzi non snodabili), e poco appetibili dai collezionisti.\n\u00c8 amaramente ironico osservare come anche in questo caso \"He-Man and the Masters of the Universe\" ha sofferto degli stessi problemi di una volta, nonostante i quasi venti anni trascorsi. Allora una carente e malgestita distribuzione del catalogo presso i commercianti (ad esempio tre Skeletor contro una Evil-Lyn), rese impossibile a molti collezionisti procurarsi la serie completa, mentre per molti commercianti fu un problema riuscire a vendere il merchandise dedicato a personaggi poco pubblicizzati.\nFumetti.\nIn coincidenza con la nuova serie animata fu pubblicata anche una nuova serie a fumetti, da parte della MV Creations.\nInizialmente fu un successo annunciato: non per nulla erano andati bene anche i nuovi Transformers e i G.I. Joe; inoltre era un periodo di riscoperta del genere fantasy e di varie \u201coperazioni-nostalgia\u201d. Per\u00f2 alla lunga questo fumetto, molto pi\u00f9 maturo della serie animata, non ha saputo entrare nelle simpatie dei maggiori acquirenti di comics statunitensi: i teenager.\nOltre al problema di pagare le royalties, gli autori avevano anche il problema, dovuto a motivi legali e di contratto, di non potere aggiungere nessun personaggio che non fosse presente anche nel cartone; a meno che non fosse anonimo.\nNel 2004, con il numero 8 del Volume 3, la serie venne interrotta.\nLo stile del fumetto, pi\u00f9 maturo rispetto alla serie animata, rispecchia quella che \u00e8 stata la polemica fra gli addetti ai lavori e la Mattel. Quest'ultima ha pesantemente influenzato la produzione della serie animata, contrariamente a quel che accadde con la Filmation, alla quale venne data praticamente carta bianca (nella creazione delle storie e nell'adattamento dei personaggi). La volont\u00e0 dei fumettisti di creare una continuit\u00e0 indipendente venne amaramente delusa.\nFra i disegnatori di questa generazione di fumetti c'\u00e8 anche un artista italiano, Emiliano Santalucia.\nLista dei fumetti.\nMasters of the Universe (Volume I, miniserie)\nMasters of the Universe (Volume II, miniserie)\nMasters of the Universe - The Icons of Evil (serie di autoconclusivi)\n\"He-Man and the Rise of the Snake Men\" (miniserie)\nMasters of the Universe Halloween Specials\nMasters of the Universe Season 1 Encyclopedia\nMasters of the Universe (Volume III, serie continuativa)"}
{"id": "1187186", "revid": "1774197", "url": "https://it.wikipedia.org/wiki?curid=1187186", "title": "Serie C1 2007-2008", "text": "La Serie C1 2007-08 \u00e8 stata la trentesima edizione del campionato di categoria.\nIl Campionato si \u00e8 disputato tra il 26 agosto 2007 e il 4 maggio 2008. Si \u00e8 concluso con la vittoria del nel girone A e della nel girone B.\nStagione.\nAl torneo hanno preso parte 36 squadre, divise in due gironi da 18; tra esse, figuravano le quattro retrocesse al termine della Serie B 2006-07, ovvero l', il ed il , oltre al retrocesso dopo i play-out di categoria, e le sei neopromosse dalla Serie C2, il , il ed il , classificatesi prime nei tre gironi, il , la e il , vincitrici dei play-off.\nGirone A.\nIl girone A \u00e8 vinto per la prima volta nella sua storia dal , che conquista una storica promozione in B: per la squadra allenata da Massimiliano Allegri \u00e8 decisiva la vittoria contro il al \"Ricci\" per 1-0 con gol di Piccioni al 22\u00ba del primo tempo. Ai play-off torna dopo 6 anni in B il , che eliminer\u00e0 in semifinale il (dopo aver perso l'andata per 1-0, i padovani vinceranno il ritorno per 2-0) e in finale trovano la che manca dalla B da 2 anni: l'andata \u00e8 disastrosa in casa e i grigiorossi vincono 1-0 (gol di Temellin). Sembra ormai fatta, quando al ritorno allo \"Zini\", i veneti vincono 3-1 togliendo ai cremonesi il ritorno in cadetteria (gol di Meggiorini, Coralli e De Gasperi per il Cittadella).\nRischia la retrocessione in C2 per la prima volta nella sua storia il (al ritorno in terza categoria dopo 64 anni) che, dopo un girone d'andata disastroso trascorso all'ultimo posto (nonostante fosse tra i favoriti per la promozione, definendosi addirittura \"la Juventus della Serie C\") e il cambio di ben 3 allenatori (Colomba, Pellegrini, Sarri e ancora Pellegrini), si riprende nel ritorno evitando la retrocessione diretta il 27 aprile con la vittoria sul in casa, che permette agli scaligeri di disputare i play-out: si gioca contro la e, all'andata, il Verona si impone solo al 95\u00ba minuto con un colpo di testa di Morante su punizione di Zejtullaev. Il ritorno a Busto Arsizio \u00e8 da spettacolo: i tigrotti vanno in vantaggio con Negrini al 37\u00ba minuto e vedono certa la permanenza in C1, condannando il Verona peggio classificato, fino al 90\u00ba, quando una progressione dalla fascia destra di Zejtullaev insacca il gol di una salvezza sofferta per i giallobl\u00f9. Altra retrocessa fu il , che vinse l'andata in casa contro la , ma al ritorno sub\u00ec due reti dai salernitani e scese in C2. Alla fine n\u00e9 Pro Patria n\u00e9 Lecco retrocessero: furono ripescate nella nuova Lega Pro Prima Divisione.\nClassifica finale.\nLegenda:\nRegolamento:\nNote:\nGirone B.\nIl girone B viene vinto dalla , che ottiene la promozione tra i cadetti dopo 3 anni battendo il 27 aprile il in casa per 2-0. I play-off verranno invece vinti dall' che, dopo aver perso la semifinale d'andata a Perugia contro gli umbri, riesce a rimontare il risultato e ad approdare in finale contro il dove vincer\u00e0 per 2-1 tornando in B dopo 5 anni di mancanza.\nCondannata gi\u00e0 da tempo il alla retrocessione in C2, ma i pugliesi rifiutano di iscriversi e ripartono dalla Prima Categoria, ai play-out cadono (contro la ) e il (contro la ); intanto ripartirono dalla Serie D i toscani della e della , cos\u00ec gli abruzzesi furono ripescati nella nuova Lega Pro Prima Divisione.\nClassifica finale.\nLegenda:\nRegolamento:\nNote:"}
{"id": "1187190", "revid": "1494169", "url": "https://it.wikipedia.org/wiki?curid=1187190", "title": "Rammingen", "text": ""}
{"id": "1187192", "revid": "1226", "url": "https://it.wikipedia.org/wiki?curid=1187192", "title": "Ingegneria meccatronica", "text": ""}
{"id": "1187193", "revid": "124123", "url": "https://it.wikipedia.org/wiki?curid=1187193", "title": "Jason Lader", "text": "\u00c8 stato per il breve spazio di un tour primaverile nel corso del 2003 il bassista del gruppo The Mars Volta, all'epoca senza bassista fisso.\nSuccessivamente, ha anche rivestito i panni di manipolatore del suono per un breve spazio di tempo successivamente alla morte di Jeremy Michael Ward.\nHa inoltre ricoperto il ruolo di ingegnere del suono per la traccia dello stesso gruppo \"Ambuletz\", presente come bonus track nella versione britannica del primo disco del gruppo, \"De-loused in the Comatorium\".\nCollabora con molti artisti statunitensi e internazionali in qualit\u00e0 di produttore, musicista, tecnico del suono e programmatore. In particolare, ha stretto un forte sodalizio con Rick Rubin partecipando a molti album da lui prodotti come tecnico, bassista, chitarrista, tastierista e in fase di mixaggio."}
{"id": "1187195", "revid": "1446238", "url": "https://it.wikipedia.org/wiki?curid=1187195", "title": "Westerheim", "text": ""}
{"id": "1187197", "revid": "287204", "url": "https://it.wikipedia.org/wiki?curid=1187197", "title": "Kansas City Spurs", "text": "Kansas City Spurs fu il nome di un club calcistico statunitense di Kansas City (Missouri) nato nel 1968 a seguito del trasferimento della franchigia dei . Il club fu attivo nella North American Soccer League dal 1968 al 1970, vincendo il campionato del 1969.\nStoria.\nI Kansas City Spurs nacquero nel 1968 a seguito del trasferimento della franchighia dei . Nel 1968, sotto la guida tecnica dell'ungherese J\u00e1nos B\u00e9dl, arrivarono primi nella \"Gulf division\" ma furono sconfitti ai play-off dai San Diego Toros. Al termine di quella stagione nella NASL vi fu il contemporaneo abbandono di dieci squadre. Gli Spurs furono uno dei pochi club a sopravvivere e a giocare il campionato del 1969 ridotto a sole 5 squadre. Il torneo fu diviso in due met\u00e0, la cui prima consistette in un girone d'andata e ritorno nel quale le squadre vennero rappresentate da una compagine britannica. Gli Spurs furono rappresentati dal nella prima parte, e vinsero il campionato superando gli Atlanta Chiefs grazie al maggior numero di gol segnati.\nNel 1970 non riuscirono a qualificarsi per i Playoff, finendo al secondo posto nella \"Northern division\" alle spalle dei Rochester Lancers che poi vinsero il campionato. L'anno seguente le difficolt\u00e0 economiche causarono la mancata iscrizione della squadra alla NASL."}
{"id": "1187198", "revid": "57342", "url": "https://it.wikipedia.org/wiki?curid=1187198", "title": "Antonio Riboldi", "text": "Biografia.\nProveniente da una famiglia di modeste condizioni economiche, \u00e8 entrato a far parte dell'Istituto della carit\u00e0 (meglio conosciuti come Rosminiani).\nDurante il periodo del noviziato, nella primavera 1944 fu sfollato alla Sacra di San Michele a Sant'Ambrogio di Torino, dove il 21 maggio fu coinvolto in una rappresaglia dei soldati tedeschi che misero al muro lui e gli altri Novizi e Padri Rosminiani per due ore minacciandoli di fucilazione. Dopo un colloquio dell'ufficiale tedesco con Padre Andrea Alotto storico Rettore della Sacra il gruppo di religiosi venne liberato.\nVenne ordinato sacerdote il 29 giugno 1951. Inviato nel 1958 in una parrocchia di Santa Ninfa, nella Valle del Belice e Diocesi di Mazara del Vallo, si trov\u00f2 nel 1968 a fronteggiare lo stato d'emergenza causato dal terremoto che sconvolse la terra trapanese, fronteggiando assieme ai suoi parrocchiani le prepotenze della mafia, organizzando la loro lotta per ottenere una casa e abitando per anni, come loro, in una baracca di legno.\nIn quegli anni partecip\u00f2 a cortei e manifestazioni davanti al Parlamento in difesa delle richieste dei suoi concittadini e collabor\u00f2 con diverse persone legate alla vita politica e istituzionale del paese, fra questi il generale Carlo Alberto Dalla Chiesa e il Presidente della Regione Siciliana on. Piersanti Mattarella.\nMinistero episcopale.\nIl 25 gennaio 1978 papa Paolo VI lo nomina vescovo di Acerra. Riceve l'ordinazione episcopale l'11 marzo 1978 dall'arcivescovo di Palermo cardinal Salvatore Pappalardo, coconsacranti il vescovo di Mazara del Vallo Costantino Trapani, O.F.M., e il vescovo ausiliare di Roma Clemente Riva, I.C.\nAd Acerra, terra di complicazioni sociali, monsignor Riboldi concentr\u00f2 il suo impegno contro la camorra: attraverso dure prediche ed esortazioni fatte in chiesa e con la sua azione di persuasione tra i suoi parrocchiani, contribu\u00ec a rompere il muro di omert\u00e0, suscitando pentimenti e collaborazioni con la giustizia. Lo stesso boss Raffaele Cutolo volle incontrarlo durante la sua detenzione per potersi confessare.\nNegli anni ottanta ha svolto il suo apostolato anche in diverse carceri italiane, dove ha incontrato numerosi \"pentiti\" della lotta armata.\nIl 16 gennaio 1998 presenta le sue dimissioni per raggiunti limiti di et\u00e0 ma verranno accettate da Papa Giovanni Paolo II solo il 7 dicembre 1999. Gli succede alla guida della diocesi mons. Salvatore Giovanni Rinaldi.\nDal 1999, anno della morte di mons. Clemente Riva, Riboldi \u00e8 stato l'ultimo vescovo al mondo dell'istituto Rosminiano (Istituto della carit\u00e0). Si parl\u00f2 negli anni passati di una sua possibile elevazione alla porpora cardinalizia: sarebbe stato il primo dei Rosminiani a riceverla.\nIl 12 novembre 2000 partecip\u00f2 all'inaugurazione del Cineteatro Incontro della parrocchia di Besnate, che dopo pi\u00f9 di 70 anni dalla sua prima apertura, venne ristrutturato con le nuove tecnologie Dolby Digital.\nHa conferito l'ordinazione episcopale a Gennaro Pascarella.\nImpegnato in molte attivit\u00e0 da conferenziere, Riboldi \u00e8 stato direttore responsabile del mensile \"Amici di Follereau\" dell'Associazione italiana amici di Follereau (AIFO) che dal 1961 realizza iniziative in favore degli ultimi nei paesi del sud del mondo. Per molti anni \u00e8 stato inoltre una delle autorevoli voci della rubrica a carattere religioso del Giornale Radio RAI di Radiouno, \"Ascolta si fa sera\".\nIn occasione del compimento dei suoi 90 anni di vita, la casa editrice Mondadori, pubblica nel gennaio 2013, un libro dal titolo 'Ascolta si fa sera. Brevi pensieri oltre gli affanni della giornata': nel testo sono racchiusi i suoi interventi alla trasmissione \"Ascolta, si fa sera\".\nIl 30 maggio 2015, nella sede del Consiglio Comunale della citt\u00e0 di Acerra, l'amministrazione riunita in seduta solenne gli ha conferito la cittadinanza onoraria.\nNella notte tra il 9 e il 10 dicembre 2017 \u00e8 morto a Stresa, presso il Collegio Rosmini, dove si era ritirato dall'estate precedente. In seguito ai solenni funerali presieduti il 13 dicembre dal vescovo di Acerra Antonio Di Donna, \u00e8 stato tumulato per sua espressa volont\u00e0 all\u2019interno della cattedrale di Santa Maria Assunta.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1187201", "revid": "767487", "url": "https://it.wikipedia.org/wiki?curid=1187201", "title": "Apollo 440", "text": "Gli Apollo 440 (chiamati anche Apollo Four Forty o @440) sono un gruppo musicale synth rock inglese formata nel 1990 a Liverpool dai fratelli Trevor e Howard Gray con Noko e James Gardner.\nTutti i membri cantano e in ogni canzone aggiungono un gran campionario di suoni elettronici. Il loro nome deriva dal dio greco Apollo e dalla frequenza del la4 (La usato per accordare gli strumenti e che vibra a 440 Hz, che a sua volta secondo la notazione anglofona e tedesca si annota con la lettera 'A')."}
{"id": "1187202", "revid": "1494169", "url": "https://it.wikipedia.org/wiki?curid=1187202", "title": "D\u00fcrnau", "text": ""}
{"id": "1187206", "revid": "2074539", "url": "https://it.wikipedia.org/wiki?curid=1187206", "title": "Vice Squad", "text": "I Vice Squad sono una band punk rock britannica formatasi nel 1978 a Bristol, Inghilterra.\nStoria dei Vice Squad.\nIl gruppo si \u00e8 formato dall'unione di due band locali, i The Contingent ed i TV Brakes. La formazione originale ha anche suonato sotto il nome \"The Sex Aids\". La compositrice e cantante Beki Bondage (Rebecca Louise Bond all'anagrafe) ha fatto parte \u00e8 stata componente sia del gruppo originario che di quello ricomposto nel 1998. \u00c8 stata spesso citata come la prima \"punk pin-up\", appartendo spesso nelle copertine di influenti riviste musicali come \"Melody Maker\", \"NME\" e \"Smash Hits\".\nI Vice Squad sono stati anche spesso criticati negli anni ottanta per aver firmato un contratto con la \"major\" EMI.\nLa band continua in tour attraverso l'Europa e gli Stati Uniti ed ha pubblicato nel 2006 l'Album \"Defiant\" prodotto dal chitarrista Paul Rooney.\nBeki \u00e8 stata anche spesso citata per la grande influenza che ebbe nelle future punk rocker femminili."}
{"id": "1187208", "revid": "35485", "url": "https://it.wikipedia.org/wiki?curid=1187208", "title": "Piacenza (Spagna)", "text": ""}
{"id": "1187210", "revid": "48279", "url": "https://it.wikipedia.org/wiki?curid=1187210", "title": "Serie C2 2007-2008", "text": "La Serie C2 2007-08 \u00e8 stata la trentesima edizione del campionato di categoria, nonch\u00e9 ultima con questa denominazione. Dall'edizione successiva si chiamer\u00e0 \"Lega Pro Seconda Divisione\". La stagione \u00e8 iniziata il 26 agosto 2007 ed \u00e8 terminata il 4 maggio 2008.\nStagione.\nNovit\u00e0.\nAl torneo hanno preso parte 54 squadre, divise in tre gironi da 18; tra esse figurano le sei retrocesse al termine della Serie C1 2006-2007, ovvero e , classificatesi ultime nei due gironi, , , e , sconfitte nei play-out, e le nove squadre promosse dalla Serie D 2006-2007, ovvero , , , , , , , e (che si iscriver\u00e0 con il nome di a causa del cambio di sede sociale) ripescato al posto del , esclusa dalla campionato perch\u00e9 non in possesso dei requisiti per l\u2019iscrizione, non avendo presentato la dovuta fideiussione nel termine perentorio stabilito.\nFormula.\nPer la promozione, la squadra 1\u00aa classificata veniva promossa direttamente, mentre le squadre dalla 2\u00aa alla 5\u00aa posizione si scontravano in due semifinali con partite di andata e ritorno. Le due squadre vincenti disputavano una finale con partite di andata e ritorno dove la squadra vincente veniva promossa nella categoria superiore.\nPer le retrocessioni, l'ultima classificata di ogni girone retrocedeva direttamente, mentre le squadre dalla 14\u00aa alla 17\u00aa posizione si scontravano in due semifinali con partite di andata e ritorno. Le due squadre perdenti retrocedevano nella categoria inferiore.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nNote:\nGirone C.\nClassifica finale.\nLegenda:\nRegolamento:\nNote:"}
{"id": "1187211", "revid": "287204", "url": "https://it.wikipedia.org/wiki?curid=1187211", "title": "Moosburg", "text": ""}
{"id": "1187213", "revid": "767487", "url": "https://it.wikipedia.org/wiki?curid=1187213", "title": "Gaetano Berenstadt", "text": "Biografia.\nI genitori di Berenstadt erano tedeschi: il padre era timpanista del Granduca di Toscana. Dopo aver cantato a Napoli e Bologna, Berenstadt visit\u00f2 Londra nel 1717, dove interpret\u00f2 il ruolo Argante in una riproposizione del \"Rinaldo\" di H\u00e4ndel. La parte originale per basso, cantata da Giuseppe Maria Boschi, fu trasposta per il registro di contralto di Berenstadt e in questa seconda versione il personaggio ebbe tre nuove arie appositamente composte per il cantante.\nDopo essere tornato brevemente in Italia per esibirsi a Roma e a Milano, Berenstadt nel 1722 era di nuovo a Londra nelle file della Royal Academy of Music. Interpret\u00f2 il ruolo di Tolomeo nel \"Giulio Cesare in Egitto\", di Flavio nell'opera omonima e di Adelberto nell\"Ottone\", tutte opere di H\u00e4ndel. Cant\u00f2 anche in opere di Giovanni Bononcini e Attilio Ariosti.\nNel 1724 fece ritorno definitivamente in Italia: nel 1726 cominci\u00f2 a cantare musica di stile galante a Roma e altre citt\u00e0 italiane. Interpret\u00f2 in prima creazione ruoli in opere di Leonardo Vinci e Johann Adolph Hasse. La sua ultima apparizione su un palcoscenico fu a Firenze nel 1734. A questo punto di lui si perdono le tracce e non si conosce la data esatta della morte. Negli ultimi anni soffriva di reumatismi e si era dedicato alla composizione.\nLa curiosit\u00e0 che caratterizza questo musico cantore \u00e8 che non cant\u00f2 mai nei ruoli principali delle opere teatrali; per contro, pare che Berenstadt fosse un uomo molto colto e amasse studiare. Sono conservate 42 sue lettere, che testimoniano principalmente il suo amore per i libri antichi e rari e per le belle arti: form\u00f2 una biblioteca molto vasta con molti incunaboli. Il librettista e poeta Apostolo Zeno scrive che possedeva un'eccellente conoscenza dei migliori autori della letteratura italiana e un buon gusto nella poesia e nell'eloquenza.\nIl critico musicale del XVIII secolo Charles Burney descrive Berenstadt come \"un evirato dalla corporatura molto grossa e ingombrante\". Nelle opere interpretava in genere la parte del perfido tiranno, poich\u00e9 le sue caratteristiche fisiche lo rendevano inadatto a ritrarre un giovane innamorato o una donna, infatti non interpret\u00f2 mai ruoli femminili. Le arie composte per lui mostrano che la sua voce possedeva una limitata estensione ma era capace di considerevoli virtuosismi: in esse infatti vengono per lo pi\u00f9 evitati movimenti a scala, mentre sono pi\u00f9 frequenti i salti improvvisi e veloci; i ruoli di Berenstadt presentano una quantit\u00e0 minima di arie lente e patetiche."}
{"id": "1187214", "revid": "35813", "url": "https://it.wikipedia.org/wiki?curid=1187214", "title": "Gaetano Baerenstadt", "text": ""}
{"id": "1187215", "revid": "1005847", "url": "https://it.wikipedia.org/wiki?curid=1187215", "title": "Conflitto Fatah-Hamas", "text": "Il conflitto Fatah-Hamas (), chiamato anche guerra civile palestinese (), \u00e8 un conflitto armato svoltosi tra il 2006 e la prima met\u00e0 del 2007.\nIl conflitto \u00e8 fra le due principali fazioni palestinesi, Fatah e Hamas, che competono per garantirsi il controllo dei territori palestinesi. La maggioranza dei combattimenti \u00e8 svolta nella striscia di Gaza, conquistata da Hamas nel giugno 2007.\nContesto storico.\nElezioni del 2006.\nLe elezioni legislative del 2006 vennero vinte da Hamas. Hamas e gli altri gruppi politici ad esso legati ottennero circa il 44% dei voti validi, mentre il principale partito rivale, Al-Fatah, che fino a quel momento aveva guidato i palestinesi, ottenne circa il 41%. La distribuzione del voto per\u00f2 era molto differente nei vari territori: le principali basi elettorali di Hamas erano nella Striscia di Gaza, mentre quelle del Fatah erano concentrate in Cisgiordania, questo lasci\u00f2 subito presagire che, se i due partiti non avessero trovato un compromesso, sarebbe potuta scoppiare una lotta per il controllo dei due territori nei quali ciascuno dei due partiti era pi\u00f9 radicato.\nInoltre, come conseguenza di questo risultato elettorale inaspettato e la formazione di un governo ad esclusiva guida di Hamas, Israele, gli Stati Uniti, l'Unione Europea, molte nazioni occidentali e alcuni paesi arabi, ritenendo Hamas una organizzazione terroristica, imposero sanzioni e sospesero l'invio dei loro aiuti internazionali diretti al governo palestinese, dai quali dipendeva la popolazione palestinese, ma promettendo tuttavia di ripristinarli se Hamas avesse ottemperato alle richieste del Quartetto, cio\u00e8 riconoscere l'esistenza di Israele, accettare gli accordi gi\u00e0 stipulati dallo sconfitto partito di al-Fatah e fermare le violenze terroristiche contro la popolazione civile israeliana.\nNonostante le sanzioni, e l'incidenza del riuscito blocco dei confini, i leader di Hamas furono in grado di far entrare nei Territori Palestinesi abbastanza finanziamenti e donazioni da mantenere i servizi di base di salute ed educazione. Lo sconfitto partito al-Fath mantiene il controllo della maggior parte dell'apparato di sicurezza. L'amministrazione statunitense finanzi\u00f2 e arm\u00f2 la Guardia Presidenziale di Mahm\u016bd Abb\u0101s.\nCrescita delle tensioni da marzo a dicembre 2006.\nIl periodo da marzo a dicembre 2006 fu marcato da tensioni e da numerosi omicid\u00ee di leader di Hamas o del Fath. Le tensioni crebbero inoltre fra le due fazioni palestinesi quando non riuscirono a raggiungere un accordo per spartirsi il potere. Il 15 dicembre Abbas convoc\u00f2 elezioni anticipate. Hamas aveva contestato la legalit\u00e0 di tenere elezioni anticipate ribadendo il proprio diritto di governare per tutto il periodo del mandato previsto dall'elezione democratica. Hamas defin\u00ec questo un tentato golpe per il Fath da parte di Abbas, che avrebbe usato metodi non democratici per sovvertire i risultati di un governo eletto democraticamente.\nStando a un gruppo palestinese per i diritti umani, pi\u00f9 di 600 palestinesi furono uccisi nei combattimenti fra il gennaio 2006 e il maggio 2007. Una pesante escalation della violenza fu evidenziata dalla sparatoria del quartiere Rimal nel 2006 (nel quale furono uccisi un adulto e tre bambini).\nIl conflitto.\nPrima fase dei combattimenti.\nIl 15 dicembre 2006 scoppiarono i combattimenti nella Cisgiordania dopo che le forze di sicurezza palestinesi spararono su un raduno di Hamas a Ramallah. Almeno 20 persone furono ferite nei combattimenti che arrivarono poco dopo l'accusa a Fatah da parte di Hamas di tentare di uccidere Ismail Haniya, il primo ministro palestinese.\nIntensi combattimenti continuarono nel dicembre 2006 e nel gennaio 2007 nella Striscia di Gaza. Molti \"cessate il fuoco\" fallirono, venendo violate da continue battaglie. Nel febbraio 2007 i rivali palestinesi si incontrarono nella citt\u00e0 santa della Mecca, in Arabia Saudita e raggiunsero un accordo assicurando il cessate il fuoco. Comunque, incidenti minori continuarono in marzo e aprile 2007. Pi\u00f9 di 90 persone furono uccise in questi mesi.\nSeconda fase dei combattimenti.\nVerso la met\u00e0 del maggio 2007 i combattimenti sfociarono nuovamente per le strade di Gaza. In meno di 20 giorni pi\u00f9 di 60 Palestinesi furono uccisi. I leader di entrambi i partiti cercarono di fermare i combattimenti con decine di tregue, ma nessuna di esse resse pi\u00f9 a lungo di un paio di giorni.\nSecondo molte fonti Hamas ebbe pi\u00f9 successo del Fath nella seconda parte dei combattimenti. Alcuni attribuiscono questo fatto alla disciplina e al migliore addestramento dei combattenti di Hamas, in quanto la maggior parte delle morti \u00e8 avvenuta nella fazione del Fath. Comunque, le forze armate del Fath sono maggiori in numero e ufficiali della sicurezza da Israele e dagli Stati Uniti afferma che Hamas sottostima le proprie perdite.\nTerza fase dei combattimenti: campagna di Hamas per la conquista di Gaza.\nNei primi giorni del giugno 2007, nel mezzo degli attacchi israeliani nella striscia di Gaza in risposta ai continui bombardamenti di Sderot con razzi Qassam (come parte del conflitto israeliano palestinese), dalle strade di Gaza si potevano udire spari e lanci di razzi. In mezzo anno pi\u00f9 di 150 Palestinesi sono stati uccisi nelle lotte interne, alimentando la paura che potesse scoppiare la guerra civile nel territorio controllato dall'ANP, e in particolare a Gaza.\nI combattimenti iniziarono il 10 giugno; l'11 giugno quattro Palestinesi furono uccisi quando Hamas dichiar\u00f2 di essere al potere nella citt\u00e0 settentrionale di Beit Hanun. Il 12 giugno combattenti di Hamas circondarono il quartier generale del Fath a Gaza, dove 500 combattenti del Fath si erano asserragliati. I militanti di Hamas attaccarono l'edificio e, dopo diverse ore di intensi combattimenti, presero controllo del quartier generale. Inoltre furono conquistate anche molte altre postazioni di Fath lungo tutta la Striscia di Gaza. Si afferm\u00f2 che si erano svolti combattimenti in almeno due ospedali. Per la fine del giorno, i centri di Beit Lahiya e Jab\u00e0liyya erano sotto il controllo di Hamas.\nIl 13 giugno Hamas prese il controllo del nord della Striscia di Gaza (nord di Gaza), dichiarandola una \"area militare chiusa\" e chiedendo che tutti, incluse le forze militari del Fath, consegnassero le proprie armi per le 16,00 (GMT) di venerd\u00ec 15. Hamas condusse attacchi anche nel sud della Striscia di Gaza. Un'esplosione demol\u00ec il quartier generale di Khan Yunis della Forze di Sicurezza Preventiva filo-Fath, uccidendo 13 persone. Alla fine del quarto giorno di combattimenti, Khan Yunis, Rafah e la maggior parte di Gaza erano sotto il controllo di Hamas. Il 14 giugno Hamas conquist\u00f2 gli ultimi due avamposti del Fath a Gaza, prendendo finalmente pieno controllo della citt\u00e0. Durante i quattro giorni di combattimenti Hamas aveva preso il controllo della principale strada nord-sud e della strada costiera. Il governo israeliano, in risposta alle violenze, chiuse tutti i check-point sui confini con Gaza. Durante i quattro giorni di intensi combattimenti almeno 116 persone furono uccise.\nIl contrattacco del Fatah.\nGli attacchi di uomini di Hamas contro le forze di sicurezza del Fath nella Striscia di Gaza provocarono una reazione di uomini del Fath contro le istituzioni di Hamas in Cisgiordania. Bench\u00e9 Hamas abbia pi\u00f9 uomini nella Striscia di Gaza, le forze del Fath sono maggiori in Cisgiordania.\nIl 15 giugno in Cisgiordania ci fu il primo morto quando il corpo crivellato di colpi di un militante di Hamas fu rinvenuto a Nablus, diffondendo la paura che il Fath avrebbe sfruttato il proprio vantaggio in Cisgiordania per effettuare una rappresaglia per la morte dei propri membri nella Striscia di Gaza. Lo stesso giorno Hamas dichiar\u00f2 che aveva pieno controllo di Gaza, affermazioni smentita da Abbas.\nIl 16 giugno gruppi militanti filo-Fath, le Brigate dei Martiri di al-Aqsa, attaccarono il parlamento controllato da Hamas a Ramallah, in Cisgiordania. Questo fatto, incluso il rapimento del ministro dell'Istruzione, \u00e8 stato visto come una vendetta per il controllo di Gaza da parte di Hamas.\nIl 14 giugno il Presidente palestinese Mahm\u016bd Abb\u0101s annunci\u00f2 la dissoluzione del governo di unit\u00e0 e dichiar\u00f2 lo stato di emergenza. Il Primo Ministro palestinese Ismail Haniya \u00e8 stato licenziato e Abbas governer\u00e0 Gaza e la Cisgiordania per decreto presidenziale. Il portavoce di Hamas, Sami Abu Zuhuri rispose dichiarando che la decisione del Presidente Abbas era \"in parole spicce... inutile\", affermando che Haniya \"rimane a capo del governo anche se questo \u00e8 stato sciolto dal presidente\" creando cos\u00ec un nuovo Governo della Striscia di Gaza.\nAbbas nomin\u00f2 Salam Fayyad (tra i fondatori del partito La Terza Via e gi\u00e0 ministro delle finanze nel breve governo di coalizione della primavera 2007) primo ministro e gli diede il compito di formare un nuovo governo. La legalit\u00e0 della nomina era stata tuttavia pi\u00f9 volte posta in dubbio, oltre ad essere stata apertamente criticata da Hamas (che a Gaza ha continuato a riconoscere Haniyeh come primo ministro), non essendo stata ratificata dal Consiglio legislativo palestinese (di cui Hamas ha la maggioranza) come prevedevano alcuni articoli della legge palestinese, temporaneamente sospesi dal presidente palestinese.\nL'operazione \"Piombo Fuso\" e la scadenza del mandato di Mahmud Abbas.\nIl mandato di Abu Mazen \u00e8 scaduto ufficialmente il 9 gennaio 2009, ma la condizione di guerra non ha ovviamente permesso di effettuare nuove elezioni presidenziali e legislative. Il presidente dell'ANP, data l'impossibilit\u00e0 di svolgere nuove elezioni a causa dell'operazione israeliana Piombo Fuso a Gaza, ha annunciato un'estensione del suo mandato di un anno, ritenendo che questa decisione sia concorde con la legge palestinese.\nDal canto suo Hamas ritiene invece decaduto il mandato del presidente e considera la carica ufficialmente ricoperta dal portavoce del Consiglio legislativo palestinese, Abdel Aziz Duwaik, in base alla legge che prevede, per chi ricopre questo incarico, la presidenza ad interim per 60 giorni dopo la decadenza, le dimissioni o la morte del presidente, termine entro il quale dovrebbero essere svolte le nuove elezioni. Abdel Aziz Duwaik \u00e8 tuttavia stato arrestato da Israele nell'agosto del 2006 durante l'operazione Piogge estive ed \u00e8 tuttora detenuto insieme ad altri ministri e parlamentari di Hamas.\nHamas, impegnata prima a fronteggiare le operazioni dell'IDF a Gaza e poi con l'opera di ricostruzione, ha comunque affermato che la questione della legittimit\u00e0 o meno della presidenza di Abu Mazen, non rientrava al momento nelle sue priorit\u00e0.\n La tensione tra i due gruppi \u00e8 rimasta tesa anche per il periodo immediatamente successivo al cessate il fuoco, per poi andare rilassandosi durante il febbraio 2009, anche grazie all'opera di mediazione egiziana.\nIl 7 marzo 2009 il primo ministro dell'Autorit\u00e0 Nazionale Palestinese, Salam Fayyad, si \u00e8 dimesso, segnale che \u00e8 stato interpretato come un'apertura ad un possibile governo di unit\u00e0 nazionale, anche se Hamas ha commentato le dimissioni considerandole conseguenza di contrasti tra Fayyad e il presidente Abu Mazen.\nUn accordo tra Fatah e Hamas fu siglato a Gaza dell'aprile 2014, che prevedeva che nuove elezioni generali si sarebbero dovute tenere nello stato di Palestina tra aprile e ottobre 2014. Tuttavia, le elezioni sono state poi rinviate a tempo indeterminato.\nAnni successivi.\n12 dicembre 2021 - Quattro persone sono state uccise e altre sono rimaste ferite in una sparatoria nel campo profughi palestinese di Burj al-Shemali in Libano. La sparatoria \u00e8 avvenuta durante i funerali di un sostenitore di Hamas, Hamza Shaheen, rimasto ucciso due notti prima nell'esplosione di un deposito di armi nascosto sotto una moschea nel campo situato vicino alla citt\u00e0 portuale di Tiro, nel sud del Libano. Uomini armati di Fatah hanno deliberatamente aperto il fuoco contro le persone che prendevano parte alla marcia funebre, secondo quanto riportato dal quotidiano al-Resalah collegato ad Hamas, citando fonti mediche in Libano."}
{"id": "1187223", "revid": "205250", "url": "https://it.wikipedia.org/wiki?curid=1187223", "title": "Chantal Maillard", "text": "Risiede a Malaga e Barcellona. Ha studiato la filosofia e le religioni all'universit\u00e0 di Malaga (bachelor e dottorato) e nell'universit\u00e0 di Varanasi. Ha lavorato come insegnante di yoga e come collaboratrice per \"ABC\" ed \"El Pa\u00eds\".\nCollegamenti esterni.\nInformaci\u00f3n"}
{"id": "1187224", "revid": "78273", "url": "https://it.wikipedia.org/wiki?curid=1187224", "title": "Congiura di Gian Luigi Fieschi", "text": ""}
{"id": "1187225", "revid": "1543377", "url": "https://it.wikipedia.org/wiki?curid=1187225", "title": "Four Horsemen Studios", "text": "Il Four Horsemen Studios \u00e8 un gruppo di disegnatori specializzati nella confezione di giocattoli appartenenti al genere \"action figure\"; finora hanno lavorato perlopi\u00f9 su commissione della McFarlane Toys (la quale a sua volta lavora frequentemente per la Mattel).\nI \"Quattro Cavalieri\" sono:\nI Four Horsemen hanno raggiunto una certa notoriet\u00e0 curando la linea di giocattoli Masters of the Universe prodotta nel 2002, abbinata al nuovo cartone animato.\nAltri lavori degni di nota sono una linea di \"action figure\" su Batman e un'altra su Harry Potter\nAffermazione dello Studio.\nSono stati loro a creare delle serie da collezione della McFarlane Toys che sono oramai dei classici come: Cy-Gor, Cy-Gor 2, The Gore, Mandarin Spawn, Chucky, Manga Spawn, Leatherface, Manga Freak, The Flukeman, The Monsters Playsets, e tre diverse linee delle action figure dedicate ai Kiss.\nIl lavoro svolto e la grande intesa fra i componenti del gruppo, li porta col tempo a maturare la decisione di rendere i propri pupazzi da collezione, statuine dallo stile scultoreo, dotate di giunture, il pi\u00f9 possibile snodabili (compatibilmente con le caratteristiche di nicchia del prodotto); persuasi che un pupazzo da collezione non debba necessariamente sacrificare la propria giocabilit\u00e0, soltanto per mantenere fedelt\u00e0 agli originali.\nQuesta decisione, presa quasi per gioco, li porta necessariamente a divenire unici, nel loro campo; con un po' di fortuna e, a quanto pare, grazie alle giuste conoscenze, vengono contattati dalla potente Mattel, per fare proprio quel lavoro per il quale si erano cos\u00ec distinti: \"action figure\" da collezione, e stavolta per ridisegnare e rivitalizzare edizioni di vecchi classici e anche di nuovi marchi Mattel.\nI quattro cavalieri furono molto sorpresi dalla facilit\u00e0 con la quale ottennero l'incarico; ma anche alla Mattel c'era la volont\u00e0 di rinnovare quel genere di offerta, sicch\u00e9 era gi\u00e0 tutto predisposto nel migliore dei modi sin dal principio.\nI risultati di questa collaborazione con la Mattel, sono stati la nuova linea di He-Man and the Masters of the Universe, Harry Potter, Bio-Constrictor (un cattivo della serie di Max Steel), e una coppia di playset della serie di Micro-Hot Wheels (questi ultimi per\u00f2 non si sa se verranno prodotti).\nForse il maggiore merito da segnalare di questo gruppo \u00e8 che il ridisegno della serie classica dei Masters of the Universe, servito per la produzione dei giocattoli, ha influenzato anche tutti gli altri progetti connessi, dai cartoni, ai fumetti, e quindi anche ai videogiochi."}
{"id": "1187226", "revid": "767487", "url": "https://it.wikipedia.org/wiki?curid=1187226", "title": "Haldan Keffer Hartline", "text": "Si laure\u00f2 all'Universit\u00e0 Johns Hopkins nel 1927, dove trascorse altri due anni al Dipartimento di Fisica, prendendo corsi e lavorando come studente nel laboratorio di A.H. Pfund.\nAnd\u00f2 quindi a studiare per un semestre all'Universit\u00e0 di Lipsia, e per due a quella di Monaco.\nNel 1931, tornato negli Stati Uniti, prese parte al Johnson Research Foundation of Medical Physics all'Universit\u00e0 della Pennsylvania.\nNel 1949 torn\u00f2 all'Universit\u00e0 Johns Hopkins e divenne professore di biofisica.\nHartline inizi\u00f2 a far parte dello staff della Rockfeller University nel 1953, restandovi fino al 1974.\nHartline investig\u00f2 l'attivit\u00e0 elettrica della retina nei vertebrati, negli artropodi e nei molluschi, perch\u00e9 il loro sistema visivo \u00e8 pi\u00f9 semplice rispetto a quello umano e facilita quindi una modellizzazione semplificata dei processi visivi.\nInoltre studi\u00f2 l'attivit\u00e0 elettrica dell'occhio e del nervo ottico a livello cellulare."}
{"id": "1187232", "revid": "968817", "url": "https://it.wikipedia.org/wiki?curid=1187232", "title": "Sambre", "text": "La Sambre \u00e8 un fiume internazionale francese e belga lungo 190 km, affluente in sinistra orografica della Mosa.\nGeografia.\nPercorso.\nNasce nel \"bois de Cartignies\", nei pressi di Le Nouvion-en-Thi\u00e9rache sull'altipiano di San Quintino (Aisne).Attraversa Hautmont, Maubeuge, Jeumont (in Francia), quindi Merbes-le-Ch\u00e2teau, Fontaine-Valmont, Lobbes, Thuin, Charleroi, Sambreville, Floreffe (in Vallonia, Belgio) e si getta nella Mosa a Namur.Il suo corso \u00e8 lungo circa 190\u00a0km (88\u00a0km in territorio francese).\nNel suo tratto vallone, la Sambre, quando diventa Bassa Sambre, un poco a monte di Namur, d\u00e0 il nome ad una parte del bacino industriale vallone, particolarmente noto per le miniere di carbone, oggi chiuse.\nNel suo percorso, passa anche per il porto di Charleroi.\nCaratteristiche.\nIl fiume \u00e8 canalizzato allo standard Freycinet (250\u00a0t a 1,8\u00a0m di pescaggio) da Landrecies fino a Monceau-sur-Sambre e allo standard di 1.350\u00a0t di l\u00ec in poi sino a Namur.Il bacino idrografico in Francia \u00e8 di 1250\u00a0km\u00b2, la pendenza media dello 0,2\u00a0\u2030.\nAffluenti.\nLa Sambre conta numerosi affluenti: la Rivi\u00e9rette, la Tarsy, il Cligneux, il ruisseau d'Eclaibes, la Flamenne, l'Helpe Mineure, l'Helpe Majeure, la Solre, la Hante, la Thure, la Biesmelle, l'Eau d'Heure e l'Acoz. \nPortata.\nLa portata media osservata a Namur fra il 1995 e il 2004 \u00e8 stata di 36\u00a0m\u00b3 al secondo, con una media massima di 54,86\u00a0m\u00b3 nel 2001, e una media minima di 21,76 nel 2004.\nStoria.\nLa Sambre costitu\u00ec nei secoli un passaggio obbligato per tutti gli eserciti che volessero aggirare le Ardenne. Ci\u00f2 spiega la movimentata storia della regione.\nNel 57 a.C. Giulio Cesare vi sconfisse i Nervi. Durante la Prima guerra mondiale sul suo corso si combatt\u00e9 nel 1914 (battaglia delle Frontiere) e nell'ultimo mese della guerra (battaglia della Sambre, novembre 1918)."}
{"id": "1187235", "revid": "83531", "url": "https://it.wikipedia.org/wiki?curid=1187235", "title": "Il Pensiero di Nizza", "text": "Il Pensiero di Nizza fu il giornale dei nizzardi italiani dopo i Vespri nizzardi del 1871\nStoria.\nIl Pensiero si rifaceva al quotidiano nizzardo \"Il Diritto di Nizza\", che fu bloccato dal prefetto francese Marco Dufraisse nel febbraio 1871 assieme a \"La Voce di Nizza\", scatenando una sommossa antifrancese durata dall'8 all'11 febbraio di quell'anno. Nel tentativo di calmare gli animi dei nizzardi italiani in questi Vespri nizzardi fu autorizzato il Pensiero (anteriormente nato per pochi anni nel 1805) in sostituzione dei primi due giornali, chiusi perch\u00e9 promotori dell'unione di Nizza all'Italia.\nNei decenni successivi fu diretto da Giuseppe Andr\u00e9, fino a che fu soppresso dalle autorit\u00e0 francesi nel 1895 (ben 35 anni dopo l'annessione) con l'accusa di irredentismo, mentre era principalmente autonomista.\nAd esso collaborarono i maggiori scrittori italiani di lingua italiana del Nizzardo: Giuseppe Bres, Enrico Sappia, Giuseppe Andr\u00e9 e molti altri. Sappia tenne su Il Diritto di Nizza una famosa rubrica intitolata \"Chiacchiere del sabato\". Questo dimostra l'esistenza nel Nizzardo di un'ampia fascia di popolazione di espressione italiana che poi pian piano si estinse a seguito della lotta delle autorit\u00e0 francesi all'italofonia.\nLa testata \"Il Pensiero di Nizza\" venne ripresa come periodico e quale voce dei nizzardi italofoni da Giulio Vignoli, studioso genovese delle minoranze italiane. In questo foglio, in pi\u00f9 numeri, \u00e8 stata riassunta la letteratura italiana del Nizzardo, dagli albori (XVI secolo) ai nostri tempi."}
{"id": "1187236", "revid": "2091899", "url": "https://it.wikipedia.org/wiki?curid=1187236", "title": "Il'ja Il'i\u010d Me\u010dnikov", "text": "Tra i suoi meriti pi\u00f9 importanti vi \u00e8 la scoperta del meccanismo della fagocitosi, grazie al quale vinse il Premio Nobel per la Medicina nel 1908 assieme a Paul Ehrlich. Interessanti furono anche i suoi molteplici studi sulla longevit\u00e0 delle popolazioni caucasiche, evidenziandone la causa nell'assumere nella dieta acido lattico e fermenti lattici, i quali, per le loro propriet\u00e0, ritardavano l'invecchiamento. Mente brillante del suo tempo, ammirato e rispettato da colleghi, studenti e amici, incaric\u00f2 la seconda moglie Ol'ga Me\u010dnikov di scrivere una biografia su di lui, attraverso la quale tramand\u00f2 un gran numero di notizie sulla sua vita e sul suo lavoro.\nL'infanzia.\nIl'ja Me\u010dnikov nacque nella tenuta di Ivanovka, un villaggio vicino a Charkiv (oggi in Ucraina), il 16 maggio 1845. Fu il quinto figlio di un ufficiale delle Guardie Imperiali, Il'ja Ivanovi\u010d e di una donna bella e intelligente di nome \u0116milija L'vovna Nevachovi\u010d. La madre ebbe un rapporto molto intimo con i figli, diventandone la confidente e assecondandoli in tutti i loro interessi. Questo rapporto cos\u00ec confidenziale con lei, Il'ja in particolare, lo conserver\u00e0 per tutto il resto della sua vita: non fece mai nulla senza prima consultare la madre e si scrissero diverse lettere quando lui era lontano da casa. Poco prima di morire, \u0116milija dir\u00e0 di Il'ja che \u201c\"\u00e8 stato la consolazione della sua vita\"\u201d.\nDa piccolo, Il'ja, era un bambino pieno di vita. Aveva capelli setosi, carnagione chiara e piccoli occhi blu, colmi di gentilezza e brio. Era molto irrequieto, desideroso di vedere e conoscere tutto e, di conseguenza, poteva essere tenuto in silenzio quando la sua curiosit\u00e0 era risvegliata dall'osservazione di qualche insetto o farfalla che stava cercando di afferrare. Ma, tra tutte le cose, la musica lo affascinava di pi\u00f9, e restava per ore seduto vicino al piano ascoltando immobile. Inoltre, era un bimbo molto fragile in quanto aveva dei problemi alla vista; il dottore consigli\u00f2 che non gli fosse permesso di piangere n\u00e9 di strofinarsi gli occhi. Essendo molto intelligente, colse subito i vantaggi che la situazione offriva e fu lesto nell'approfittarne: appena riceveva il minimo rifiuto, incominciava a strofinarsi gli occhi e ad annunciare che stava per piangere. Di conseguenza, era molto viziato e capriccioso; sua sorella lo chiamava \u201cpiccola bestia\u201d.\nIn realt\u00e0, Il'ja era buono di cuore, tenero e adorabile; era affettuoso, specialmente con la madre. Nel 1853 Leo, uno dei due fratelli pi\u00f9 grandi, ebbe come tutore un giovane uomo molto intelligente di nome Hodounof, che desiderava non solo insegnargli, ma anche impartirgli l'amore per la scienza. Leo era straordinariamente dotato e lavorava con grande facilit\u00e0, ma peccava di concentrazione ed era perci\u00f2 in qualche modo superficiale. Ci\u00f2 raffredd\u00f2 l'entusiasmo del tutore, che inizi\u00f2 ad interessarsi sempre di pi\u00f9 ad Il'ja, il quale, durante le loro passeggiate per osservare la fauna e la flora locale, mostrava un grande interesse per la zoologia e la botanica. Amante dell'insegnamento, era solito offrire la paghetta ai suoi fratelli e ad altri bambini per fargli ascoltare le sue lezioni. La sua vocazione fu fissata da quel momento; aveva solo otto anni.\nAdolescenza e formazione.\nNel 1856 la famiglia si trasfer\u00ec a Charkiv affinch\u00e9 anche i figli pi\u00f9 piccoli, Nikolaj e Il'ja, cominciassero il liceo. Durante il suo primo anno di scuola, Il'ja lavor\u00f2 assiduamente in tutti i rami del curriculum e il suo nome apparve presto sulla lista degli onori. Sotto la direzione dell'insegnante di lingua russa, che subito percep\u00ec l'acutezza dell'intelligenza di Il'ja, questi lesse \u201cStoria della Civilt\u00e0\u201d di Henry Thomas Buckle, libro che all'epoca aveva una grande influenza sulle giovani menti russe. Secondo la principale tesi dell'autore, il progresso dell'umanit\u00e0 dipendeva principalmente dalla scienza; questa idea subito fece breccia nella testa del ragazzo e conferm\u00f2 le sue aspirazioni scientifiche. Alcune letture di stampo diverso da quello scientifico, proibite dalla censura russa, incentrate su idee materialistiche e teorie sociali, influenzarono il giovane ragazzo che, a poco a poco, perse la fede che aveva avuto sotto l'influenza della madre.\nL'ateismo, comunque, era per lui pi\u00f9 interessante che deludente; predicandolo agli altri, ricevette il soprannome di \"Dio non c'\u00e8\". Il corso di insegnamento al liceo non sfugg\u00ec alla sua critica: tralasci\u00f2 quegli esercizi che gli sembravano privi di interesse e si gett\u00f2 con passione negli studi biologici: zoologia, botanica e si interess\u00f2 anche di geologia. In quel periodo di intenso fervore intellettuale in Russia, le librerie furono invase dalle traduzioni di opere sulla biologia. Il'ja le lesse con avidit\u00e0 e fu interessato, in particolar modo, ad una traduzione russa del libro di Heinrich Georg Bronn \u201cClassi e Ordini del Regno Animale\u201d. Vide per la prima volta, in quell'opera, immagini di microrganismi e amebe; quel mondo di esseri piccolissimi lo impression\u00f2 cos\u00ec tanto che decise, da quel momento in poi, di dedicarsi al loro studio, cio\u00e8, allo studio delle primitive manifestazioni di vita nelle sue forme pi\u00f9 semplici. In seguito a una nuova lettura di un brano sulla geologia di un professore dell'universit\u00e0 della sua citt\u00e0, scrisse un'analisi critica su di esso. Inserito nel Giornale di Mosca, questa fu la prima pubblicazione di Il'ja; aveva allora 16 anni.\nCerc\u00f2, inoltre, di venire a contatto con professori universitari, frequentando l'universit\u00e0 di Charkiv, nelle cui aule, per evitare di mostrare il suo aspetto eccessivamente giovanile, andava vestito con i suoi soliti abiti, lasciando a casa l'uniforme scolastica. Anche se le lezioni sull'anatomia comparata furono molto interessanti, Il'ja rimase deluso dall'ambiente universitario russo. Scopr\u00ec che esso faceva ancora uso di metodi antichi e che l'insegnamento era dato per mezzo di manuali, seguiti da poche applicazioni pratiche; lui, invece, sperava di trovare laboratori con assistenza e mezzi per intraprendere un lavoro scientifico personale. Decise, dunque, di trascorrere all'universit\u00e0 il minor tempo possibile e, fermo di queste convinzioni, intanto termin\u00f2 il liceo superando gli esami brillantemente. Si iscrisse alla facolt\u00e0 di scienze biologiche, dopo essere stato dissuaso dalla madre dall'iscriversi alla facolt\u00e0 di medicina: \u201c\"Sei troppo sensibile\"\u201d gli disse \u201c\"non potresti sopportare la costante vista della sofferenza umana!\"\u201d. Segu\u00ec i corsi in due anni, invece di quattro, per essere al pi\u00f9 presto libero di dedicarsi al lavoro scientifico personale.\nLe prime scoperte scientifiche.\nNon appena ebbe preso la laurea in Biologia specializzandosi in Zoologia e Protozoologia, Il'ja, effettu\u00f2 numerosi viaggi all'estero con il desiderio di soddisfare la sua illimitata sete di conoscenza. Nel 1864, dapprima si rec\u00f2 in Germania, ad Heligoland, che aveva fama di essere una zona perfetta per ricerche sulla fauna marina. Qui lavor\u00f2 assieme al famoso zoologo Rudolf Leuckart, il quale, se prima dest\u00f2 nel giovane Me\u010dnikov un'ammirazione profonda, in seguito, a causa del suo comportamento scorretto, lo gett\u00f2 nel pi\u00f9 profondo sconforto. Lo scienziato tedesco, infatti, non riusc\u00ec a tollerare che, durante una sua breve assenza, Il'ja fece un'importantissima scoperta riguardo all'indipendenza del gruppo dei Nematodi; cos\u00ec all'insaputa del suo collaboratore, pubblic\u00f2 un articolo in cui attribuiva quasi esclusivamente a se stesso, i meriti della scoperta. Indignato, Me\u010dnikov denunci\u00f2 l'accaduto e decise di andare a cercare fortuna altrove.\nCos\u00ec il giovane scienziato decise di recarsi sulle rive del Mediterraneo, precisamente a Napoli, per continuare i suoi studi. Avendo letto, durante un breve soggiorno a Gie\u00dfen, l'opera di Fritz M\u00fcller \"Per Darwin\", in cui lo studioso sosteneva che era principalmente in embriologia che bisognava ricercare le preziose indicazioni riguardanti la genealogia degli organismi, Il'ja fu profondamente colpito dalle teorie evoluzioniste e ci\u00f2 influenz\u00f2, in modo decisivo, la futura direzione delle sue ricerche. Secondo il suo metodo di studiare prima ci\u00f2 che era pi\u00f9 semplice, si concentr\u00f2 cos\u00ec sull'embriologia, poich\u00e9 nell'uovo e nell'embrione \u00e8 possibile seguire passo dopo passo la trasformazione del semplice nel complesso e vedere l'origine e lo sviluppo di tutte le parti costituenti l'organismo. Mentre studiava la storia dello sviluppo dei cefalopodi, scopr\u00ec che questi avevano strati embrionali simili a quelli dei vertebrati; fu la prima volta che questa cosa fu stabilita.\nFu estremamente importante, poich\u00e9 costituiva una prova concreta dell'esistenza di una connessione genetica tra animali inferiori e superiori. I suoi studi furono interrotti da un problema agli occhi, dovuto ad un eccessivo lavoro e dal colera che infuri\u00f2 a Napoli nel 1865. Cos\u00ec fu costretto a lasciare l'Italia e a sottoporsi ad un riposo forzato per recuperare la vista che stava perdendo. Dopo aver effettuato altre ricerche in giro per l'Europa, ritorn\u00f2 in Russia nel 1867, anno in cui, avendo l'Universit\u00e0 di Odessa accettato la sua domanda, divenne insegnante di zoologia. Fu molto ammirato dai suoi studenti, alcuni anche pi\u00f9 grandi di lui, considerando che Il'ja aveva appena ventidue anni. Non rimase a lungo l\u00ec poich\u00e9, a causa del suo temperamento impulsivo e irritabile, si inimic\u00f2 persone emergenti all'interno dell'universit\u00e0 e fu costretto a lasciare Odessa. Fu in quel momento, pi\u00f9 che mai, che sent\u00ec il forte bisogno di una compagna che lo incoraggiasse e condividesse i suoi interessi.\nVita personale.\nLa prima donna alla quale fu sentimentalmente legato e che divent\u00f2 successivamente sua moglie, fu Ludmila Fedorovic, una ragazza giovane ed estremamente gentile. Purtroppo lei si ammal\u00f2 di tubercolosi e Me\u010dnikov se ne prese gran cura; questa esperienza fece avvicinare cos\u00ec tanto i due ragazzi, che lui decise di chiederle di sposarlo e inform\u00f2 di questo la madre, inviandole una lettera. \u0116milija, molto allarmata, cerc\u00f2 di dissuaderlo, poich\u00e9 temeva che sposando una ragazza non in buone condizioni di salute, suo figlio si sarebbe assunto un compito troppo gravoso nelle sue difficili circostanze. Tuttavia, il matrimonio non fu posticipato; la sposa fu portata in chiesa su una sedia per la cerimonia, essendo senza fiato e troppo debole per camminare. Fu l'inizio di una lotta contro la malattia e la povert\u00e0, dato che il loro denaro era insufficiente e Il'ja cerc\u00f2 di rimediare il possibile scrivendo traduzioni. La sua vista si indebol\u00ec di nuovo per il troppo lavoro, e fu che stette sveglio notte dopo notte, traducendo.\nIl dottore consigli\u00f2 alla giovane coppia di recarsi a Madera, confidando nel beneficio del clima marino come ultima speranza di salvezza. Purtroppo nemmeno questo port\u00f2 a Ludmila la guarigione e lei si spense il 20 aprile del 1873. Il funerale ebbe luogo due giorni dopo; Il'ja non vi partecip\u00f2 e non vide il cadavere. Lasci\u00f2 Madera e, dopo questa catastrofe, si sent\u00ec incapace di pensare al futuro. Si chiedeva: \u201c\"Perch\u00e9 vivere? La mia vita privata \u00e8 finita; i miei occhi mi stanno abbandonando; quando sar\u00f2 cieco non potr\u00f2 pi\u00f9 lavorare, allora perch\u00e9 vivere?\"\u201d. Non vedendo alcuna soluzione a questa situazione, prese una fortissima dose di morfina che gli provoc\u00f2 un vomito copioso ma non lo uccise. Cadde in una sorta di torpore, di assoluto riposo; nonostante questo stato comatoso rimase cosciente e non avvert\u00ec la paura della morte. Dopo la sfortuna che gli capit\u00f2, Me\u010dnikov mise la sua sola speranza nel lavoro.\nAd Odessa, sebbene il tempo stesse passando, non riusciva ad abituarsi alla sua solitudine; si innamor\u00f2 di una giovane ragazza che abitava al piano di sopra del suo appartamento, Ol'ga Belokopytova, e alla quale dava ripetizioni di zoologia. Chiese al padre di lei la sua mano e i due giovani si sposarono nel febbraio 1875, nonostante Ol'ga non avesse ancora terminato gli studi liceali. Si dimostrer\u00e0, tuttavia, una moglie esemplare, diventando per Il'ja la compagna e la collaboratrice inseparabile. Del marito ammirava le doti intellettive, la preparazione, il temperamento passionale e impulsivo, la tenacia nel perseguire i suoi obiettivi e la grandissima sensibilit\u00e0. Lei gli stette accanto sia quando Me\u010dnikov abbandon\u00f2 l'universit\u00e0 di Odessa perch\u00e9 ormai era diventata esclusivamente vittima degli intrighi politici, sia quando, lasciata la Russia, si recarono a Messina nell'autunno del 1882, dove Il'ja fece la pi\u00f9 grande scoperta della sua vita.\nLa fagocitosi.\n\u201c\"Mi stavo riposando dallo shock degli eventi che provocarono le mie dimissioni all'universit\u00e0 e mi stavo dedicando con entusiasmo alle ricerche nello splendido paesaggio dello Stretto di Messina. Un giorno [...] rimasi da solo con il mio microscopio, osservando la vita nelle cellule mobili di una larva trasparente di stella marina, quando un nuovo pensiero improvvisamente mi attravers\u00f2 il cervello. Capii che cellule simili potevano servire nella difesa dell'organismo contro gli intrusi. Sentendo che c'era in questo qualcosa di interessante, mi sentivo cos\u00ec eccitato che iniziai ad andare avanti e indietro per la stanza e andai anche sulla spiaggia per raccogliere i miei pensieri. Mi dissi che, se la mia supposizione era vera, una scheggia introdotta nel corpo di una larva di stella marina, priva di vasi sanguigni o di un sistema nervoso, sarebbe stata presto circondata da cellule mobili come si osserva in un uomo che ha una scheggia nel dito. Fu presto fatto. C'era un piccolo giardino, nel quale pochi giorni prima avevamo fatto un albero di Natale; presi da esso alcune spine e le misi subito sotto la pelle di alcune bellissime larve di stelle marine trasparenti come l'acqua. Ero troppo eccitato per dormire quella notte in attesa del risultato del mio esperimento e la mattina dopo molto presto, mi accertai della sua riuscita. Quell'esperimento form\u00f2 le basi della teoria fagocita, allo sviluppo della quale dedicai i successivi 25 anni della mia vita.\"\u201d\nNot\u00f2, dunque, che le cellule mobili di una larva di stella marina si erano affollate intorno alla scheggia, come un esercito che si affretta ad affrontare un nemico. L'analogia di questo fenomeno con l'infiammazione e la formazione di un ascesso fu sorprendente; Me\u010dnikov si disse che dal momento che la maggior parte delle malattie negli animali superiori sono accompagnate da infiammazioni e provocate dai microbi, era principalmente contro questi microbi che le nostre cellule difensive dovevano combattere. Chiam\u00f2 queste cellule fagociti, \u201ccellula che mangia\u201d, accettando il suggerimento di Carl Friedrich Claus che, oltre alla passione per la zoologia, covava anche quella per il greco antico. Si accert\u00f2 che la suscettibilit\u00e0 in un animale corrispondeva con il fatto che i microbi introdotti nell'organismo restavano liberi e lo invadevano, mentre l'immunit\u00e0 coincideva con l'inclusione e l'ingestione dei microbi da parte dei fagociti.\nCos\u00ec stabil\u00ec il fatto che la fagocitosi e l'infiammazione sono mezzi curativi utilizzati dall'organismo. Il'ja fu incoraggiato anche da Rudolf Virchow, che si trov\u00f2 a passare per Messina e venne a vedere i suoi esperimenti. Lo scienziato tedesco, tuttavia, gli consigli\u00f2 di procedere con molta prudenza, in quanto la teoria dell'infiammazione ammessa nella medicina contemporanea era esattamente l'opposto di quella che sosteneva Me\u010dnikov: si credeva che i leucociti, lontani dal distruggere i microbi, li facevano diffondere trasportandoli e costituendo un mezzo favorevole alla loro crescita.\nAttacchi e obiezioni contro le sue teorie vennero una dopo l'altra con irruenza. Inizi\u00f2 una battaglia epica per Me\u010dnikov che sarebbe durata moltissimi anni, fino a quando la teoria fagocita ne usc\u00ec vittoriosa. Ad ogni attacco, ad ogni obiezione, rispondeva con nuovi esperimenti, nuove osservazioni che annichilivano le obiezioni; la sua teoria stava assumendo una portata sempre pi\u00f9 ampia, diventando pi\u00f9 solida e pi\u00f9 convincente. Ma solo i suoi intimi seppero quanto gli cost\u00f2 la battaglia dal punto di vista psicologico, quante notti insonni, dovute alla continua tensione cerebrale e allo sforzo di concepire qualche nuovo esperimento. Ebbe frequenti attacchi cardiaci e la vista gli si affievol\u00ec ancora di pi\u00f9, ma la vittoria conseguita fu la sua consolazione. Nel 1908 Me\u010dnikov ricever\u00e0 il Premio Nobel per la Medicina, insieme a Paul Ehrlich, proprio grazie a questi studi sull'immunit\u00e0.\nL'esperienza all'Istituto Pasteur.\nNel 1887 la coppia di coniugi si rec\u00f2 a Vienna, dove si tenne un Congresso di Igienisti, durante il quale Me\u010dnikov conobbe Louis Pasteur. Tra i due scienziati nacque subito una profonda e reciproca ammirazione per i rispettivi lavori scientifici, tanto che Pasteur fu felice di offrire a Me\u010dnikov un intero laboratorio nel suo nuovo Istituto a Parigi. Ol'ga ed Il'ja si trasferirono cos\u00ec in Francia, nazione che divenne la loro seconda madrepatria. Ricordando alla moglie i periodi della sua vita, affinch\u00e9 potesse scrivere su di lui una biografia, racconter\u00e0 che quello trascorso all'Istituto Pasteur \u00e8 stato il pi\u00f9 bello di tutta la sua esistenza. In quest'ambiente pot\u00e9 contare sulla fiducia riposta in lui dai suoi colleghi e dai suoi studenti, verso i quali ebbe sempre un atteggiamento tendenzialmente paterno, incoraggiandoli dinnanzi a qualsiasi difficolt\u00e0.\nLa stima dei suoi collaboratori giunse alle stelle, tanto che, in occasione del suo settantesimo compleanno, Pierre Paul \u00c9mile Roux, in un discorso, fece di lui e del suo lavoro il seguente apprezzamento: \"\"A Parigi come a Pietroburgo, come a Odessa, sei diventato un leader di pensiero, e hai acceso in questo Istituto un fuoco scientifico che \u00e8 irradiato lontano. [..] Il tuo ardore riscalda l'indolente e d\u00e0 fiducia allo scettico. Sei un collaboratore impareggiabile [..] Ancora di pi\u00f9 della tua scienza, attrae la tua gentilezza; chi tra di noi non l'ha conosciuta? Ne ho avuta una prova quando, molte volte, ti sei preso cura di me come fossi tuo figlio. Sei cos\u00ec felice di fare del bene che provi gratitudine verso coloro che aiuti. [..] L'Istituto Pasteur ti deve cos\u00ec tanto; hai portato ad esso il prestigio, e con il tuo lavoro e quello dei tuoi alunni hai contribuito alla sua gloria. Hai dato un nobile esempio di disinteresse rifiutando lo stipendio negli anni in cui il budget era bilanciato con difficolt\u00e0 e preferendo la vita modesta di questa \u201ccasa\u201d alla gloria e alle situazioni redditizie che ti erano offerte. Russo di nazionalit\u00e0, sei diventato francese per tua scelta, ed hai contratto un'alleanza Franco-Russa con l'Istituto Pasteur prima ancora che ci pensassero i diplomatici\".\"\nIl primo periodo della sua vita in Francia fu occupato dal rafforzamento e dallo sviluppo della teoria fagocita e da un'impaziente battaglia in sua difesa. Quando alla fine la sua teoria cominci\u00f2 ad essere accettata, continu\u00f2 le ricerche con lo stesso ardore, ma in un'atmosfera di pace. Tralasciando la batteriologia e riflettendo sull'atrofia senile, diresse i suoi pensieri verso la vecchiaia e in seguito verso la morte.\nPerch\u00e9 si invecchia?\nAvendo provato che il ruolo svolto dai fagociti consiste non solo nella battaglia contro i microbi, ma anche nella distruzione di tutte le cellule indebolite dell'organismo e che le atrofie non sono nient'altro che l'assorbimento di elementi cellulari da parte dei fagociti stessi, suppose che le atrofie senili avessero la stessa origine. Dimostr\u00f2 che la causa principale \u00e8 l'avvelenamento cronico delle cellule da parte delle tossine prodotte dai microbi nell'intestino. Individu\u00f2 nell'assunzione del latte acido la cura per la vecchiaia, in quanto Me\u010dnikov sosteneva che essa fosse una malattia al pari delle altre e che solo grazie al progresso della scienza poteva essere curata. Osservando il latte acido al microscopio, Il'ja scopr\u00ec che l'acidit\u00e0 che impediva la putrefazione della flora intestinale poteva ricercarsi in un bacillo che chiam\u00f2 Lactobacillus bulgaricus, in onore degli abitanti della Bulgaria conosciuti per la loro longevit\u00e0, dovuta probabilmente al grande uso che facevano di latte acido.\nMe\u010dnikov introdusse quest'ultimo nella sua dieta e la sua salute ne benefici\u00f2 molto. Cos\u00ec i suoi amici ne seguirono l'esempio e il bere latte acido divenne una vera e propria moda che dilag\u00f2 in fretta. Lo studio della vecchiaia lo port\u00f2 a quello della sifilide, una malattia che provoca una sorta di arteriosclerosi, molto simile a quella degli anziani; lo studio della flora intestinale fu seguito da quello delle malattie intestinali, come la febbre tifoidea e il colera infantile. Dopo aver trattato la questione della longevit\u00e0, Me\u010dnikov si occup\u00f2 di quella della morte.\nEgli credeva che tutti ne avessero paura solo perch\u00e9 arriva prematuramente, ovvero prima che l'istinto naturale per essa abbia avuto tempo per svilupparsi. Questa supposizione \u00e8 confermata dal fatto che gli anziani che hanno raggiunto un'et\u00e0 molto avanzata sono spesso sazi della vita e sentono il bisogno della morte cos\u00ec come i giovani sentono il bisogno di dormire dopo una lunga giornata di lavoro. Ecco perch\u00e9, diceva, abbiamo il diritto di supporre che, quando il limite della vita \u00e8 stato esteso, grazie al progresso scientifico, l'istinto di morte avr\u00e0 il tempo di svilupparsi normalmente e prender\u00e0 il posto della paura che la morte stessa provoca. Per questa ragione, Me\u010dnikov sosteneva che bisognava imparare a prolungare la vita attraverso i progressi della scienza, in modo da permettere a tutti gli uomini di realizzare il loro completo e naturale ciclo vitale cos\u00ec da affondare, tranquillamente e senza paura, nel sonno eterno.\nGli ultimi anni della sua vita.\nNel 1914 giunse in tutta la Francia la notizia dello scoppio della guerra, la cui fine, per\u00f2, Il'ja non riusc\u00ec a vedere. Fino all'ultimo momento rifiut\u00f2 di crederci: non poteva ammettere che una soluzione pacifica fosse impossibile e che ogni cosa che era stata dedicata al servizio della scienza, ora fosse consegnata al servizio della guerra. Quando, poi, giunsero le notizie delle morti di alcuni giovani che avevano lavorato all'Istituto Pasteur, il dolore di Me\u010dnikov non conobbe limiti; non poteva sopportare l'idea che queste vite brillanti dovessero essere sacrificate, vittime di coloro che avrebbero dovuto guidare le persone verso la pace e non verso la morte.\nIntanto, la sua salute cominci\u00f2 a peggiorare: i frequenti attacchi cardiaci, a causa dei quali aveva sofferto anche durante la giovinezza, l'avevano ridotto in uno stato di prostrazione. Nel dicembre del 1915, ne ebbe uno fortissimo, che segn\u00f2 l'inizio di un'agonia durata sette mesi prima che la morte sopraggiungesse il 16 luglio del 1916. Il suo comportamento nei confronti della malattia e della morte fu un insegnamento. Dal racconto della moglie, si evince che Il'ja rimase tranquillo tutto il tempo, aspettando la fine in modo sereno e probabilmente fece questo anche per non dare sofferenza alla stretta cerchia di amici e ad Ol'ga, che gli rimase accanto fino all'ultimo. Due giorni dopo, il 18 luglio, il suo corpo fu cremato, le ceneri messe in un'urna e poste nella biblioteca dell'Istituto Pasteur."}
{"id": "1187241", "revid": "1610933", "url": "https://it.wikipedia.org/wiki?curid=1187241", "title": "Lori gracile", "text": ""}
{"id": "1187243", "revid": "1833487", "url": "https://it.wikipedia.org/wiki?curid=1187243", "title": "Santa Caterina di Pittinuri", "text": "Santa Caterina di Pittinuri \u00e8 una borgata marina frazione del comune di Cuglieri, in provincia di Oristano, dal quale dista circa 14\u00a0km. \u00c8 popolata principalmente d'estate, infatti \u00e8 il luogo di villeggiatura estiva di numerosi turisti.\nLa localit\u00e0 \u00e8 famosa per la presenza di un costone di roccia calcarea a picco sul mare denominato in sardo \"Sa rocca de cagar\u00e0gas\", e per un'insenatura a forma di fiordo nella roccia calcarea chiamata \"Su riu de sa ide\".\nGeografia fisica.\nTerritorio.\nSanta Caterina di Pittinuri si trova presso la costa centro-occidentale della Sardegna, a pochi km pi\u00f9 a Nord rispetto al golfo di Oristano.\nLa borgata o caletta \u00e8 compresa tra Punta Cagaragas a sud e il promontorio della torre Pittinuri a nord, coronata da alte pareti di candida roccia calcarea ricca di grotte e anfratti.\nClima.\nSanta Caterina rimane esposta ai venti occidentali. Il vento dominante \u00e8 il maestrale, che spira da NW e raggiunge per alcuni giorni l'anno intensit\u00e0 di tempesta, con raffiche superiori ai 100\u00a0km/h. Questi eventi arrivano relativamente smorzati a Santa Caterina (intorno agli 70\u201380\u00a0km/h) grazie alla moderata schermatura della baia.\nDurante l'estate si registra clima afoso solamente nelle ore centrali soprattutto nel mese di Luglio ed Agosto, durante il restante arco delle giornate le temperature rimangono medio alta ma mitigate dalla brezza marina.\nDurante l'inverno Santa Caterina registra temperature abbastanza basse, non di rado per\u00f2 la baia si ricopre di un leggero strato di Neve e di ghiaccio.\nStoria.\nSanta Caterina si \u00e8 sviluppata nel periodo successivo alla seconda guerra mondiale nei dintorni dell'omonima Chiesa, nelle vicinanze di una delle Torri costiere della Sardegna costruite dagli spagnoli.\nAll'inizio era formata solo da casette molto rudimentali, quasi sicuramente seconde case che servivano come appoggio per pastori, poi queste sono state abbattute per far posto alle prime vere abitazioni, sorte negli anni cinquanta-sessanta, e costruite senza un piano urbanistico.\nLa borgata, pur non essendo molto grande, \u00e8 divisa in due parti dal rio Santa Caterina che l'attraversa perpendicolarmente alla costa e sfocia al centro della baia.\nA nord troviamo soprattutto abitazioni di recente costruzione, visibile dalla disposizione lineare; a sud invece troviamo le prime abitazioni costruite attorno alla chiesa.\nNegli ultimi anni la borgata \u00e8 cresciuta molto grazie alla valorizzazione turistica, e la richiesta di posti letto ha portato alla necessit\u00e0 di costruire anche nelle zone libere della parte vecchia.\nProprio per l'aumento dei turisti si \u00e8 deciso alla fine degli anni '80 di costruire una piazza Centro servizi, dalla struttura ad anfiteatro, che nel 2012 \u00e8 stata ristrutturata.\nFeste e fiere.\nFesta della Santa.\nNella seconda domenica di maggio si celebra Santa Caterina. Il sabato sera, a Cuglieri la statua della Santa viene posta su un carro che, il giorno seguente, verr\u00e0 trainato dai buoi fino a Santa Caterina di Pittinuri, dove i fedeli lo accolgono spargendo petali di rose sul Corso principale. La statua viene accompagnata da cavalieri, da una banda e una piccola processione di persone che all'arrivo nella borgata partecipano alla messa in onore alla Santa nella chiesa della borgata marina.\nIl giorno seguente il simulacro viene riportato a Cuglieri.\nSi tengono inoltre i festeggiamenti civili, in parte nella piazza Centro Servizi, dove si esibiscono i migliori cantanti isolani, mentre i pi\u00f9 giovani si recano al luna-park che viene allestito nei pressi della piazza.\nEventi estivi.\nDurante il mese di agosto hanno luogo vari eventi estivi inseriti nel programma dell'estate cuglieritana, fra cui i concerti di gruppi folk e cantanti di Cuglieri e di tutta la Sardegna ma anche uno spettacolo pirotecnico mozzafiato (durante la terza-quarta settimana d'agosto) che richiama molto pubblico da tutta la provincia e non, questo perch\u00e9 lo spettacolo si tiene sul mare dove i giochi di luce fanno risplendere la baia sulla quale la borgata si affaccia.\nDal 2003 questo spettacolo viene affiancato dalla Sagra del vitello arrosto, che si svolge nel boschetto antistante la spiaggia, infatti gi\u00e0 dalla mattina interi vitelli allo spiedo vengono cucinati seguendo le antiche tradizioni.\nInfrastrutture e trasporti.\nPer arrivare a Santa Caterina di Pittinuri bisogna percorrere la Strada statale 292 Nord Occidentale Sarda, questa strada parte da Alghero fino ad Oristano.\nTrasporto pubblico.\nIl trasporto pubblico a Santa Caterina di Pittinuri \u00e8 effettuato dall'\"ARST\", la linea \u00e8 la 703 ORISTANO-CUGLIERI-BOSA."}
{"id": "1187244", "revid": "123699671", "url": "https://it.wikipedia.org/wiki?curid=1187244", "title": "Giornale patriottico di Corsica", "text": "Il Giornale patriottico di Corsica fu un giornale in lingua italiana, portatore di istanze rivoluzionarie ed egualitarie, pubblicato in Corsica da Filippo Buonarroti nell'aprile del 1790 durante la Rivoluzione francese.\nPu\u00f2 essere considerato il primo giornale rivoluzionario scritto in lingua italiana. L'unico esemplare esistente del giornale si trova conservato a Milano, presso la Fondazione Giangiacomo Feltrinelli."}
{"id": "1187252", "revid": "228587", "url": "https://it.wikipedia.org/wiki?curid=1187252", "title": "Aldo Locatelli", "text": "Aldo Locatelli \u00e8 nato a Villa d\u2019Alm\u00e8 il 18 agosto 1915 da modesta famiglia. Dall'et\u00e0 di dieci anni in seguito al contatto con alcuni restauratori che lavoravano nella chiesa locale, in particolare Fermo Terragni, espresse interesse per la pittura. Questo avrebbe destato preoccupazione nel padre, che immaginava per il figlio un futuro pi\u00f9 prospero di quanto l'arte avrebbe potuto concedergli, ma incoraggiato ed irremovibile, dopo la licenza elementare viene iscritto alla \"Fantoni\", un'importante e qualificata scuola d'arte di Bergamo. Si iscrive all'Accademia Carrara di Belle Arti di Bergamo frequentando il corso di scuola di pittura. Dopo la Carrara si perfeziona con un periodo di studi a Roma. Il suo primo lavoro avviene in collaborazione con il pittore Sandro Pinetti nell'affresco della parrocchiale di Bruntino nel 1935. In questo periodo conosce don Camillo Salvi curato di Villa d'Alm\u00e8.\nNel 1937 Taragni gli propone di recarsi a Pompei a collaborare con i vari artisti impegnati nei lavori di decorazione del Santuario. Per il Locatelli \u00e8 stata un'esperienza rilevante: il contatto con tanti artisti \u00e8 un grande stimolo per lui. Nel 1938 Taragni lo manda a Tortona con Emilio Sessa e Andra Mandelli per il restauro di una vecchia decorazione neo-gotica nel duomo.\nNel 1940, mentre lavora a Concorezzo viene richiamato alle armi. Dopo un congedo per la morte del padre viene nuovamente mobilitato ed assegnato al gruppo Lancieri \"Vittorio Emanuele II\" di stanza ad Ospedaletti. A seguito dello sbandamento dovuto all'abbandono di re Vittorio Emanuele III si trasferisce a Brindisi dove lo raggiunge una triste notizia: il 15 settembre 1943 il fratello Angelo (Nino) \u00e8 fra le vittime della rappresaglia tedesca sui monti di Salandra, in provincia di Matera (al fratello dedicher\u00e0 i suoi affreschi di Santa Croce).\nIl 27 aprile 1946, nella chiesa parrocchiale di Saint-Vincent, sposa Maria Mercedes Biancheri, conosciuta ai tempi di Ospedaletti. La moglie appartiene a una famiglia benestante di Bordighera. Sempre in quell'anno \u00e8 chiamato a Genova per partecipare alla gara per l'affresco della cupola della chiesa Pontificia Collegiata Abbaziale di Nostra Signora del Rimedio. Il Locatelli risulta vincitore del concorso. L'opera lo tiene occupato da settembre 1946 fino a marzo 1947. \nMentre \u00e8 impegnato in queste opere l'amico e compagno di lavoro Emilio Sessa gli propone di partire per il Brasile per decorare la cattedrale di Pelotas, importante centro industriale del Rio Grande do Sul.\nPer il protrarsi dei lavori si fanno raggiungere dalle loro famiglie dal momento che si trovano a loro agio in questo nuovo ambiente.\nL'ultima sua opera, il Sacro Cuore di Ges\u00f9, non \u00e8 stato terminato per la morte a Porto Alegre, avvenuta il 3 settembre del 1962 all'et\u00e0 di 47 anni, probabilmente vittima della continua inalazione dei vapori di prodotti chimici, usati nelle tinte utilizzate. Aldo Locatelli \u00e8 sepolto nel cimitero S\u00e3o Miguel e Almas a Porto Alegre."}
{"id": "1187253", "revid": "439868", "url": "https://it.wikipedia.org/wiki?curid=1187253", "title": "Ragnar Granit", "text": "Dal 1945, epoca in cui fu nominato direttore del Dipartimento di Neurofisiologia all'Istituto Karolinska, inizi\u00f2 a studiare la giunzione neuromuscolare ed il suo funzionamento.\n\u00c8 diventato famoso grazie alle sue ricerche sulla psicofisica del sistema visivo e sulle norme d'attuazione per la trasmissione del segnale luminoso nell'occhio. \nProprio per questi studi gli venne assegnato il Premio Nobel per la medicina nel 1967, insieme a George Wald e a Haldan Keffer Hartline."}
{"id": "1187255", "revid": "322321", "url": "https://it.wikipedia.org/wiki?curid=1187255", "title": "Cormano", "text": "Cormano (\"Corm\u00e0n\" in dialetto milanese, : ) \u00e8 un comune italiano di abitanti della citt\u00e0 metropolitana di Milano in Lombardia. Il comune fa parte del territorio del Nord Milano.\nGeografia fisica.\nTerritorio.\nIl comune sorge nell'alta pianura lombarda, a 149\u00a0m\u00a0s.l.m. Il territorio comunale \u00e8 per la quasi totalit\u00e0 urbanizzato, ad eccezione della zona agricola occidentale compresa nel Parco della Balossa e di alcune aree a nord del comune a ridosso del comune di Paderno Dugnano. L'unico corso d'acqua che attraversa il territorio comunale \u00e8 il fiume Seveso, che, in particolare, scorre all'interno del quartiere di Brusuglio, non lontano dal confine con Bresso.\nFacente parte dell'area urbana della Grande Milano, e confinante con i comuni di Bollate, Bresso, Cusano Milanino, Milano, Novate Milanese e, appunto, Paderno Dugnano \u00e8 un comune della prima cintura urbana di Milano ed \u00e8 situato a circa una decina di chilometri, in linea d'aria, a nord da Piazza del Duomo di Milano.\nClima.\nSecondo la classificazione climatica il comune \u00e8 situato in \"zona E\", 2404 GR/G e dunque il limite massimo consentito per l'accensione dei riscaldamenti \u00e8 di 14 ore giornaliere dal 15 ottobre al 15 aprile.\nSituata nell'alta pianura padana, Cormano ha un clima di tipo continentale con inverni freddi e con molte giornate di gelo ed estati calde, umide e moderatamente piovose; in quest'ultimo periodo, in particolare, le temperature, possono superare i 30\u00a0\u00b0C e l'umidit\u00e0 che pu\u00f2 raggiungere l'80%, causando il fenomeno dell'\"afa\" Come nel resto della Grande Milano, al contrario, il fenomeno della nebbia, una volta tipico del periodo autunnale e invernale, sta diventando via via sempre meno frequente..\nStoria.\nCormano era una localit\u00e0 agricola di antica origine. Da Cormano, in epoca romana, passava la \"via Mediolanum-Bellasium\", strada romana che metteva in comunicazione \"Mediolanum\" (Milano) con \"Bellasium\" (Bellagio).\nNell'ambito della suddivisione del territorio milanese in pievi, apparteneva alla pieve di Bruzzano. In et\u00e0 napoleonica, anno 1809, Cormano divenne frazione di Bresso, aggregata due anni dopo a Bruzzano. Tutti i centri recuperarono l'autonomia con la costituzione del Regno Lombardo-Veneto, anno 1816.\nNel 1871 a Cormano venne aggregato il soppresso comune di Brusuglio. Cormano ha conosciuto un intensissimo sviluppo demografico ed edilizio negli anni cinquanta e sessanta del XX secolo, fino a formare una conurbazione con i comuni limitrofi e con la citt\u00e0 di Milano.\nSociet\u00e0.\nEtnie e minoranze straniere.\nSecondo le statistiche ISTAT al 1\u00ba gennaio 2019 la popolazione straniera residente nel comune era di persone, pari al 10% della popolazione.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nIstruzione.\nBiblioteche.\nIl sistema bibliotecario del comune metropolitano aderisce al Consorzio Sistema Bibliotecario Nord-Ovest. In citt\u00e0 sono presenti due biblioteche e un punto prestiti:\nScuole.\nIl sistema scolastico di Cormano si divide in due comprensori che raggruppano e amministrano due scuole dell'infanzia, tre scuole primarie e due scuole secondarie di primo grado statali. A queste si aggiungono quattro scuole dell'infanzia paritarie.\nGeografia antropica.\nFrazioni.\nIl territorio comprende i nuclei abitati di Cormano centro, Brusuglio, Fornas\u00e8, Molinazzo e Ospitaletto.\nInfrastrutture e trasporti.\nStrade.\nCormano \u00e8 servita da una fitta rete stradale.\nA sud del centro abitato, al confine con il territorio comunale di Milano, \u00e8 presente l'uscita Cormano dell'autostrada A4 Torino \u2013 Venezia, che in tale punto incrocia la superstrada SPexSS35 Milano \u2013 Meda che serve il comune anche con un secondo svincolo Cormano-Cusano.\nCormano \u00e8 attraversata anche dalla vecchia strada Comasina nonch\u00e9 da una fitta viabilit\u00e0 intercomunale.\nFerrovie e tranvie.\nIl territorio comunale \u00e8 attraversato dalla ferrovia Milano-Asso gestita da Ferrovienord. \u00c8 presente una fermata ferroviaria, denominata Cormano-Cusano Milanino, servita dai treni del servizio ferroviario suburbano di Milano.\nLungo la \"Comasina\" corre la Milano-Limbiate, tranvia interurbana sorta nel 1882, elettrificata negli anni dieci e riorganizzata negli anni sessanta.\nMobilit\u00e0 urbana.\nI trasporti urbani vengono svolti con autoservizi di linea gestiti da ATM, il collegamento tra Milano, Cormano e Cant\u00f9 \u00e8 invece gestito da AirPullman."}
{"id": "1187256", "revid": "767487", "url": "https://it.wikipedia.org/wiki?curid=1187256", "title": "Danny Gatton", "text": "Chitarrista jazz-rock, ha suonato a fianco di molti musicisti di un certo calibro: Joey DeFrancesco, Fred Burch, Willie Nelson e molti altri.\nBiografia.\nCominci\u00f2 a suonare la chitarra all'et\u00e0 di nove anni. Tre anni dopo entr\u00f2 a far parte del suo primo gruppo, the Lancers, e nel 1960 divenne membro del gruppo the Offbeats. Nel 1964 il gruppo si sciolse e Gatton si spost\u00f2 a Nashville per lavorare come turnista. A questo periodo risale l'incontro con Roy Buchanan, suo compagno di stanza, che lo istru\u00ec riguardo al proprio strumento.\nNel 1975 Gatton registr\u00f2 il suo primo album, intitolato \"American Music\", seguito, nel 1978, da \"Redneck jazz\". Part\u00ec quindi in tour con Roger Miller e con il cantante rockabilly Robert Gordon; le performance di questo periodo garantirono al chitarrista una crescente popolarit\u00e0 fra i fans, che cominciarono a registrare diversi bootleg dei suoi concerti. \nIl chitarrista torn\u00f2 poi a Washington, D.C. per essere pi\u00f9 vicino alla sua famiglia, continuando a suonare con diversi gruppi della East coast e a lavorare come musicista di studio. \nNel 1987 registr\u00f2 un nuovo album solista, \"Unfinished Business\", che gli port\u00f2 un contratto con la Elektra, per la quale realizz\u00f2, nel 1991, l'album \"88 Elmira St.\".\nNel 1993, dopo la pubblicazione di \"Cruisin' Deuces\", part\u00ec in tour per gli Stati Uniti, ma il suo insuccesso, unito alla dipartita di Howard Thompson, A&amp;R della Elektra, sanc\u00ec la fine dei rapporti fra l'artista e la casa discografica.\nGatton torn\u00f2 cos\u00ec al lavoro di turnista e nel 1994 registr\u00f2 l'album \"Relentless\" con Joey DeFrancesco, insieme al quale intraprese una tourn\u00e9e dell'Europa nell'estate dello stesso anno. Il 4 ottobre 1994 Gatton si chiuse nel proprio garage e si spar\u00f2, senza lasciare una spiegazione.\nDanny Gatton \u00e8 famoso anche per la celebre Fender Telecaster, possedeva anche una telecaster doppio manico. Agli albori della carriera pare usasse varie Gibson, tra cui la famosa Les Paul custom del 61' sulla quale aveva montato un'unita effetti denominata Magic Dingus (creata e assemblata da lui)."}
{"id": "1187258", "revid": "1632387", "url": "https://it.wikipedia.org/wiki?curid=1187258", "title": "Alimentazione", "text": "Lalimentazione, in biologia, consiste nell'assunzione da parte dell'organismo, di alimenti indispensabili al suo metabolismo e alle sue funzioni vitali quotidiane prendendo in considerazione tutte le trasformazioni fisiche, chimiche e fisico-chimiche che i nutrienti assunti subiscono nel processo di digestione e/o assimilazione. Essa \u00e8 considerata specifica degli organismi eterotrofi: una pianta non si alimenta, assume nutrienti.\nIn fisiologia l'alimentazione \u00e8 distinta dalla nutrizione, un concetto considerato pi\u00f9 ampio, che sottintende i processi metabolici di un organismo al fine di utilizzare quei principi nutritivi che ha assunto tramite l'alimentazione. Nonostante le distinzioni disciplinari, spesso, i termini alimentazione e nutrizione sono stati utilizzati come sinonimi in certe branche della Medicina e nel linguaggio comune.\nSi definisce \"stato nutrizionale\" il grado con cui sono soddisfatte le necessit\u00e0 fisiologiche di un individuo in relazione ai nutrienti introdotti con la dieta.\nAlimentazione animale.\nNegli animali, fatta salva la disponibilit\u00e0 degli alimenti, la dieta assunta viene in gran parte determinata dalla percezione dell'appetibilit\u00e0 dei cibi. Fanno eccezione le specie che assumono passivamente o per filtrazione gli alimenti, come per esempio i lamellibranchi o i policheti sedentari.\nZootecnia.\nUno degli elementi che hanno sviluppato la cultura dell'allevamento e successivamente la zootecnia \u00e8 stato l'efficiente processo di trasformazione; per gli animali erbivori la conversione dei prodotti vegetali in proteine animali, per altre specie comunque, la trasformazione in prodotti pi\u00f9 adatti allo scopo finale, per la maggior parte l'alimentazione umana.\nIl coefficiente di digeribilit\u00e0 di un alimento, per l'animale allevato, attualmente considera l'efficienza dell'assimilazione espressa come la quantit\u00e0 di sostanza (secca) ingerita su quella emessa con le feci.\nAlimentazione umana.\nDurante l'evoluzione.\nDurante l'evoluzione delle specie, gli ominidi hanno subito una variazione degli schemi alimentari dovuti ad una molteplicit\u00e0 di fattori. Dalla sua origine il genere umano \u00e8 onnivoro, in grado di consumare una grande variet\u00e0 di materiali vegetali e animali. Si rileva, addirittura che l'onnivorismo risale all'indietro nel tempo, accomunando panini e ominini a questa dieta, differenziandoli da altre linee evolutive. In questo senso, gi\u00e0 dalle origini \"Homo\" \u00e8 assimilato all'onnivorismo di scimpanz\u00e9 e bonobo, e relativamente distante dal vegetarianismo degli oranghi. \nDurante diverse fasi del paleolitico le varie specie ominine impiegavano caccia, pesca e raccolta quali fonti primarie di cibo, alternando ai vegetali spontanei le proteine animali, e precedendo nella storia evolutiva il reperimento di tali proteine tramite comportamenti saprofagi (etologia largamente diffusa in \"H. habilis\"). Si \u00e8 provato che il genere \"Homo\" abbia usato il fuoco sin dal tempo della predominanza dalla specie \"Homo erectus\" che del fuoco faceva documentato uso, probabilmente anche per preparare e cucinare cibo prima di consumarlo. Secondo Lewis Binford il nutrirsi di carogne animali si \u00e8 esteso a generi successivi all\"habilis\", coinvolgendo il cosiddetto Uomo di Pechino (\"H. erectus\").\nL'uso del fuoco \u00e8 diventato comunque documentatamente regolare nelle specie \"H. sapiens\" e \"H. neanderthalensis\". Si ipotizza, su basi scientifiche, che un motore evolutivo per \"H. erectus\", il primo ominide documentamente in grado di cuocere i cibi sia stato costituito dal ricavare, con la cottura, pi\u00f9 calorie dalla dieta, diminuire le ore dedicate all'alimentazione superando le limitazioni metaboliche che negli altri primati non hanno permesso un'encefalizzazione e uno sviluppo neuronale legato alle dimensioni del cervello in proporzione alle dimensioni corporee. Questo, unito ad un crescente consumo di proteine animali, documentatamente ascritto alla separazione \"Homo\"-\"Australopithecus\", o \"H. habilis\"-\"H. erectus\", avrebbe costituito un potente impulso evolutivo.\nNell'uomo moderno.\nL'alimentazione \u00e8 un processo multifasico che dipende dall'integrit\u00e0 delle funzioni preposte, quali l'introduzione del cibo nella cavit\u00e0 orale, la masticazione, la deglutizione, la digestione, il transito intestinale, l'assorbimento e il metabolismo dei nutrienti.\nL'alimentazione dell'umano corrisponde al consumo consapevole di alimenti e bevande; \u00e8 influenzata da fattori biologici, relazionali, psicologici, sensoriali o socio culturali.\nAlimentazione artificiale e assistita.\nIn alcuni periodi della vita come da neonato o anziano, nonch\u00e9 per alcune patologie, un organismo pu\u00f2 non riuscire ad alimentarsi autonomamente, ma necessita di assistenza: si parla di \u00abAlimentazione assistita\u00bb.\nQuando l'organismo viene nutrito per vie che aggirano la modalit\u00e0 naturale, si attua una \u00abalimentazione artificiale\u00bb o \u00abnutrizione artificiale\u00bb (dove, pi\u00f9 propriamente, si intende \"nutrizione \"per via\" artificiale\"). Le scienze mediche (umane e veterinarie) si occupano delle modalit\u00e0 di somministrazione per vie artificiali in caso di patologie coinvolgenti gli apparati interessati all'introduzione del cibo.\nL'alimentazione in altri eucarioti e nei procarioti.\nCome gi\u00e0 descritto, i termini alimentazione e nutrizione sono a volte utilizzati come sinonimi: \u00e8 stato usato il termine \"alimentazione\" riguardo a protisti come gli eliozoi, o ad organismi procarioti, per le cui caratteristiche, secondo altre definizioni, le due voci non dovrebbero coincidere."}
{"id": "1187259", "revid": "1610933", "url": "https://it.wikipedia.org/wiki?curid=1187259", "title": "Pipistrello delle Seychelles", "text": ""}
{"id": "1187260", "revid": "287204", "url": "https://it.wikipedia.org/wiki?curid=1187260", "title": "Walter Rudolf Hess", "text": "Insegn\u00f2 dal 1917 all'Universit\u00e0 di Zurigo e nel 1949 vinse il premio Nobel per la medicina per la scoperta delle funzioni del tronco cerebrale e del suo ruolo nel sincronismo indipendente nei vari processi adempiuti dagli organi interni. Condivise il Nobel del 1949 con Egas Moniz.\nVita.\nWalter Rudolf Hess nacque a Frauenfeld come il secondo di tre figli da Clemens Hess e Gertrud Hess. Suo padre la incoraggi\u00f2 a perseguire una carriera scientifica e con lui condusse esperimenti nel suo laboratorio di fisica. Walter Rudolf inizi\u00f2 a studiare medicina a Losanna nel 1899 e successivamente a Berlino, Kiel e Zurigo. Ottenne la laurea in medicina all'Universit\u00e0 di Zurigo nel 1906 e si form\u00f2 come chirurgo a M\u00fcnsterlingen (nello stesso cantone della sua citt\u00e0 natale, Frauenfeld) sotto Conrad Brunner (1859-1927).\nDurante questo periodo svilupp\u00f2 un viscosimetro, uno strumento atto a misurare la viscosit\u00e0 del sangue, e pubblic\u00f2 la sua tesi nel 1906 intitolata \"Zum Thema Viskosit\u00e4t des Blutes und Herzarbeit\". Nel 1907, and\u00f2 all'Universit\u00e0 di Zurigo per studiare nell'equipe di Otto Haab, al fine di addestrarsi come oftalmologo e apr\u00ec il suo studio privato a Rapperswil. In questi anni svilupp\u00f2 lo \"schermo Hess\" (che nei decenni successivi fu migliorato divenendo noto come schermo di Hess-Lancaster, spos\u00f2 Louise Sandmeier e nel 1910 nacque la figlia Gertrud Hess. Nel 1913 nacque il figlio Rudolf Max Hess.\nNel 1912 lasci\u00f2 il suo lucroso studio privato di oftalmologo e inizi\u00f2 a fare ricerca scientifica sotto Justus Gaule (1849-1939), abilitandolo nel 1913 come Privatdozent (un titolo accademico che viene conferito in alcune universit\u00e0 europee, in particolare nei paesi di lingua tedesca). I suoi principali interessi erano la regolazione del flusso sanguigno e il controllo della respirazione. Durante la prima guerra mondiale trascorse un anno presso l'Istituto di fisiologia dell'Universit\u00e0 di Bonn nella equipe di Max Verworn. Nel 1916, Gaule and\u00f2 in pensione e Hess divenne prima direttore ad interim del Dipartimento di Istituto di Fisiologia dell'Universit\u00e0 di Zurigo e nel 1917 fu ufficialmente promosso a professore ordinario e direttore dell'istituto, fino al suo pensionamento nel 1951.\nNegli anni '30 inizi\u00f2 a mappare le parti del diencefalo che controllano gli organi interni eseguendo le sue ricerche sui gatti. Questi studi gli valsero il premio Nobel per la fisiologia e la medicina nel 1949. Hess contribu\u00ec anche a fondare la fondazione per la ricerca meteorologica \"Fondazione Internazionale per la ricerca alpina, stazione di Jungfraujoch\" nel 1930 e ne fu il direttore fino al 1937.\nEgli fu anche noto per una sua campagna politica contro gli anti-vivisezionisti che volevano proibire la sperimentazione animale.\nHess si pension\u00f2 nel 1951, ma continu\u00f2 a lavorare in un ufficio, lasciato a suo uso, all'universit\u00e0. Nel 1967, si trasfer\u00ec ad Ascona e mor\u00ec di infarto nel 1973 all'et\u00e0 di 92 anni a Locarno, in Svizzera. La sua vedova mor\u00ec nel 1987.\nAttivit\u00e0 di ricerca.\nWalter Rudolf Hess ha utilizzato tecniche di stimolazione cerebrale sviluppate alla fine degli anni '20, ricorrendo a elettrodi per stimolare il cervello in regioni anatomiche ben definite. Ci\u00f2 gli ha permesso di mappare le regioni del cervello a specifiche risposte fisiologiche. Egli svilupp\u00f2 una tecnica speciale che ha chiam\u00f2 \"stimolazione a corrente continua (DC) interrotta\" basata su stimolazioni di lunga durata (in genere 12,5 o 25 ms) con pendenze ascendenti e discendenti molto brusche (simili a rampe). Gli stimoli utilizzati erano di potenziale elettrico piuttosto debole (circa 0,5-1,5 V) e inoltre di bassa frequenza (range 2-12 Hz, di solito 8 Hz); lo studioso ricorse anche all'utilizzo di elettrodi molto sottili con un diametro di 0,25 mm.\nHess scopr\u00ec che stimolando l'ipotalamo, poteva indurre comportamenti variabili dall'eccitazione all'apatia; a seconda della regione di stimolazione. Scopr\u00ec che poteva indurre diversi tipi di risposta quando stimolava l'ipotalamo anteriore (laterale) rispetto alla stimolazione dell'ipotalamo posteriore (ventromediale). Quando stimolava la parte anteriore poteva indurre la caduta della pressione sanguigna, il rallentamento della respirazione e alcune risposte come la fame, la sete, la minzione e la defecazione. D'altra parte, la stimolazione della parte posteriore comportava un'eccitazione estrema e un comportamento molto simile a quello di difesa.\nHess scopr\u00ec anche che con determinate stimolazioni poteva indurre il sonno nei gatti: questa fu una scoperta che, all'epoca, fu ritenuta dubbia e fonte di molte controversie, ma successivamente fu confermata da altre ricerche, tra cui quelle eseguite dal figlio Rudolf, Max Hess."}
{"id": "1187261", "revid": "1610933", "url": "https://it.wikipedia.org/wiki?curid=1187261", "title": "Ghiretto del Giappone", "text": ""}
{"id": "1187262", "revid": "2085906", "url": "https://it.wikipedia.org/wiki?curid=1187262", "title": "Psicosintesi", "text": "La psicosintesi \u00e8 una teoria e prassi psicologica che si \u00e8 sviluppata dalla psicoanalisi, per evolversi sul versante della Psicologia umanistica ed Esistenziale e su quello della Psicologia transpersonale.\nLa disciplina \u00e8 stata concepita dallo psichiatra veneziano Roberto Assagioli (1888-1974) e pu\u00f2 essere quindi considerata, con l'analisi immaginativa di G. Balzarini e l\"'I.T.P.\" di L. Rigo, uno dei pochi paradigmi psicoterapeutici sviluppati autonomamente in Italia. Assagioli fu il primo medico psichiatra italiano che si interess\u00f2 attivamente di psicoanalisi, e la sua tesi di laurea, preparata nel 1907 nell'ospedale psichiatrico \"Burgh\u00f6lzli\" a Zurigo (dove operava C.G. Jung, con il quale svilupper\u00e0 un'amicizia personale) ebbe appunto il titolo \"La Psicoanalisi\". Successivamente, diventer\u00e0 l'unico italiano membro della Societ\u00e0 Freud di Zurigo, ed in seguito sar\u00e0 socio della Societ\u00e0 Psicoanalitica Internazionale. Nel giro di qualche anno per\u00f2 Assagioli inizi\u00f2 a discostarsi dal pensiero freudiano, ritenuto da lui troppo riduttivo e rigido rispetto all'ampiezza ed alla complessit\u00e0 della psiche umana.\nLa novit\u00e0, nell'approccio psicosintetico, consiste nello sviluppo dell'idea che gi\u00e0 aveva costituito motivo di contrasto tra Freud e Jung, secondo la quale, nella \u00abcura dell'anima\u00bb, alla fase analitica, deve seguire una fase sintetica, cio\u00e8 pi\u00f9 attiva e orientata alla scoperta della volont\u00e0 personale. \nCos\u00ec come vi sono molte correnti psicoanalitiche, possono allo stesso modo coesistere diverse correnti psicosintetiche, dal momento che, come afferma lo stesso Assagioli, \"non esiste ortodossia in Psicosintesi e nessuno, a partire da me stesso, pu\u00f2 proclamarsene il vero o autentico rappresentante\". Pertanto, in senso pi\u00f9 ampio, \u00abpsicosintesi\u00bb pu\u00f2 essere definito ogni atteggiamento orientato verso integrazioni e sintesi sempre pi\u00f9 vaste, atteggiamento che si prenda a cuore l'uomo nella sua interezza e nella sua unicit\u00e0, fino alla realizzazione della sua dimensione spirituale (o \"transpersonale\"). Per questo motivo, Assagioli arriva ad affermare che \"la Psicosintesi non pu\u00f2 essere rappresentata all'esterno da nessuna organizzazione\" e in questo dimostra la sua levatura di ricercatore libero, al di l\u00e0 di ogni settarismo e identificazione con questa o quella \"chiesa\", anche se laica.\nTemi principali.\nLa Psicosintesi \u00e8 stata sviluppata da Assagioli in Italia fin dagli inizi del Novecento (con il nome di \"Psicagogia\"), e successivamente \u00e8 stata diffusa negli Stati Uniti fino ad essere attualmente conosciuta e praticata in tutto il mondo. Tenendo fede al suo spirito improntato al dialogo e all'unificazione, la Psicosintesi accoglie istanze e contributi di molte e disparate correnti psicologiche, integrandole per\u00f2 nella sua specifica visione dell'essere umano.\nLa concezione integrale dell'essere umano tipica della Psicosintesi, la costituisce soprattutto come un metodo di autorealizzazione, teso alla pienezza delle sue quattro dimensioni: fisica, emotiva, mentale e spirituale.\nI temi basilari del pensiero psicosintetico sono:\nle subpersonalit\u00e0, l'integrazione della personalit\u00e0 attorno ad un centro unificatore, l'io personale, la volont\u00e0 (buona, forte, abile), le funzioni psichiche, il modello ideale, la disidentificazione, la trasmutazione delle energie, la sintesi, lo sviluppo delle qualit\u00e0 superiori, l'espansione della coscienza, la meditazione, il supercosciente e il S\u00e9 transpersonale.\nLa Psicosintesi opera nei seguenti campi: psicoterapia, integrazione personale e realizzazione delle proprie potenzialit\u00e0, educazione, rapporti interpersonali e sociali.\nIl modello della struttura della psiche umana proposto da Assagioli pu\u00f2 essere rappresentato, molto brevemente, con una figura \"ovoidale\": all'interno si trovano l'inconscio nelle sue diverse componenti (inconscio inferiore, medio e superiore), un nucleo centrale corrispondente al campo della coscienza con al centro l'Io. All'esterno dell'uovo si trova l'inconscio collettivo. L'Io non \u00e8 altro che il riflesso del S\u00e9. Il S\u00e9 \u00e8 raffigurato sulla sommit\u00e0 dell'ovoide, quindi esso trascende l'individualit\u00e0 della psiche. \u00c8 transpersonale, rappresenta quella dimensione trascendente che ogni essere umano possiede dentro di s\u00e9. Il funzionamento della psiche umana pu\u00f2 invece essere rappresentato con un diagramma a forma di \"stella\", che raffigura le funzioni dell'Io. Tali funzioni sono: sensazione, istinto, emozione, pensiero, immaginazione e intuizione. La psiche funziona in modo armonico se le funzioni dell'Io sono in equilibrio tra di loro.\nLa caratteristica fondamentale della psicosintesi \u00e8 di comprendere nella propria prassi anche lo sviluppo spirituale della persona, inteso quindi come possibilit\u00e0 di integrare armonicamente diverse dimensioni della psiche, un processo gi\u00e0 presente nella psicologia di Jung e noto come individuazione. In particolare per Assagioli \u00e8 essenziale, nel processo di sviluppo spirituale, entrare in contatto con il S\u00e9 transpersonale. Esiste quindi un percorso di \"psicosintesi personale\", che riguarda l'integrazione e l'armonizzazione delle varie funzioni psichiche, ed un percorso di \"psicosintesi transpersonale\", che permette all'uomo di accedere a dimensioni pi\u00f9 elevate della psiche. In senso psicoterapeutico \u00e8 possibile pertanto parlare di una psicoterapia a livello dell'Io, e di una a livello del S\u00e9.\nLa Psicosintesi come istituzione.\nL\"'Istituto di Psicosintesi\" \u00e8 stato fondato a Roma nel 1926 da Roberto Assagioli ed \u00e8 stato riconosciuto come Ente Morale nel 1965. L'Istituto ha la sua sede centrale a Firenze, via San Domenico 16 e Centri in Italia, ad esempio ad Ancona, Bologna, Forl\u00ec, Milano, Roma, Napoli, e all'estero. Svolge opera di divulgazione, formazione personale, consulenza psicologica e training didattico. A cura dell'Istituto vengono pubblicati fascicoli didattici, libri e documenti e un periodico semestrale \"Psicosintesi:\" autoformazione, educazione, rapporti interpersonali e sociali, terapia.\nLa Psicosintesi terapeutica, invece, \u00e8 promossa dalla \"Societ\u00e0 Italiana di Psicosintesi Terapeutica\" (SIPT) con sede in Firenze, via San Domenico 14. I suoi corsi formativi di durata quadriennale in psicoterapia, aperti a medici e psicologi secondo la normativa della L.56/89, sono legalmente riconosciuti dallo Stato italiano.\nBibliografia.\nOpere di Roberto Assagioli\nOpere su Roberto Assagioli \nTeoria e pratica della psicosintesi"}
{"id": "1187263", "revid": "1610933", "url": "https://it.wikipedia.org/wiki?curid=1187263", "title": "Wombat naso peloso del nord", "text": ""}
{"id": "1187264", "revid": "1610933", "url": "https://it.wikipedia.org/wiki?curid=1187264", "title": "Coniglio di Sumatra", "text": ""}
{"id": "1187268", "revid": "1610933", "url": "https://it.wikipedia.org/wiki?curid=1187268", "title": "Pipistrello dalle dita libere di Wroughton", "text": ""}
{"id": "1187270", "revid": "1610933", "url": "https://it.wikipedia.org/wiki?curid=1187270", "title": "Pipistrello del Vietnam", "text": ""}
{"id": "1187271", "revid": "1573940", "url": "https://it.wikipedia.org/wiki?curid=1187271", "title": "Linda Buck", "text": "Biografia.\nSi laure\u00f2 nel 1975 in microbiologia e psicologia all'University of Washington a Seattle.\nNel 1980 termin\u00f2 il dottorato in Immunologia all'University of Texas Southwestern Medical Center.\nInsieme a Richard Axel, ha vinto il premio Nobel per la Medicina nel 2004, per le sue ricerche sui recettori olfattivi e sul funzionamento del sistema olfattivo."}
{"id": "1187272", "revid": "1610933", "url": "https://it.wikipedia.org/wiki?curid=1187272", "title": "Solenodon di Cuba", "text": ""}
{"id": "1187274", "revid": "1610933", "url": "https://it.wikipedia.org/wiki?curid=1187274", "title": "Solenodon di Hispaniola", "text": ""}
{"id": "1187275", "revid": "1610933", "url": "https://it.wikipedia.org/wiki?curid=1187275", "title": "Echidna dal becco lungo", "text": ""}
{"id": "1187281", "revid": "916580", "url": "https://it.wikipedia.org/wiki?curid=1187281", "title": "Tropaeolum", "text": "Tropaeolum \u00e8 un genere di piante erbacee dell'ordine Brassicales originarie dell'America, l'unico nella famiglia Tropaeolaceae Queste piante vengono spesso chiamate nasturzio, ma non sono da confondere con le brassicacee del genere \"Nasturtium\".\nDistribuzione e habitat.\nQueste piante sono diffuse dal sud del Messico fino in Patagonia e prediligono in genere il clima montano. Come piante ornamentali, alcune specie sono conosciute anche nel vecchio mondo.\nDescrizione.\nSi tratta di piante erbacee il cui fusto cresce normalmente in posizione strisciante: intorno ad esso, le foglie sono disposte in maniera alterna. Sono foglie peltate, dunque il picciolo \u00e8 attaccato al centro della loro superficie.\nI fiori sono zigomorfi e il calice \u00e8 composto da cinque sepali, dei quali uno \u00e8 caratterizzato da un allungamento a sperone. Similmente, anche la corolla \u00e8 composta da cinque petali, tra i quali i due superiori sono in genere pi\u00f9 piccoli dei tre inferiori. Ogni fiore \u00e8 dotato di otto stami e ovario supero, composto da tre carpelli.\nTassonomia.\nLa famiglia Tropaeolaceae \u00e8 inserita nell'ordine Brassicales dalla classificazione APG; il sistema Cronquist la classificava invece in Geraniales.\nIn questa famiglia \u00e8 riconosciuto un solo genere, \"Tropaeolum\", il quale comprende quasi 100 specie:"}
{"id": "1187284", "revid": "146644", "url": "https://it.wikipedia.org/wiki?curid=1187284", "title": "Baza Sv. Kliment Ohridski", "text": ""}
{"id": "1187285", "revid": "76963", "url": "https://it.wikipedia.org/wiki?curid=1187285", "title": "Osamu Dezaki", "text": "Biografia.\nDiplomatosi presso il liceo \"Kitazono\", dopo un periodo come impiegato presso la Toshiba, entra alla Mushi Production di Osamu Tezuka, dove si forma in fretta come disegnatore e animatore. \nDopo aver diretto alcuni episodi delle serie \"Astro Boy\" e \"Kimba - il leone bianco\" lascia la Mushi per diventare un \"freelance\" e fonda, con il fratello maggiore Tetsu e Gisabur\u014d Sugii, lo studio \"Art Fresh\".\nNel 1970 gli viene affidata dalla Mushi la regia generale della serie \"Rocky Joe\", che diviene subito un \"cult\", ma che nonostante il successo di pubblico viene interrotta anticipatamente.\nTra i fondatori dello studio di animazione Madhouse nel 1972, passa da un progetto all'altro, diventando uno dei pi\u00f9 importanti registi per la Tokyo Movie Shinsha.\nNegli anni ottanta e novanta lavora prima in trasferta all'estero, insegnando anche tecnica dell'animazione in una \"major\" americana, poi di nuovo in patria presso la Tezuka Productions, stavolta anche nel campo degli OAV, come nel caso dei dieci episodi di \"Black Jack\" realizzati nel 1993.\nDezaki \u00e8 rimasto sostanzialmente fedele all'animazione seriale e ha diretto solo due film di rilievo (oltre vari special TV di \"Lupin III\"), \"Golgo 13\" nel 1983 e \"Black Jack - La sindrome di Moira\" nel 1996, oltre all'adattamento per il grande schermo di \"Jenny la tennista\" ed i film di montaggio delle sue serie pi\u00f9 celebri.\nDopo una lunga pausa, \u00e8 tornato alla regia, con due lungometraggi, \"Air\" del 2005 e \"Clannad\" del 2007, e due serie TV, \"\" nel 2008 e \"Cobra The Animation: Rokunin no y\u016bshi\" nel 2009.\n\u00c8 scomparso nel 2011 all'et\u00e0 di 67 anni per un tumore ai polmoni.\nStile.\nPur lavorando sempre su soggetti scritti da altri autori (\"Jenny la tennista\", \"Lady Oscar\" e \"L'isola del tesoro\" tra gli altri) \u00e8 riuscito ad imprimere un segno caratteristico a tutta la sua opera, sia per lo stile, caratterizzato da inquadrature \"oblique\" ed angolate dal basso nella maniera espressionista, sia per il tipo di storie, spesso permeate di un certo nichilismo di fondo, che in animazione non trover\u00e0 validi corrispettivi nemmeno negli anni a seguire. A lui si deve l'introduzione negli anime di soluzioni registiche innovative come lo \"split screen\" e l'uso di \"fermi immagine\" su disegni particolarmente curati, da lui stesso definiti \"cartoline ricordo\". \u00c8 stato anche il primo regista a sperimentare l'animazione digitale generata da un computer in una scena panoramica in \"Golgo 13\"."}
{"id": "1187286", "revid": "146644", "url": "https://it.wikipedia.org/wiki?curid=1187286", "title": "St. Kliment Ohridski Base", "text": ""}
{"id": "1187288", "revid": "146644", "url": "https://it.wikipedia.org/wiki?curid=1187288", "title": "Base Ohridski", "text": ""}
{"id": "1187290", "revid": "146644", "url": "https://it.wikipedia.org/wiki?curid=1187290", "title": "Stazione San Clemente di Ocrida", "text": ""}
{"id": "1187291", "revid": "767487", "url": "https://it.wikipedia.org/wiki?curid=1187291", "title": "9 vite da donna", "text": "9 vite da donna (\"Nine Lives\") \u00e8 un film drammatico diretto da Rodrigo Garc\u00eda, con Robin Wright e Glenn Close, uscito in Italia il 2 settembre 2005, negli Stati Uniti d'America nel settembre 2005.\nIl film ha vinto il Pardo d'oro al Festival del Cinema di Locarno e il Pardo per la migliore attrice conferito a tutte le protagoniste.\nTrama.\nIl film si divide in 9 episodi indipendenti, ognuno con una storia diversa, ma con protagonista assolutamente femminile che d\u00e0 il nome all'episodio stesso. Ogni episodio \u00e8 girato con un unico piano sequenza della durata variabile di 10-15 minuti."}
{"id": "1187292", "revid": "916580", "url": "https://it.wikipedia.org/wiki?curid=1187292", "title": "Alopex", "text": ""}
{"id": "1187293", "revid": "1632387", "url": "https://it.wikipedia.org/wiki?curid=1187293", "title": "Melone (Odontoceti)", "text": "Il melone (dal latino \"melum\" / \"malum\" \"melo\" a sua volta dal greco \u03c0\u03b5\u03c0\u03cc\u03bd \"mel\u03ccn\" che significa \"pomo, frutto\") \u00e8 un organo di forma ovale formato da tessuto adiposo che si trova al centro della fronte della maggior parte degli Odontoceti. \u00c8 situato tra lo sfiatatoio e la fine della testa.\nOrigine.\nL'origine del melone dei cetacei si pu\u00f2 far risalire al primo cetaceo capace di utilizzare l'ecolocalizzazione, il \"Cotylocara macei\", un delfino primitivo scoperto nel 2014 e risalente a 28 milioni di anni fa.\nFunzione.\nLa sua funzione non \u00e8 ancora ben chiara, ma gli scienziati credono che svolga un ruolo importante nel concentrare i suoni usati nell'ecolocalizzazione. Alcuni scienziati credono anche che il melone abbia un ruolo nelle immersioni profonde e nella galleggiabilit\u00e0. La sua taglia, infatti, tende a crescere in quegli Odontoceti che effettuano immersioni a grandi profondit\u00e0.\nNel capodoglio.\nIl melone del capodoglio contiene un olio con una composizione chimica molto diversa da quella degli altri ed ha una dimensione ragguardevole, questa struttura nel capodoglio \u00e8 tradizionalmente chiamata \"the junk\" (spazzatura), in quanto i balenieri non la utilizzano come una fonte utile per produrre l'olio di spermaceti, infatti esso contiene compartimenti di spermaceti separati da pareti di cartilagine."}
{"id": "1187299", "revid": "158913", "url": "https://it.wikipedia.org/wiki?curid=1187299", "title": "Francesco Stella (attore)", "text": "Biografia.\nDal 1994 al 1997 frequenta vari stages di recitazione. Dopo aver iniziato a lavorare in teatro, sia come attore che come assistente alla regia, nel 1998 gira la prima stagione de \"Il commissario Montalbano\", andata in onda nel 1999 su Rai Due, in cui \u00e8 l'agente \"Gallo\", ruolo che interpreta anche l'anno successivo, nella seconda stagione. Successivamente continua ad alternare il lavoro di attore con quello di assistente alla regia. Inoltre gira vari spot pubblicitari e nel 1999 \u00e8 protagonista del videoclip \"Che cosa penserai di me\" di Pino Daniele.\nTra i suoi lavori televisivi, ricordiamo: la serie TV \"L'ispettore Giusti\" (1999), regia di Sergio Martino, le soap opera \"Un posto al sole\" e \"CentoVetrine\", la miniserie TV \"Don Gnocchi - L'angelo dei bimbi\" (2004), regia di Cinzia TH Torrini, e i film TV \"Sant'Antonio di Padova\" (2002), regia di Umberto Marino, e \"La notte breve\" (2006), regia di Camilla Costanzo e Alessio Cremonini.\nPer il cinema ha partecipato al film \"Besame mucho\" (1999), regia di Maurizio Ponzi, ed \u00e8 stato protagonista di alcuni cortometraggi, tra cui: \"Il regalo di Natale\" (2002), regia di Daniele De Plano, vincitore di molti concorsi per cortometraggi e finalista ai \"David di Donatello\" 2003, come miglior cortometraggio."}
{"id": "1187301", "revid": "1632387", "url": "https://it.wikipedia.org/wiki?curid=1187301", "title": "Danzig (album)", "text": "Danzig \u00e8 l'album di debutto del gruppo omonimo guidato da Glenn Danzig, pubblicato nel 1988. L'album, il primo uscito per la Def American di Rick Rubin, \u00e8 stato registrato negli studi della Atlantic Records e della Chung King House Of Metal. \"Danzig\" \u00e8 l'album del gruppo che ha venduto di pi\u00f9 (\"\" ha ottenuto il disco di platino ma \u00e8 un EP) ed ha ottenuto il disco d'oro negli Stati Uniti nel 1994.\nNel giugno del 2017 la rivista \"Rolling Stone\" ha collocato l'album alla ventitreesima posizione dei 100 migliori album metal di tutti i tempi.\nIl disco.\nLa canzone \"Mother\" \u00e8 diventata una hit sia nelle radio sia su MTV nel periodo 1993-94 dopo essere stata inclusa in ', e successivamente \u00e8 stata inserita in molte compilation hard rock/heavy metal/alternative rock e nei videogiochi ', \"Guitar Hero II\" e \"True Crime: New York City\".\nJames Hetfield, cantante e chitarrista dei Metallica, ha partecipato insieme a Glenn Danzig ai cori di \"Twist of Cain\", \"Possession\" e \"Am I Demon\", ma a causa degli obblighi contrattuali di Hetfield con la Elektra Records, non \u00e8 stato accreditato. \nLe prime versioni di \"Twist of Cain\" e \"Possession\", erano inizialmente destinate per quello che avrebbe dovuto essere l'ultimo album dei Samhain, il precedente gruppo di Glenn Danzig, intitolato \"Samhain Grim\". Queste prime versioni presentavano arrangiamenti e testi diversi e talvolta venivano suonate in tonalit\u00e0 differenti.\nLa canzone \"When Death Had No Name\" e la cover di \"Trouble\" di Elvis Presley, entrambe suonate dal vivo dai Danzig dal 1988 al 1991, sono state registrate durante le sessioni di \"Danzig\" ma non sono state inserite nell'album. Registrazioni successive di questi brani sono state incluse in altri lavori del gruppo.\nTracce.\nTutte le canzoni sono scritte da Glenn Danzig.\nClassifiche.\nAlbum\nSingoli"}
{"id": "1187306", "revid": "767487", "url": "https://it.wikipedia.org/wiki?curid=1187306", "title": "Totatiche", "text": "Totatiche \u00e8 un comune del Messico nello Stato di Jalisco.\nEconomia.\nNella zona di Totatiche si produce canna da zucchero, mais, agave, sorgo, ceci. Inoltre, si allevano maiali, pollame, capre e bovini."}
{"id": "1187311", "revid": "1610933", "url": "https://it.wikipedia.org/wiki?curid=1187311", "title": "Pipistrello frugivoro di Bulmer", "text": ""}
{"id": "1187312", "revid": "1610933", "url": "https://it.wikipedia.org/wiki?curid=1187312", "title": "Gerboa iraniano", "text": ""}
{"id": "1187313", "revid": "1610933", "url": "https://it.wikipedia.org/wiki?curid=1187313", "title": "Opossum pigmeo di montagna", "text": ""}
{"id": "1187314", "revid": "1610933", "url": "https://it.wikipedia.org/wiki?curid=1187314", "title": "Molosso di Gallagher", "text": ""}
{"id": "1187315", "revid": "1610933", "url": "https://it.wikipedia.org/wiki?curid=1187315", "title": "Toporagno d'acqua malese", "text": ""}
{"id": "1187316", "revid": "1610933", "url": "https://it.wikipedia.org/wiki?curid=1187316", "title": "Toporagno d'acqua di Sumatra", "text": ""}
{"id": "1187317", "revid": "1610933", "url": "https://it.wikipedia.org/wiki?curid=1187317", "title": "Cincill\u00e0 coda corta", "text": ""}
{"id": "1187318", "revid": "1610933", "url": "https://it.wikipedia.org/wiki?curid=1187318", "title": "Pipistrello calabrone", "text": ""}
{"id": "1187319", "revid": "1610933", "url": "https://it.wikipedia.org/wiki?curid=1187319", "title": "Pipistrello farfalla", "text": ""}
{"id": "1187320", "revid": "1610933", "url": "https://it.wikipedia.org/wiki?curid=1187320", "title": "Lemure volante delle Filippine", "text": ""}
{"id": "1187321", "revid": "767487", "url": "https://it.wikipedia.org/wiki?curid=1187321", "title": "The Assassination", "text": "The Assassination (\"The Assassination of Richard Nixon\") \u00e8 un film del 2004 diretto da Niels Mueller. Il film \u00e8 ispirato a una storia vera, quella di Samuel Byck, che nel 1974 progett\u00f2 di assassinare il Presidente degli Stati Uniti, Richard Nixon. \u00c8 stato presentato nella sezione Un Certain Regard al 57\u00ba Festival di Cannes.\nTrama.\nSamuel Bicke \u00e8 un venditore di mobili per ufficio. Il suo capo Jack Jones cerca di instillargli una mentalit\u00e0 da vincente, sottoponendogli le opere di Norman Vincent Peale sul pensiero positivo. Ci\u00f2 che a Samuel non va del suo capo \u00e8 che egli \u00e8 un disonesto nei confronti dei suoi clienti, e cerca di costringere anche lui a esserlo. Inoltre, egli sostiene che il presidente degli Stati Uniti dell'epoca, Richard Nixon, sia il pi\u00f9 grande bugiardo degli Stati Uniti, per aver convinto tutti a rivotarlo nonostante lo scandalo Watergate e le bugie sulla guerra del Vietnam.\nA Samuel ci\u00f2 sembra assurdo, in quanto ritiene impossibile di essere l'unico ad opporsi a questo stato di cose. Sua moglie, Marie Andersen Bicke, \u00e8 una cameriera di un bar e considera assurdi i principi del marito, dal quale \u00e8 separata. Il suo migliore amico, Bonny Simmons, \u00e8 un meccanico di colore, anch'egli convinto di dover scendere a compromessi pur di sbarcare il lunario e sostenere la famiglia. Samuel non vuole accettare. Egli non vuole rinunciare ai propri principi, cos\u00ec come non vuole rinunciare ai suoi baffi che, secondo il suo capo, gli danno un'aria inadatta al ruolo di venditore.\nSamuel cerca di convincere Bonny a mettere su un'impresa, che consisterebbe nell'adattare un autobus per farne un centro mobile di cambio di pneumatici. Samuel, in passato, aveva lavorato con suo fratello Julius nel medesimo campo. Per avviare l'impresa, egli ha bisogno di un prestito considerevole, e lo chiede alla banca in cui lavora Tom Ford che gli dice di aspettare almeno otto settimane per una risposta. Samuel inizia ad attendere con impazienza l'arrivo della risposta, controllando la posta tutti i giorni.\nUn giorno una lettera gli notifica il divorzio ottenuto da sua moglie, che \u00e8 andata a vivere con un altro. Convinto di dover dare una svolta alla sua vita, si licenzia e conclude un affare con un grossista di pneumatici, a nome di suo fratello, certo che, a prestito approvato, potr\u00e0 saldare il conto. Il prestito per\u00f2 non viene approvato. Samuel \u00e8 convinto che il rifiuto della banca sia dovuto al fatto che il suo socio Bonny \u00e8 di colore.\nUna sera, rincasando, trova il fratello che gli rinfaccia di aver utilizzato il suo nome per concludere l'affare, e gli dice di aver pagato una cauzione per Bonny, arrestato per ricettazione. Convinto di aver individuato la fonte di tutti i mali in Richard Nixon, colpito da un notiziario che racconta come Robert Preston, un soldato, sia atterrato nel cortile della Casa Bianca con un elicottero rubato, decide di assassinare Nixon dirottando un aereo e dirigendolo verso la sua residenza. Ruba una pistola dall'officina di Bonny, acquista un pezzo di protesi ortopedica per aggirare il metal detector all'aeroporto di Washington-Baltimora e prepara un esplosivo artigianale.\nDopo aver tentato di uccidere il suo ex capo, Jack Jones, spara al suo cane, considerato l'unico a volergli bene. All'aeroporto rinuncia al tentativo di ingannare il metal detector, ma decide di salire comunque sull'aereo, dopo aver sparato ad uno degli addetti ai controlli. A bordo uccide uno dei piloti e ferisce l'altro, ma viene ucciso a sua volta da un agente di polizia.\nAccoglienza.\nLa pellicola \u00e8 stata generalmente molto apprezzata dalla critica, ed \u00e8 stata lodata la grande interpretazione di Sean Penn. Il film \u00e8 in possesso di un rating del 68% su Rotten Tomatoes. La rivista Empire ha invece dato alla pellicola quattro stelle su cinque, definendolo come un \"film drammatico coraggioso\"."}
{"id": "1187323", "revid": "1442080", "url": "https://it.wikipedia.org/wiki?curid=1187323", "title": "Martin Gilbert", "text": "Biografia.\nGilbert nacque a Londra, primo figlio di Peter Gilbert, un gioielliere di Londra, e della moglie Miriam; il nome originale della famiglia era Goldberg. I suoi quattro nonni erano tutti nati nella Zona di residenza dell'Impero Russo. Nove mesi dopo lo scoppio della Seconda Guerra Mondiale, fu evacuato in Canada, dove pass\u00f2 parte dell'infanzia, come molti ragazzini britannici: erano stati mandati nel Nord America per salvaguardare le vite dei civili dalle incursioni aeree tedesche sulle Isole Britanniche. La sua curiosit\u00e0 sugli eventi bellici nacque proprio dai vividi ricordi del viaggio transatlantico da Liverpool al Quebec. \nDopo la guerra, Gilbert frequent\u00f2 l'Highgate School di Londra, dove ebbe per insegnante di Storia Alan Palmer, esperto dei Balcani, e di Politica T. N. Fox. Dopo il diploma, egli svolse due anni di servizio militare nei corpi di intelligence. Poi frequent\u00f2 il \"Magdalen College\" all'Universit\u00e0 di Oxford, dove si laure\u00f2 in Storia moderna nel 1960: qui uno dei suoi tutor era il professore A. P. J. Taylor. Intraprese una ricerca postlaurea al \"St Antony's College\" di Oxford.\nCarriera.\nNell'ottobre 1962, dopo due anni di ricerche di dottorato, Gilbert fu coinvolto da Randolph Churchill, il figlio del grande Primo ministro britannico, per assisterlo come collaboratore nel gruppo di ricerca impegnato nel lavoro di scrittura della biografia ufficiale del padre, Sir Winston Churchill, a quel tempo ancora vivo, anziano e malandato di salute. Lo stesso anno, divenne Fellow del \"Merton College\", a Oxford, dove fece parte dello stesso circolo di accademici che includeva a quel tempo C.S. Lewis e J.R.R. Tolkien. Egli spese gli anni successivi combinando le proprie ricerche accademiche a Oxford con il lavoro nel team di studiosi di Randolph Churchill nel Suffolk, il quale stava redigendo i primi due volumi della biografia di Churchill. Quando Randolph mor\u00ec nel 1968, a Gilbert fu commissionato di completare i rimanenti sei principali volumi della monumentale biografia. \nGilbert spese i 20 anni seguenti sulla progettata biografia di Churchill, pubblicando contemporaneamente altri volumi storici e atlanti nel frattempo. Ciascun volume della biografia \u00e8 accompagnato da due o tre volumi di documenti, inizialmente chiamati \"Companions\", cosicch\u00e8 l'intera biografia consta di ben 28 volumi, per un totale di pi\u00f9 di trentamila pagine (dopo la morte di Gilbert, gli ultimi sei volumi di documenti sono stati pubblicati a cura di Larry P. Arnn). Nel 1971, Michael Foot, recensendo il primo volume della biografia di Gilbert di Churchill sul New Statesman, ne lod\u00f2 la qualit\u00e0 e il meticoloso lavoro scrivendo: \u00abChiunque abbia preso la decisione di fare di Martin Gilbert il biografo di Churchill merita un voto di ringraziamento da parte della nazione. Nulla di meno sarebbe sufficiente\u00bb. In Italia, la biografia \u00e8 uscita per l'editore Mondadori nel 1992, che traduce per\u00f2 solo il volume \"Churchill, A Life\" - l'edizione condensata in unico volume della sterminata biografia, apparso nel 1991 - poi continuamente ristampata negli Oscar Mondadori.\nAltre sue celebri opere sono le storie della Seconda e della Prima Guerra Mondiale - tradotti in Italia coi titoli \"La grande storia della Seconda Guerra Mondiale\" e \"La grande Storia della Prima Guerra Mondiale\" - i molti volumi sulla storia degli Ebrei, compresi quelli sullo sterminio degli Ebrei d'Europa - l'Olocausto - e quelli sul XX secolo. Le sue opere sono caratterizzate da una profonda chiarezza nell'esposizione di eventi complessi, come per l'obiettiva presentazione e rappresentazione di persone e idee. Egli presta grande attenzione per l'aspetto umano della storia, ad esempio nelle storie delle due guerre mondiali: oltre alle descrizioni di tattiche e strategie militari, egli lascia spazio a lettere e testimonianze dal fronte, che l'autore raccolse personalmente presso le famiglie dei soldati.\nNel 1995, fu insignito dell'ordine dell'Impero Britannico dalla Regina Elisabetta II.\nGilbert fu anche \"Fellow\" onorario del Merton College dell'Universit\u00e0 di Oxford. Visse gli ultimi anni della sua vita a Londra e dal 2002 fu \"Distinguished Fellow\" dell'Hillsdale College in Michigan. Nel 2005 lo storico rischi\u00f2 di perdere la vita nella metropolitana di Londra, durante gli attentati del 7 luglio.\nTra il 2006 e il 2007 occup\u00f2 la cattedra al Dipartimento di Storia dell'University of Western Ontario in Canada.\nNel marzo 2012, durante un viaggio a Gerusalemme, Gilbert svilupp\u00f2 un'aritmia cardiaca, dalla quale non si riprese pi\u00f9. Mor\u00ec a Londra il 3 febbraio 2015, all'et\u00e0 di 78 anni. Gilbert chiese di esser seppellito in Israele.\nOpere.\nBiografia di Winston Churchill.\nI volumi accessori alla biografia.\nI volumi di documenti annessi ad ognuno degli otto volumi della biografia di Churchill all'inizio erano chiamati \"Companion\", pubblicati dall'Editore Heinemann; i volumi riguardanti la Seconda Guerra Mondiale avevano invece il titolo \"The Churchill War Papers\". I primi cinque volumi furono pubblicati a cura di Randolph Churchill. Oggi questi tomi, in tutto ben 23, sono pubblicati col titolo \"The Churchill Documents\", numerati dall'1 al 23. Qui si riportano i titoli attualmente in commercio.\nDopo la morte di Gilbert, tra il 2015 e il 2019 sono usciti i sei volumi conclusivi di documenti, a cura dello studioso americano Larry P. Arnn, ex assistente di Gilbert, che riportano anche il nome di Martin Gilbert quale curatore."}
{"id": "1187324", "revid": "1573940", "url": "https://it.wikipedia.org/wiki?curid=1187324", "title": "Rana dalmatina", "text": "La rana agile (Rana dalmatina ) \u00e8 un anfibio anuro appartenente alla famiglia dei Ranidi.\nDescrizione.\nLa rana agile \u00e8 una rana bruna di dimensioni medie, relativamente snella, con muso allungato e moderatamente appuntito e zampe posteriori lunghe. Estendendo in avanti una zampa posteriore, il tallone degli animali adulti oltrepassa sempre nettamente la punta del muso. Nella macchia temporale bruna si trova, vicino all'occhio (a 1-2 mm di distanza), un timpano grande, corrispondente quasi al diametro dell'occhio stesso (nella rana montana 3/4, nella rana arvale 2/3 del diametro dell'occhio). Le parti superiori sono lisce o leggermente granulose, con due distinte pliche dorso-laterali. La livrea della rana agile esibisce in genere colori poco contrastanti, nei toni del marrone-giallastro, marrone-rossastro, sabbia o marrone-rosato, e solo di rado con macchie dorsali evidenti. Ventre e gola sono biancastri e anch'essi solitamente privi di macchie scure. Il tubercolo metatarsale \u00e8 di dimensioni medie: la sua lunghezza rispetto al 1\u00b0 dito si colloca infatti tra i valori della rana montana e la rana arvale (il 1\u00b0 dito \u00e8 lungo all'incirca 1,8-3 volte il tubercolo metatarsale). Il maschio non \u00e8 provvisto di sacche vocali esterne, ma nella stagione riproduttiva esibisce calli nuziali grigi sui pollici anteriori. La lunghezza \u00e8 di 4-6,5 cm nei maschi e di 4,5-7,5 cm nelle femmine.\nBiologia.\nLa rana agile si riproduce gi\u00e0 a fine inverno, e in Europa centrale \u00e8 generalmente il primo anfibio a fare la sua comparsa presso le acque di riproduzione. \u00c8 attiva da febbraio a ottobre, soprattutto di notte, ma durante il periodo riproduttivo, a febbraio-marzo, anche di giorno. Il gracidio dei maschi, molto delicato, \u00e8 solitamente emesso sott'acqua. Le circa 500-1800 uova vengono fissate in un unico ammasso gelatinoso su piante o rami sommersi dall'acqua. Le larve sgusciano dopo 3 settimane, raggiungono una lunghezza di circa 6 cm e quindi compiono la metamorfosi a giugno o luglio: appena metamorfosate hanno una lunghezza di appena 1-1,5 cm.\nDistribuzione e habitat.\nLa rana agile \u00e8 diffusa in molte parti della Francia, dell'Italia e dei Balcani, mentre manca in gran parte della penisola iberica e ha una distribuzione molto frammentaria nelle regioni settentrionali dell'areale (per esempio in Germania). Si trova soprattutto in pianura, con maggiore frequenza ad altitudini inferiori a 400 m, ma nelle regioni meridionali anche fino a 2000 m. Predilige foreste di latifoglie rade e calde con sottobosco erboso o prati palustri lungo corsi d'acqua. Spesso si pu\u00f2 trovare ai margini di foreste e su radure assolate. Per la deposizione delle uova pu\u00f2 servirsi delle raccolte d'acqua pi\u00f9 disparate, come stagni, zone golenali, canali o solchi di pneumatici riempiti d'acqua. In Europa meridionale la rana agile \u00e8 attiva per tutto l'anno, mentre in Europa centrale compie un letargo invernale."}
{"id": "1187325", "revid": "179395", "url": "https://it.wikipedia.org/wiki?curid=1187325", "title": "Rana agile", "text": ""}
{"id": "1187326", "revid": "1222", "url": "https://it.wikipedia.org/wiki?curid=1187326", "title": "Tulipano di mare", "text": ""}
{"id": "1187327", "revid": "78273", "url": "https://it.wikipedia.org/wiki?curid=1187327", "title": "Appendicolarie", "text": ""}
{"id": "1187328", "revid": "78273", "url": "https://it.wikipedia.org/wiki?curid=1187328", "title": "Larvacei", "text": ""}
{"id": "1187329", "revid": "28592", "url": "https://it.wikipedia.org/wiki?curid=1187329", "title": "Stilista", "text": ""}
{"id": "1187330", "revid": "1718925", "url": "https://it.wikipedia.org/wiki?curid=1187330", "title": "Dio \u00e8 morto", "text": "Dio \u00e8 morto \u00e8 una celebre frase del filosofo tedesco Friedrich Nietzsche, riportata nelle sue opere \"La gaia scienza\" e \"Cos\u00ec parl\u00f2 Zarathustra\". L'espressione vuole rappresentare ermeticamente, sotto forma di metafora o breve aforisma, un avvenimento simbolico ovvero la decadenza del mondo occidentale nell'ultimo squarcio di II millennio.\nLa crisi dei valori occidentali.\nDio, inteso come la divinit\u00e0 di origine giudaico-cristiana protagonista della storia dell'Occidente a partire dal trionfo del cristianesimo con la caduta dell'Impero romano d'Occidente in poi, essendo stato per duemila anni il principio supremo a cui erano soggetti tutti i valori dell'Europa, ha perso il suo significato e la sua importanza con l'avvento della modernit\u00e0, insieme allo sviluppo della scienza e della tecnologia che questa ha portato con s\u00e9. Scomparso l'ordine divino che sorreggeva la societ\u00e0 cristiana del Medioevo, sono spariti anche tutti gli altri valori dell'Occidente, che devono ora essere rivalutati, aprendo quindi la strada al nichilismo.\nLa morte di Dio e le sue implicazioni morali vengono espresse nella \"parabola del folle\": \nIl rifiuto dei valori.\n\"Dio \u00e8 morto\" non \u00e8 inteso letteralmente, come \"Dio \u00e8 fisicamente morto\", piuttosto \u00e8 la maniera usata da Nietzsche (che infatti riteneva che Dio non esistesse) per dire che l'idea di Dio non \u00e8 pi\u00f9 fonte di alcun codice morale o teleologico. Nietzsche riconosce la crisi che la morte di Dio rappresenta per le considerazioni morali esistenti, poich\u00e9 \u00abquando uno rifugge la fede cristiana, uno si toglie il diritto della morale cristiana da sotto i piedi. Questa moralit\u00e0 \u00e8 senza dubbio auto-evidente... Rompendo uno dei principali concetti della cristianit\u00e0, la fede in Dio, cade il tutto: nulla di necessario rimane nelle mani\u00bb. Ci\u00f2 \u00e8 perch\u00e9 ne \"Il Folle\", il folle si rivolge non ai credenti, ma agli atei \u2013 il problema \u00e8 ritenere valido un qualunque sistema di valori in assenza di un ordine divino per cui egli esclama: \u00abCerco Dio! Cerco Dio!\u00bb e riaccende il \"Cerco l'uomo\" di Diogene.\nLa morte di Dio \u00e8 un modo per dire che l'uomo non sar\u00e0 pi\u00f9 capace di credere in qualunque ordine cosmico quando riterr\u00e0 che non ne esiste uno. La morte di Dio condurr\u00e0, secondo Nietzsche, non solo al rifiuto della credenza in qualsivoglia ordine cosmico o fisico, ma anche al rifiuto dei valori assoluti stessi \u2013 al rifiuto di credere in un'oggettiva ed universale legge morale che lega tutti gli individui. In questa maniera, la perdita di una base sicura della morale condurr\u00e0 al nichilismo. Il nichilismo \u00e8 ci\u00f2 su cui Nietzsche lavor\u00f2 per trovare una soluzione al fine di rivalutare i fondamenti dei valori umani. Questo signific\u00f2, per Nietzsche, cercare una base che andasse pi\u00f9 a fondo dei valori cristiani.\nNietzsche credeva che la maggioranza delle persone non riconoscesse (o rifiutasse di riconoscere) questa morte a causa di paure e ansiet\u00e0 ormai radicate. Inoltre, se questa morte venisse ampiamente accettata, la gente dispererebbe e il nichilismo diverrebbe rampante, verificando il credo relativistico che afferma che la volont\u00e0 umana \u00e8 una legge contro se stessa \u2013 qualunque cosa sarebbe permessa. Questo \u00e8, in parte, il motivo per cui Nietzsche ritenne la cristianit\u00e0 nichilistica. Secondo Nietzsche, il nichilismo \u00e8 la naturale conseguenza di qualsiasi idealistico sistema filosofico, poich\u00e9 tutti gli idealismi soffrono della stessa debolezza della morale cristiana - che non c'\u00e8 alcun fondamento sopra il quale iniziare a costruire. Per questo motivo defin\u00ec se stesso come \"un uomo sotterraneo\" al lavoro, uno che scava e scava senza sosta.\nNuove possibilit\u00e0.\nNietzsche pensava che ci potessero essere possibilit\u00e0 positive per l'uomo senza Dio. L'abbandono della fede in Dio apre la strada per sviluppare completamente le abilit\u00e0 creative dell'uomo. Il Dio Cristiano, egli scrive, non sarebbe pi\u00f9 sulla loro strada e gli uomini potrebbero smettere di guardare sempre a un regno soprannaturale ed iniziare a comprendere il valore di questo mondo.\nL'ammissione della morte di Dio sarebbe come un foglio bianco. \u00c8 libert\u00e0 di diventare qualcosa di nuovo, di diverso, di creativo, libert\u00e0 di essere qualcosa senza essere obbligato a portare il peso del passato.\nDalla \"morte di Dio\" nasce infatti un nuovo modo di concepirlo, quale ideale umano e \"... stato massimo, come un'epoca... un punto nello sviluppo della volont\u00e0 di potenza, in base al quale si spiegherebbe tanto lo svolgimento ulteriore quanto il prima, ci\u00f2 che \u00e8 stato fino a lui...\". \u00abL'assoluto cambiamento che interviene con la negazione di Dio... ora siamo noi stessi Dio... Dobbiamo conferire a noi stessi gli attributi che assegnavamo a Dio...\u00bb.\nNietzsche usa la metafora del mare aperto, che pu\u00f2 essere allo stesso tempo rinfrancante e terrificante. Quelli che alla fine imparano a creare le proprie vite daccapo rappresenteranno un nuovo stadio dell'esistenza umana, l'Oltreuomo. La \"morte di Dio\" \u00e8 la motivazione per l'ultimo (e incompleto) progetto filosofico di Nietzsche, la \"Trasvalutazione dei valori\". Non occorre abbattere con violenza e odio gli antichi valori morali e religiosi, questo accade con il nichilismo passivo di chi ha ancora il segno del collare da schiavo sul collo e percepisce quei principi ancora come forti e ne \u00e8 ancora soggetto ma ormai siamo al \"crepuscolo degli idoli\" che si stanno sgretolando da soli preparando l'avvento dell'oltreuomo che apparir\u00e0 nel nuovo giorno mentre l'uomo e i suoi valori saranno ormai tramontati:"}
{"id": "1187332", "revid": "28592", "url": "https://it.wikipedia.org/wiki?curid=1187332", "title": "Fondoschiena", "text": ""}
{"id": "1187335", "revid": "87499", "url": "https://it.wikipedia.org/wiki?curid=1187335", "title": "L'eccidio delle Malghe di Porzus", "text": ""}
{"id": "1187339", "revid": "31886", "url": "https://it.wikipedia.org/wiki?curid=1187339", "title": "Scottish Division One 1899-1900", "text": "La Scottish Division One 1899-1900 \u00e8 stata la 10\u00aa edizione della massima serie del campionato scozzese di calcio, disputato tra il 19 agosto 1899 e il 17 marzo 1900 e concluso con la vittoria dei al loro terzo titolo, il secondo consecutivo.\nCapocannonieri del torneo sono stati Robert Hamilton () e William Michael () con 15 reti ciascuno.\nStagione.\nIl , retrocesso nella precedente stagione, fu sostituito dal che fece il suo esordio in Division One. Fu invece rieletto il .\nNonostante il si fosse imposto per 3-2 nell\"'Old Firm\" della precedente giornata, i conquistarono il titolo alla terzultima partita battendo nell'altro derby di Glasgow il per 2-1.\nClassifica finale.\nLegenda:\nRegolamento:"}
{"id": "1187341", "revid": "31886", "url": "https://it.wikipedia.org/wiki?curid=1187341", "title": "Scottish Division One 1900-1901", "text": "La Scottish Division One 1900-1901 \u00e8 stata l'11\u00aa edizione della massima serie del campionato scozzese di calcio, disputato tra il 15 agosto 1900 e il 27 aprile 1901 e concluso con la vittoria dei al loro quarto titolo, il terzo consecutivo.\nCapocannoniere del torneo \u00e8 stato Robert Hamilton (Rangers) con 20 reti.\nStagione.\n e , retrocessi nella precedente stagione, furono sostituiti dal , tornato in Division One dopo un anno di assenza, e dal esordiente in Division One. Alle dieci squadre previste si aggiunse il , iscritto per la prima volta ai campionati nazionali.\nDopo la vittoria nel derby sul (2-1), i conquistarono il titolo alla penultima giornata battendo il per 1-4.\nClassifica finale.\nLegenda:\nRegolamento:"}
{"id": "1187343", "revid": "31886", "url": "https://it.wikipedia.org/wiki?curid=1187343", "title": "Scottish Division One 1901-1902", "text": "La Scottish Division One 1901-1902 \u00e8 stata la 12\u00aa edizione della massima serie del campionato scozzese di calcio, disputato tra il 17 agosto 1901 e 29 marzo 1902 e concluso con la vittoria dei al loro quinto titolo, il quarto consecutivo.\nCapocannoniere del torneo \u00e8 stato William Maxwell () con 10 reti.\nStagione.\nIl , retrocesso nella precedente stagione, non fu sostituito, cosicch\u00e9 il numero delle squadre partecipanti ritorn\u00f2 a dieci. Non ci furono retrocessioni, in vista del futuro allargamento a 12 squadre previsto per la stagione successiva.\nI Rangers conquistarono il titolo alla penultima giornata, battendo il Celtic nello scontro diretto per 2-4.\nClassifica finale.\nLegenda:\nRegolamento:"}
{"id": "1187344", "revid": "1305772", "url": "https://it.wikipedia.org/wiki?curid=1187344", "title": "Ferr\u00e8", "text": ""}
{"id": "1187345", "revid": "31886", "url": "https://it.wikipedia.org/wiki?curid=1187345", "title": "Scottish Division One 1902-1903", "text": "La Scottish Division One 1902-1903 \u00e8 stata la 13\u00aa edizione della massima serie del campionato scozzese di calcio, disputato tra il 16 agosto 1902 e il 4 aprile 1903 e concluso con la vittoria dell' al suo primo titolo.\nCapocannoniere del torneo \u00e8 stato David Reid (Hibernian) con 14 reti.\nStagione.\nIl campionato fu allargato a 12 squadre, dunque parteciparono le dieci della precedente stagione pi\u00f9 le neopromosse dalla Scottish Division Two: il , tornato dopo un anno di assenza, e il , esordiente in Division One. Anche quest'anno, in previsione di un allargamento a 14 squadre previsto per la stagione successiva, non ci furono retrocessioni.\nL' conquist\u00f2 il titolo alla terzultima giornata battendo 0-2 il , mentre i , allora secondi, pareggiarono contro il (0-0) e successivamente subirono il sorpasso del .\nClassifica finale.\nLegenda:\nRegolamento:"}
{"id": "1187346", "revid": "31886", "url": "https://it.wikipedia.org/wiki?curid=1187346", "title": "Scottish Division One 1903-1904", "text": "La Scottish Division One 1903-1904 \u00e8 stata la 14\u00aa edizione della massima serie del campionato scozzese di calcio, disputato tra il 15 agosto 1903 e il 30 aprile 1904 e concluso con la vittoria del al suo primo, e finora unico, titolo.\nCapocannoniere del torneo \u00e8 stato Robert Hamilton () con 28 reti.\nStagione.\nIl campionato fu allargato a 14 squadre, dunque parteciparono le dodici della precedente stagione pi\u00f9 le neopromosse dalla Scottish Division Two, e , entrambe esordienti in Division One.\nIl conquist\u00f2 il titolo alla penultima partita, battendo 4-1 il e distanziando definitivamente gli , che avevano gi\u00e0 concluso la stagione con una vittoria sul (2-1).\nClassifica finale.\nLegenda:\nRegolamento:\nNote:"}
{"id": "1187347", "revid": "1014217", "url": "https://it.wikipedia.org/wiki?curid=1187347", "title": "Joaqu\u00edn Larrivey", "text": "\u00c8 soprannominato \"El Bati\" per la sua somiglianza fisica con Batistuta.\nCaratteristiche tecniche.\nPrima punta potente, dotato di buona forza fisica e discreta tecnica, che fa del colpo di testa la sua principale caratteristica.\nCarriera.\nHurac\u00e1n.\nCresce nelle giovanili dell'Hurac\u00e1n, club argentino.\nNella stagione 2006-2007 grazie ai suoi gol, trascina la sua squadra dalla Primera B Nacional alla Primera Divisi\u00f3n.\nCagliari.\nIl 15 giugno 2007 firma un quadriennale con il Cagliari.\nIl 23 agosto 2007 il giudice argentino Eduardo Malde annulla il trasferimento del calciatore al gruppo di imprenditori dal quale il Cagliari lo aveva acquistato, allo scopo di tutelare i creditori del club argentino i quali ritenevano che la cessione fosse avvenuta ad un prezzo inferiore alle attese.\nIl 31 agosto 2007 arriva il transfer del giocatore.\nEsordisce in Serie A il 2 settembre 2007 alla 2\u00aa giornata di campionato giocando tutti e 90 i minuti di Cagliari-Juventus (2-3) procurandosi il fallo da rigore per il momentaneo 1-1.\nIl 18 maggio 2008 segna la sua prima e unica rete in campionato all'ultima giornata, durante la partita Cagliari- (2-2).\nIl 31 agosto 2008 va subito a segno alla 1\u00aa giornata della stagione seguente, in Cagliari-Lazio (1-4).\nV\u00e9lez Sarsfield e ritorno a Cagliari.\nIl 12 febbraio 2009 viene ceduto in prestito al V\u00e9lez Sarsfield.\nTornato in Argentina, il 21 febbraio 2009 fa il suo esordio nella trasferta Tigre-V\u00e9lez Sarsfield (1-2), realizzando il gol decisivo per la vittoria del V\u00e9lez Sarsfield.\nSi ripete nuovamente la settimana successiva in V\u00e9lez Sarsfield-Godoy Cruz (4-0) segnando di testa, il goal finale che vale il 4-0.\nSegna un'altra rete il 22 marzo 2009 in Rosario Central-V\u00e9lez Sarsfield (1-1).\nA fine stagione vince il Clausura 2009.\nIl 15 luglio 2009 ritorna al Cagliari.\nSegna il primo gol della stagione 2009-2010 nella gara di campionato Cagliari-Napoli (3-3).\nIl 16 gennaio 2010 durante Cagliari- (3-0), segna la sua prima doppietta in rossoblu.\nChiuder\u00e0 la stagione con 27 presenze e 3 gol all'attivo.\nNella partita amichevole di precampionato nel luglio 2010 contro la squadra francese del Bastia, l'attaccante argentino viene coinvolto in una rissa insieme al compagno di squadra Daniele Ragatzu: dopo un fallo sul calciatore Jeda Larrivey interviene in difesa del compagno; da l\u00ec la situazione degenera, costringendo l'arbitro a interrompere il match con 15' di anticipo. Di conseguenza Larrivey e Ragatzu vengono squalificati per un turno di campionato dal giudice sportivo, con la punta sudamericana condannata anche a pagare una multa di diecimila euro.\nCol\u00f3n e secondo ritorno al Cagliari.\nIl 5 agosto 2010 passa in prestito con diritto di riscatto al Col\u00f3n, dichiarandosi \u00abentusiasta\u00bb di aver abbandonato il campionato italiano e dell'inizio della sua nuova avventura in patria. Tuttavia, dopo aver realizzato 4 reti in 20 presenze, a fine stagione il Col\u00f3n non riscatta il cartellino, cos\u00ec il giocatore fa rientro a Cagliari.\nIl 21 agosto 2011 esordisce in Coppa Italia segnando una tripletta in Cagliari-Albinoleffe (5-1), valida per il terzo turno.\nSegna il suo primo gol in campionato il 17 settembre 2011 contro il Novara, firmando il gol del 2-0 (la partita si concluder\u00e0 2-1 a favore del Cagliari).\nIl 19 novembre 2011, nell'anticipo giocato a San Siro contro l'Inter, entra a partita iniziata e si mette subito in mostra segnando il gol dell'1-2.\nIl 9 marzo 2012, nella trasferta al San Paolo contro il Napoli persa per 6-3, mette a segno la sua prima tripletta in Serie A, e, come da tradizione inglese, si porta a casa il pallone.\nConclude la stagione con 28 presenze e 10 gol, stagione molto positiva per l'argentino che risulta essere, a fine campionato, il capocannoniere della squadra (se si conta anche la Coppa Italia).\nAll'inizio della stagione 2012-2013 trova sempre meno spazio nell'attacco rossoblu, chiuso da compagni di squadra Marco Sau, Pinilla, Nen\u00ea, Thiago Ribeiro e V\u00edctor Ibarbo; riesce comunque a realizzare il gol decisivo nella partita di Coppa Italia Cagliari-Spezia, segnando il 2-1 nelle battute conclusive e qualificando la squadra sarda al turno successivo. Dopo un calcio di rigore fallito nella gara inaugurale casalinga della stagione contro l'Atalanta, vede sempre di meno il campo e per questo motivo, il 28 novembre 2012, rescinde consensualmente il vincolo contrattuale con la societ\u00e0 sarda. Termina cos\u00ec, dopo 101 presenze condite da 16 reti, l'avventura del centravanti argentino in Sardegna, caratterizzata da prestazioni non sempre all'altezza, le quali non hanno fatto guadagnare all'attaccante il favore del proprio pubblico, nonostante il massimo impegno sempre dimostrato.\nAtlante.\nDopo la rescissione del contratto con il Cagliari, il 17 dicembre 2012 il Club de F\u00fatbol Atlante di Canc\u00fan, militante nella Primera Divisi\u00f3n messicana, ufficializza l'ingaggio del centravanti argentino, con il quale esordisce il 6 gennaio 2013 alla prima giornata del campionato di Clausura, nella sfida Pachuca-Atlante, terminata 2-0 in favore dei padroni di casa. Segna i suoi primi gol con la maglia azulgrana nella vittoria casalinga contro i Jaguares realizzando una doppietta nel giro di 4', dal 10\u00ba al 14\u00ba minuto, permettendo alla sua squadra di portarsi sul 2-0 (partita poi terminata 4-3). Dopo un buon inizio con la compagine messicana, perde il posto da titolare nell'attacco azulgrana, ritrovandosi relegato in panchina nelle ultime giornate di campionato, a causa delle buone prestazioni del pariruolo Esteban Paredes. La sua stagione, condita da 14 presenze e due reti realizzate, nonostante l'ultimo posto nella classifica generale dell'Atlante si conclude con la permanenza della squadra in Primera Divisi\u00f3n.\nRayo Vallecano e Celta Vigo.\nIl 2 agosto 2013 sottoscrive un contratto annuale, con opzione per i successivi due, con la squadra madrilena del Rayo Vallecano. Debutta con la nuova maglia nella vittoria per 3-0 contro l'Elche, rimanendo in campo per tutti i 90 minuti, mentre la prima rete arriva alla terza giornata nel match perso dalla sua squadra per 2-1 contro il Levante, con l'attaccante argentino autore del gol del momentaneo pareggio. Conclude la stagione con 12 gol in 35 presenze, contribuendo in maniera decisiva alla salvezza della squadra.\nDopo il mancato accordo per il rinnovo del contratto con il Rayo Vallecano, il 16 giugno 2014 viene annunciata la firma di un contratto triennale con il Celta Vigo, squadra che milita anch'essa nella Liga spagnola. Esordisce il 24 agosto successivo, nella partita inaugurale della stagione vinta dal club galiziano per 3-1 sul Getafe; in questa partita segna anche il suo primo gol con la maglia del Celta. Il 1\u00ba novembre 2014 segna il gol decisivo che permette alla sua squadra di battere il Barcellona al Camp Nou per 1-0. Conclude la stagione con 12 gol in 36 partite.\nBaniyas, JEF United, Cerro Porte\u00f1o e Universidad de Chile.\nTerminata l'esperienza in Spagna, si accasa al Baniyas, squadra militante nella prima divisione emiratina. In una stagione e mezza mette a segno 18 reti in campionato. Nel gennaio 2017 firma con la societ\u00e0 giapponese del JEF United Ichihara Chiba, andando cos\u00ec a giocare nella seconda divisione nipponica. Con i giapponesi realizza 32 reti in 76 partite tra campionato e coppa nazionale. Nel gennaio 2019 si trasferisce in Paraguay, andando a giocare nelle file del Cerro Porte\u00f1o, club militante nella Divisi\u00f3n Profesional.\nIl 9 gennaio 2020 si accasa all'. Il 6 gennaio 2022 termina la sua avventura in Cile.\nCosenza.\nIl 3 febbraio 2022 Il Cosenza ne annuncia l'acquisto, firmando un contratto fino al 30 giugno, con rinnovo automatico in caso di salvezza del club calabrese. . Due giorni dopo fa il suo esordio con i silani nella partita interna col Brescia, giocando i nove minuti finali del match al posto di Ga\u00ebtan Laura. Il 26 febbraio segna il primo gol con i silani, nonch\u00e8 primo per lui in serie B, trasformando il calcio di rigore decisivo per la vittoria sull'Alessandria. \nStatistiche.\nPresenze e reti nei club.\n\"Statistiche aggiornate al 18 maggio 2018.\""}
{"id": "1187348", "revid": "31886", "url": "https://it.wikipedia.org/wiki?curid=1187348", "title": "Scottish Division One 1904-1905", "text": "La Scottish Division One 1904-1905 \u00e8 stata la 15\u00aa edizione della massima serie del campionato scozzese di calcio, disputato tra il 20 agosto 1904 e il 29 aprile 1905 e concluso con la vittoria del al suo quinto titolo.\nCapocannonieri del torneo sono stati Robert Hamilton () e Jimmy Quinn (Celtic) con 19 reti ciascuno.\nStagione.\nParteciparono al campionato le stesse squadre della precedente stagione. In vista di un futuro ulteriore allargamento a 16 squadre, non furono previste retrocessioni.\nIl concluse il campionato in anticipo rispetto ai , che con tre vittorie in altrettante partite agganciarono i rivali. Poich\u00e9 entrambe avevano lo stesso numero di punti alla fine della stagione, fu necessario disputare uno spareggio per l'assegnazione del titolo. Ad aggiudicarselo furono i \"The Bhoys\" per 2-1.\nClassifica finale.\nLegenda:\nRegolamento:"}
{"id": "1187350", "revid": "31886", "url": "https://it.wikipedia.org/wiki?curid=1187350", "title": "Scottish Division One 1905-1906", "text": "La Scottish Division One 1905-1906 \u00e8 stata la 16\u00aa edizione della massima serie del campionato scozzese di calcio, disputato tra il 19 agosto 1905 e il 12 maggio 1906 e concluso con la vittoria del al suo sesto titolo, il secondo consecutivo.\nCapocannoniere del torneo \u00e8 stato Jimmy Quinn (Celtic) con 20 reti.\nStagione.\nIl campionato fu allargato a 16 squadre, dunque parteciparono le quattordici della precedente stagione pi\u00f9 le neopromosse dalla Scottish Division Two, e , entrambe esordienti in Division One. In vista di un futuro ulteriore allargamento a 18 squadre, non furono previste retrocessioni.\nIl vinse il campionato alla penultima partita, battendo 0-6 il . All'ultima giornata prevalse anche sugli per 1-0, per quanto l'incontro fosse ormai ininfluente per la classifica.\nClassifica finale.\nLegenda:\nRegolamento:"}
{"id": "1187351", "revid": "31886", "url": "https://it.wikipedia.org/wiki?curid=1187351", "title": "Scottish Division One 1906-1907", "text": "La Scottish Division One 1906-1907 \u00e8 stata la 17\u00aa edizione della massima serie del campionato scozzese di calcio, disputato tra il 15 agosto 1906 e il 15 maggio 1907 e concluso con la vittoria del al suo settimo titolo, il terzo consecutivo.\nCapocannoniere del torneo \u00e8 stato Jimmy Quinn (Celtic) con 20 reti.\nStagione.\nIl campionato fu allargato a 18 squadre, dunque parteciparono le sedici della precedente stagione pi\u00f9 le neopromosse dalla Scottish Division Two: il , tornato dopo sei anni di assenza, e l', esordiente in Division One.\n e conclusero il campionato in largo anticipo rispetto al , a cui bast\u00f2 la vittoria contro il (0-2) per vincere il torneo nonostante cinque partite ancora da disputare.\nClassifica finale.\nLegenda:\nRegolamento:\nNote:"}
{"id": "1187353", "revid": "31886", "url": "https://it.wikipedia.org/wiki?curid=1187353", "title": "Scottish Division One 1907-1908", "text": "La Scottish Division One 1907-1908 \u00e8 stata la 18\u00aa edizione della massima serie del campionato scozzese di calcio, disputato tra il 15 agosto 1907 e il 30 aprile 1908 e concluso con la vittoria del al suo ottavo titolo, il quarto consecutivo.\nCapocannoniere del torneo \u00e8 stato John Simpson () con 32 reti.\nStagione.\nParteciparono al campionato le stesse squadre della precedente stagione.\nIl Celtic conquist\u00f2 il titolo alla penultima giornata pareggiando 1-1 sul campo del Falkirk, suo pi\u00f9 immediato inseguitore.\nClassifica finale.\nLegenda:\nRegolamento:\nNote:"}
{"id": "1187354", "revid": "31886", "url": "https://it.wikipedia.org/wiki?curid=1187354", "title": "Scottish Division One 1908-1909", "text": "La Scottish Division One 1908-1909 \u00e8 stata la 19\u00aa edizione della massima serie del campionato scozzese di calcio, disputato tra il 15 agosto 1908 e il 30 aprile 1909 e concluso con la vittoria del al suo nono titolo, il quinto consecutivo.\nCapocannoniere del torneo \u00e8 stato John Hunter () con 29 reti.\nStagione.\nParteciparono al campionato le stesse squadre della precedente stagione.\nQuando il Dundee concluse il proprio campionato, il Celtic doveva ancora disputare ben quattro partite, in cui avrebbe dovuto vincere almeno tre volte: fallito il matchpoint al penultimo turno contro l'Hibernian (vincente 1-0), il sorpasso avvenne all'ultima partita con la vittoria per (1-2) sul campo dell'Hamilton Academical.\nClassifica finale.\nLegenda:\nRegolamento:\nNote:"}
{"id": "1187361", "revid": "125612473", "url": "https://it.wikipedia.org/wiki?curid=1187361", "title": "Piero da Vinci", "text": "Biografia.\nTutta la genealogia della sua famiglia \u00e8 costellata di notai con una grande attivit\u00e0, documentata a partire da ser Guido di Michele (dal 1312). Ma furono notai anche figli di quest'ultimo, ser Piero (dal 1360) e ser Giovanni (dal 1359), impegnati presso lo Studio e le pi\u00f9 alte Magistrature di Firenze.\nDa ser Piero nacque Antonio, marito di una figlia di notaio (Lucia di ser Piero Zosi) e padre dell'altro ser Piero che ebbe come figlio illegittimo Leonardo (nato il 15 aprile 1452).\nSer Piero, padre di Leonardo, cominci\u00f2 a rogare almeno dal marzo 1448, gravitando attorno alla Badia Fiorentina. Abit\u00f2 a Firenze nell'area poi occupata da palazzo Gondi, in piazza San Firenze e poi in via Ghibellina. Ebbe la bottega nella stessa strada, di fronte al fianco del Palazzo del Podest\u00e0. Ne era proprietario il monastero benedettino che l'affitt\u00f2 nel 1468 a lui e al collega ser Piero di Carlo del Viva (e dal 1477 a lui solo). La sepoltura di famiglia era nella Badia: un semplice chiusino circolare con lo stemma, ancora visibile nel XVIII secolo. Il notaio vi fu sepolto nel 1504, ma venne utilizzato anche da altri congiunti.\nSer Piero ebbe una lunga e prestigiosa carriera. Lavor\u00f2 per i Medici, per la Badia Fiorentina, per il convento di San Pietro Martire e per la Santissima Annunziata, per la quale rog\u00f2 l'atto di patronato delle cappelle della tribuna da parte del marchese di Mantova Ludovico Gonzaga il 7 settembre 1470. \nI grossi volumi dei suoi protocolli sono conservati presso l'Archivio di Stato di Firenze e si chiudono con un atto del giugno 1504, che precede la morte. Sono largamente interessanti per la storia delle arti, la rilevanza dei personaggi che ne sono protagonisti, per la rarit\u00e0 del contenuto. Ser Piero da Vinci infatti fu anche un uomo di grande cultura artistica. Come testimonia l'aneddoto del Vasari sulla vendita con notevole profitto della famosa \"Medusa\" dipinta da Leonardo, cap\u00ec il talento del figlio e scelse per lui la bottega del Verrocchio.\nDiscendenza.\nPiero si spos\u00f2 ben quattro volte. Come \u00e8 noto, non spos\u00f2 mai Caterina, da cui ebbe Leonardo. Contrasse invece quattro matrimoni legittimi:\nLeonardo ebbe cos\u00ec dodici tra fratellastri e sorellastre, tutti molto pi\u00f9 giovani di lui (l'ultimo nacque quando Leonardo aveva quarantasei anni), con i quali ebbe pochissimi rapporti, ma che gli diedero molte grane dopo la morte del padre nella contesa sull'eredit\u00e0.\nAnche due altri figli (legittimi) di ser Piero furono uomini di talento e cultura.\nAccuratissimo calligrafo, \u00e8 ricordato anche come possessore ed esecutore di uno dei pi\u00f9 belli e complessi segni notarili conosciuti - un intreccio di tre anelli diamantati con rami cosparsi di fogliami d'alloro - per il quale \u00e8 stato fatto il nome, almeno come ispiratore, dello stesso Leonardo. Allo stesso modo, una lettera \u00abI\u00bb apre l'unico suo protocollo superstite e in essa sono disegnati profili umani.\nMuore il giorno 9 luglio del 1504, l'evento \u00e8 cos\u00ec annotato dal figlio Leonardo: \"A d\u00ec 9 di luglio 1504, mercoled\u00ec a ore 7 mor\u00ec Ser Piero da Vinci, notaio di Palazzo del Podest\u00e0, mio padre a ore 7...\""}
{"id": "1187364", "revid": "28592", "url": "https://it.wikipedia.org/wiki?curid=1187364", "title": "Armenia Maggiore", "text": ""}
{"id": "1187365", "revid": "767487", "url": "https://it.wikipedia.org/wiki?curid=1187365", "title": "Ikarus 415", "text": "L'Ikarus 415 \u00e8 un modello di autobus realizzato in Ungheria a partire dal 1986.\nCaratteristiche.\nCostruito dalla Ikarus, \u00e8 un veicolo a due assi lungo meno di 12 metri con guida a sinistra, 3 porte rototraslanti, grande parabrezza rettangolare diviso in due parti.\nDiffusione.\nIl modello \u00e8 presente principalmente nelle nazioni dell'Europa orientale come Ungheria (molti esemplari nel BKV di Budapest) e Polonia, ad esempio a Cz\u0119stochowa (MPK).\nAltre versioni.\nIl filobus Ikarus 415T Astra \u00e8 presente in molti esemplari a Bucarest (RATB: serie 5100 e 5200), in Romania."}
{"id": "1187366", "revid": "842111", "url": "https://it.wikipedia.org/wiki?curid=1187366", "title": "Armenia Minor", "text": ""}
{"id": "1187371", "revid": "1573940", "url": "https://it.wikipedia.org/wiki?curid=1187371", "title": "Paracoptochirus", "text": "Il genere Paracoptochirus , appartiene alla sottofamiglia Aphodiinae della famiglia degli Scarabaeidae dell'ordine dei Coleotteri.\nPer maggiori particolari sulle caratteristiche fisiche, l'anatomia, il comportamento, l'habitat e la fenologia si rimanda alla voce Aphodiinae.\nCaratteristiche.\nI coleotteri appartenenti al genere Paracoptochirus condividono i seguenti caratteri diagnostici: \nDistribuzione.\n\u00c8 un genere esclusivo della Penisola Balcanica, dell'Asia Minore e dell'Iran.\nCladogramma.\nSecondo il Catalogue of Life il genere comprende 4 specie di cui 1 (\"P. singularis\") forse reperita (nel 1899) in territorio italiano:"}
{"id": "1187372", "revid": "1305772", "url": "https://it.wikipedia.org/wiki?curid=1187372", "title": "Gormenghast", "text": ""}
{"id": "1187378", "revid": "28592", "url": "https://it.wikipedia.org/wiki?curid=1187378", "title": "Socialit\u00e0", "text": ""}
{"id": "1187381", "revid": "22475", "url": "https://it.wikipedia.org/wiki?curid=1187381", "title": "Persiana", "text": ""}
{"id": "1187383", "revid": "125340040", "url": "https://it.wikipedia.org/wiki?curid=1187383", "title": "Ferrovia Torino-Fossano-Savona", "text": "La ferrovia Torino-Fossano-Savona, che nel tracciato originale via Bra era una delle pi\u00f9 antiche linee della rete italiana essendo stata completata nel 1874, \u00e8 il risultato di varie fasi costruttive che si sono concluse tra il 1933, con l'apertura del percorso a doppio binario via Fossano, e il 1954, con l'apertura della variante di valico via Altare (predisposta in origine per il doppio binario).\nStoria.\nLa linea ottocentesca per Savona, inaugurata nel 1874, era costituita dal percorso via Ferrania, San Giuseppe, Ceva, Bastia Mondov\u00ec, Cherasco, Bra, Cavallermaggiore, Carmagnola, Trofarello. Da Bastia si staccava la diramazione per Mondov\u00ec Breo, Pianfei, Cuneo Gesso e in seguito Mondov\u00ec Altipiano e Cuneo Altipiano. Nel 1888 venne attivato la Carmagnola-Bra per accorciare il percorso e saltare Racconigi e Cavallermaggiore.\nNei primi anni del novecento vennero iniziati i lavori per la \"variante\" a doppio binario Ceva-Mondov\u00ec Altopiano-Fossano, che in quest'ultima stazione si sarebbe innestata sulla preunitaria linea Torino-Cuneo, integrando la preesistente tranvia Fossano-Mondov\u00ec-Villanova.\nLa costruzione della variante si concluse solo all'inizio degli anni trenta, dato che la nuova infrastruttura comprendeva la lunga galleria di Vicoforte e la nuova stazione di Mondov\u00ec (Altopiano), con la caratteristica forma ad Y del piazzale, che ricorda quella di Sampierdarena. Il nuovo assetto veniva cos\u00ec a costituire l'asse preferenziale per i collegamenti tra Torino e Savona.\nL'originario tracciato costituito dalle ferrovie Carmagnola-Bra e Bra-Ceva, anch'esso elettrificato, perdeva progressivamente importanza anche per il tracciato a binario unico, l'andamento tortuoso, la velocit\u00e0 limitata e la relativa lontananza dei centri abitati dalle stazioni. Dopo la conversione a corrente continua, attorno al 1970, l'originario tracciato continu\u00f2 a vivacchiare con servizi marginali fino alla devastante alluvione del 1994, che distrusse diversi ponti sul Tanaro, rendendo la linea di fatto inutilizzabile (la sezione Bastia-Mondov\u00ec era gi\u00e0 chiusa da molti anni); le Ferrovie dello Stato decisero pertanto di dismettere la linea Ceva-Bra e di smantellarne linea aerea ed armamento. Dopo una breve attivit\u00e0 sul raccordo Bra-Cherasco, attualmente anche questo tratto viene servito da autopullman.\nIl secondo valico (via Altare).\nLa tratta di valico a binario unico da San Giuseppe di Cairo a Savona via Ferrania, gi\u00e0 difficoltosa a causa dell'altimetria e della tortuosit\u00e0, era gravata da un traffico molto intenso, poich\u00e9 era percorsa anche dai treni per Alessandria e dai numerosi treni merci diretti agli stabilimenti industriali di Cairo Montenotte.\nPertanto nel 1908 venne approvata la costruzione di una seconda linea di valico, passante per Altare, che avrebbe dovuto avere pendenze minori, tracciato meno tortuoso e sede predisposta per il doppio binario. I lavori per\u00f2, vennero bloccati dallo scoppio della prima guerra mondiale, venendo ripresi nel 1918 dalle Forze Alleate, alterando il progetto originale in funzione di una pi\u00f9 rapida costruzione riducendo il numero delle opere, con l'obiettivo di collegare Cantalupo, dove intendevano stabilire una base logistica. \nDi conseguenza, la linea di Altare risulta paradossalmente pi\u00f9 acclive (max 29\u2030) di quella di Ferrania (max 25\u2030) nonostante la presenza di un tunnel elicoidale.\nIl 14 novembre 1923 fu possibile attivare il primo breve tronco, da San Giuseppe di Cairo ad Altare. Tale tronco venne esercito a vapore, in attesa dell'attivazione dell'intera linea, sulla quale era prevista l'elettrificazione in corrente trifase, come sulle restanti linee della zona.\nMa i lavori procedettero a rilento per problemi geologici e infine si arrestarono a causa della seconda guerra mondiale; furono ripresi al termine del conflitto, attivando l'intera linea (e l'elettrificazione trifase) il 7 febbraio 1954. Il secondo binario, per cui la sede era stata predisposta, non fu tuttavia mai posato. Nel 2019 \u00e8 iniziato l'iter per la sua costruzione.\nCaratteristiche.\nLa linea \u00e8 una ferrovia elettrificata in corrente continua a 3000 volt. Lo scartamento adottato \u00e8 quello ordinario da 1435 mm.\nLa linea presenta una diramazione a Carmagnola per Bra, una diramazione a Cavallermaggiore per Bra e una diramazione a Savigliano per Saluzzo.\nSino a Fossano \u00e8 percorsa da tutti i treni, sia diretti a Cuneo che a Savona. Arrivati a Fossano la linea si divide, si pu\u00f2 proseguire o per Cuneo, e a sua volta per Limone e Ventimiglia o Nizza, oppure per Ceva e di conseguenza Savona e tutta la Liguria.\nDa Torino a Ceva la linea \u00e8 a doppio binario, mentre da Ceva a San Giuseppe di Cairo \u00e8 a binario semplice. Da Mondov\u00ec parte una diramazione per Cuneo e da Ceva parte la diramazione per Ormea, riaperta nel 2016 soltanto come ferrovia turistica (per la circolazione dei treni storici).\nTra San Giuseppe e Savona sono presenti due tracciati eserciti come fossero a doppio binario: quello originario passante per Ferrania, per i treni in salita da Savona, e quello costruito negli anni trenta, passante per Altare in discesa verso Savona. \nLa tratta San Giuseppe - Savona via Altare \u00e8 predisposta dalle origini per il doppio binario, ma il secondo binario non \u00e8 stato mai armato.\nPercorso.\nSubito prima della stazione di Vicoforte-San Michele la linea sottopassava la tranvia Mondov\u00ec-San Michele, che serviva tale impianto con una fermata dedicata.\nGallerie.\nLe gallerie Sella ed Altare superano la displuviale appenninica, mentre quella elicoidale di Santuario rappresenta il punto di massima acclivit\u00e0 della linea."}
{"id": "1187385", "revid": "28592", "url": "https://it.wikipedia.org/wiki?curid=1187385", "title": "Prefabbricazione", "text": ""}
{"id": "1187386", "revid": "1165513", "url": "https://it.wikipedia.org/wiki?curid=1187386", "title": "Armenia (disambigua)", "text": ""}
{"id": "1187389", "revid": "4506", "url": "https://it.wikipedia.org/wiki?curid=1187389", "title": "Microchip per animali", "text": ""}
{"id": "1187390", "revid": "28592", "url": "https://it.wikipedia.org/wiki?curid=1187390", "title": "Turchia orientale", "text": ""}
{"id": "1187393", "revid": "28592", "url": "https://it.wikipedia.org/wiki?curid=1187393", "title": "Sceneggiatrice", "text": ""}
{"id": "1187398", "revid": "14691", "url": "https://it.wikipedia.org/wiki?curid=1187398", "title": "La vita degli altri (film 2002)", "text": ""}
{"id": "1187400", "revid": "339392", "url": "https://it.wikipedia.org/wiki?curid=1187400", "title": "Mihail Gorba\u010d\u00ebv", "text": ""}
{"id": "1187402", "revid": "123461726", "url": "https://it.wikipedia.org/wiki?curid=1187402", "title": "Gloria Mar\u00edn", "text": "Era la figlia di Pedro Mendez Armendariz e Maria Laura Ramos Luna (conosciuta come Laura Mar\u00edn), conserv\u00f2 il cognome della madre per la sua carriera. Ha vissuto con il suo compagno di scena Jorge Negrete per circa 10 anni, e in seguito spos\u00f2 Abel Salazar nel 1958, seguito da Carlos Denegri. Ha avuto una figlia nel 1951, Gloria Virginia."}
{"id": "1187404", "revid": "486946", "url": "https://it.wikipedia.org/wiki?curid=1187404", "title": "Zarevich", "text": ""}
{"id": "1187405", "revid": "339392", "url": "https://it.wikipedia.org/wiki?curid=1187405", "title": "Nobiluomo", "text": ""}
{"id": "1187411", "revid": "1538224", "url": "https://it.wikipedia.org/wiki?curid=1187411", "title": "Cenacolo (musica)", "text": "Il Cenacolo \u00e8 stato un luogo di incontro, discussione e creazione musicale, sorto a Roma nei primi anni settanta e situato in via Nomentana.\nFu per l'intuizione di alcuni dirigenti della casa discografica RCA Italiana, tra i quali Ennio Melis e Lilli Greco, che fu possibile realizzare questa sorta di \"campus\" libero.\nIl \"Cenacolo\" divenne subito un polo di attrazione artistica, frequentato dai giovani musicisti romani esordienti di allora, tra i quali Antonello Venditti, Francesco De Gregori, Rino Gaetano, Renzo Zenobi, Luigi Lopez, Aldo Donati e Fiorella Mannoia come spazio vitale e propulsivo dell'attivit\u00e0 creativa."}
{"id": "1187415", "revid": "287204", "url": "https://it.wikipedia.org/wiki?curid=1187415", "title": "Tannheim", "text": ""}
{"id": "1187416", "revid": "1347902", "url": "https://it.wikipedia.org/wiki?curid=1187416", "title": "Congresso dei Soviet", "text": "Il Congresso dei Soviet () \u00e8 stato l'organo superiore del potere statale in URSS e nelle singole Repubbliche sovietiche fino alle revisioni costituzionali connesse all'approvazione della Costituzione sovietica del 1936."}
{"id": "1187417", "revid": "78273", "url": "https://it.wikipedia.org/wiki?curid=1187417", "title": "Yeltsin", "text": ""}
{"id": "1187424", "revid": "729019", "url": "https://it.wikipedia.org/wiki?curid=1187424", "title": "Zoran Mirkovi\u0107", "text": "Carriera.\nGiocatore.\nClub.\nMirkovi\u0107 inizi\u00f2 la sua carriera professionistica con la prima squadra del FK Rad il 3 marzo 1991, in occasione della partita Proleter-Rad 2-1; ancor prima di quel debutto, aveva vinto con lo stesso club il titolo jugoslavo under-21. Mirkovi\u0107 rest\u00f2 tre stagioni al Rad, dopodich\u00e9 fu acquistato dal Partizan Belgrado.\nNella nuova squadra, il difensore non solo vinse due campionati jugoslavi (nelle stagioni 1993-1994 e 1995-1996) e una Coppa di Jugoslavia (nel 1994), ma ottenne anche la convocazione in nazionale. Inoltre, divent\u00f2 un idolo per i tifosi del Partizan, sia per l'avversione agonistica nei confronti dei rivali cittadini della Stella Rossa, sia per aver onorato completamente il contratto di tre anni nonostante imperversasse la guerra dei Balcani in quel periodo.\nNel 1996, Mirkovi\u0107 si trasfer\u00ec in Italia, all'Atalanta. Nella sua prima partita in Serie A con il club bergamasco, per\u00f2, sub\u00ec un infortunio e fu costretto a restare a riposo per tre mesi. Essendo stato impiegato per due stagioni all'Atalanta come jolly (alternandosi tra il ruolo di difensore e quello di centrocampista) con buoni risultati, nel 1998 pass\u00f2 alla Juventus per espressa richiesta dell'allora allenatore dei bianconeri Marcello Lippi.\nLa carriera di Mirkovi\u0107 alla Juventus pu\u00f2 essere divisa in due periodi: la prima, in cui l'allenatore era Lippi e il difensore serbo era uno dei calciatori titolari della squadra, disputando partite sia in Serie A sia in Champions League; la seconda, sotto la guida di Carlo Ancelotti, in cui fu relegato come riserva, giocando perlopi\u00f9 partite di Coppa UEFA e Coppa Italia.\nDato lo scarso \"feeling\" con la societ\u00e0 torinese, nel 2000 Mirkovi\u0107 fu ceduto ai turchi del Fenerbah\u00e7e. Nella prima stagione a Istanbul si laure\u00f2 campione di Turchia e giunse come finalista nella Coppa di Turchia; nella seconda disput\u00f2 la Champions League e fin\u00ec secondo in campionato; nella terza, infine, per via dell'alternanza di tre allenatori, non and\u00f2 al di l\u00e0 del sesto posto.\nFinita l'esperienza in Turchia, Mirkovi\u0107 ritorn\u00f2 al Partizan, giocando per altri due anni e mezzo, fino alla decisione di ritirarsi dal calcio giocato data il 6 marzo 2006, in seguito a un grave infortunio.\nNazionale.\nMirkovi\u0107 \u00e8 stato uno dei titolari della nazionale jugoslava (poi divenuta della Serbia e Montenegro tra il 2003 e il 2006), ricoprendo il ruolo di difensore destro. In totale ha disputando 59 partite e preso parte al . A causa di una squalifica per 3 turni comminatagli dall'UEFA, non ha potuto disputare la fase finale del .\nMai in gol in nazionale, durante la Carlsberg Cup 1997 segn\u00f2 uno dei tiri di rigore contro la Russia, che vide comunque la Jugoslavia perdere la semifinale dal dischetto."}
{"id": "1187425", "revid": "729019", "url": "https://it.wikipedia.org/wiki?curid=1187425", "title": "509th Operations Group", "text": "Il 509th Operations Group, ex 509th Composite Group, \u00e8 stata una unit\u00e0 delle United States Army Air Forces che nella seconda guerra mondiale sganci\u00f2 dai suoi B-29 le due bombe atomiche: \"Little Boy\" e \"Fat Man\".\nL'unit\u00e0, nel frattempo diventata il braccio operativo del 509\u00b0 Bomb Wing nella neonata USAF, fu deattivata nel 1952 e ricostituita come 509\u00b0 Operations Group nel ricostituito 509\u00b0 Bomb Wing, che opera i bombardieri B-2."}
{"id": "1187426", "revid": "287204", "url": "https://it.wikipedia.org/wiki?curid=1187426", "title": "Tiefenbach", "text": ""}
{"id": "1187430", "revid": "599013", "url": "https://it.wikipedia.org/wiki?curid=1187430", "title": "Ummendorf", "text": ""}
{"id": "1187434", "revid": "339392", "url": "https://it.wikipedia.org/wiki?curid=1187434", "title": "Soci\u00e9t\u00e9 Radio-Canada", "text": ""}
{"id": "1187442", "revid": "1870933", "url": "https://it.wikipedia.org/wiki?curid=1187442", "title": "Jocelyn Blanchard", "text": "Carriera.\nCresce calcisticamente nel Dunkerque, con cui debutta nel calcio professionistico a 18 anni, giocando titolare in mezzo al campo. Nel 1995 debutta nella Ligue 1 con il Metz e nella stessa stagione vince la Coppa di Lega francese. Si rivela al grande pubblico come uno dei migliori giocatori della stagione 1997-98, che vede il Metz terminare secondo in campionato.\nApprofitta del momento di notoriet\u00e0 per accettare l'offerta della Juventus, che lo acquista per la cifra di 7 miliardi di lire. L'avventura in bianconero pare cominciare bene; realizza un apprezzabile gol, al termine di una grande partita, nell'amichevole agostana contro il Newcastle. Tuttavia la stagione italiana si rivela un totale fallimento: disputa solo 12 gare di campionato, 6 di Coppa Italia e 3 in Champions League con prestazioni meno che mediocri.\nNell'estate 1999 viene quindi ceduto immediatamente al Lens. Tornato in Francia, contribuisce subito a un'ottima stagione del club che arriva alla semifinale di Coppa UEFA. Si laurea nuovamente vicecampione della Ligue nel 2002 dietro all'Olympique Lione e l'anno successivo, dopo quattro stagioni con \"Les Sang et Or\", firma per l', club con cui vince un campionato nel 2005-2006 e tre Coppe d'Austria nel 2005, 2006 e 2007.\nIl 5 giugno 2009, dopo circa 200 partite disputate con l'Austria Vienna, viene acquistato dall'Austria K\u00e4rnten; con quest'ultima formazione, il 30 maggio 2011 chiude la carriera da giocatore.\nIntraprende quindi la carriera da dirigente tornando al Lens, nel frattempo retrocesso in Ligue 2, venendo nominato direttore sportivo, carica che ricopre in due differenti periodi dal 2011 al 2017."}
{"id": "1187446", "revid": "123165951", "url": "https://it.wikipedia.org/wiki?curid=1187446", "title": "Tanagra", "text": "Tanagra () \u00e8 un comune della Grecia situato nella periferia della Grecia Centrale (unit\u00e0 periferica della Beozia) con 21.156 abitanti secondo i dati del censimento 2001.\nA seguito della riforma amministrativa detta Programma Callicrate in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 461 km\u00b2 e la popolazione \u00e8 passata da 4.134 a 21.156 abitanti.\nStoria.\nViene menzionata da Pausania nel suo elenco di antiche citt\u00e0 greche con il nome di \"Graea\" ; alcuni studiosi considerano questo un possibile antico nome della citt\u00e0. Il suo fondatore veniva considerato \"Poimandros\" il quale aveva preso parte alla Guerra di Troia per cui la citt\u00e0 era conosciuta anche con il nome di Poimandria.\nVi si svolse, nel 426 a.C. la famosa Battaglia di Tanagra combattuta da Sparta e Beozia contro Atene durante la Guerra del Peloponneso. Nel 457 a.C. vi si era svolta un'altra grande battaglia.\n\u00c8 ben conosciuta dagli archeologi per i suoi reperti ceramici funerari tra i quali le famose statuette fittili, di particolare espressivit\u00e0, dette \"tanagrine\" in virt\u00f9 del fatto che ivi vennero ritrovate per la prima volta e in gran quantit\u00e0.\nIl termine \"tanagrine\" venne in seguito adottato per definire le statuette fittili di tipo similare ritrovate anche in altre localit\u00e0 come a Centuripe e in altre aree della Magna Grecia."}
{"id": "1187448", "revid": "339392", "url": "https://it.wikipedia.org/wiki?curid=1187448", "title": "Bridget Forrester Marone", "text": ""}
{"id": "1187449", "revid": "1805885", "url": "https://it.wikipedia.org/wiki?curid=1187449", "title": "Pomponio Algieri", "text": "Biografia.\nRimasto orfano giovanissimo del padre Nicola Ambrogio, fu cresciuto dallo zio paterno Giovanni Giacomo. Doveva essere di famiglia benestante se, compiuti i primi studi a Nola, nel Collegio Spinelli, pot\u00e9 trasferirsi a Padova per studiare, in quella prestigiosa Universit\u00e0, teologia, filosofia, medicina e diritto con il professor Matteo Gribaldi il quale, sospettato di essere protestante, nel 1552 si rifugi\u00f2 a Ginevra. Il de Algerio fu arrestato il 29 maggio 1555: alle prime domande di rito dell'inquisitore fra Girolamo Girello, afferm\u00f2 di chiamarsi \u00abPomponio de Algerio de NoIa\u00bb e di non conoscere il motivo del suo arresto, non riconoscendosi in alcun errore.\nNel successivo costituto del 17 luglio afferm\u00f2 che la Chiesa romana non era la Chiesa universale, ma una chiesa particolare e \u00abnisun christiano restringere se debbe, possendo ogni chiesia particulare in alcune cose errare, et essa chiesia romana in pi\u00f9 cose deviare dal vero\u00bb, come nell'insegnare che il cristiano si salvasse con le opere e \u00abnon per il mero sangue de Christo\u00bb. Neg\u00f2 poi l'autorit\u00e0 del papa, essendo solo Cristo il capo della Chiesa e, riguardo ai sacramenti, neg\u00f2 la transustanziazione, affermando che \u00abin la eucaristia e cena del Signore riceversi veramente la carne e il sangue de Christo, per\u00f2 per spirito e che in quel pane ve sia non solum gli accidenti, ma anche la substanzia de esso pane\u00bb.\nIl 21 luglio 1555 riusc\u00ec a far pervenire dal carcere ai suoi compagni di fede una lettera in latino che fu pubblicata per la prima volta in Svizzera nel 1563. In essa Pomponio scrive di aver trovato \u00abmiele nelle viscere del leone, amenit\u00e0 nella fossa oscura, tranquillit\u00e0 e speranza di vita nel luogo dell'amarezza e della morte, letizia nel baratro infernale\u00bb. Nell'ultimo interrogatorio del 28 luglio gli fu chiesto, invano, di rivelare il nome dei suoi compagni, e neg\u00f2 l'esistenza del purgatorio e il culto dei santi, perch\u00e9 \u00abChristo esser mio intercessore et non altri in cielo\u00bb.\nIl 23 maggio 1555 fu eletto papa con il nome di Paolo IV l'inquisitore Gian Pietro Carafa, il quale pretese l'estradizione del de Algerio a Roma. Come scrisse al Consiglio dei Dieci il 24 agosto 1555 l'ambasciatore veneziano a Roma, Domenico Morosini, essendo stato incarcerato \u00abPompeo da Nolla, heretico pertinace, hora che \u00e8 nelle carceri, sua santit\u00e0 desiderare che vostre eccellentie diano ordine alli clarissimi rettori di Padoa che favorischino il detto suffraganeo in questo caso et lo espedischino acci\u00f2 secondo la giustitia sia punito\u00bb. Il governo veneziano non consegnava i propri cittadini all'Inquisizione e poneva delle difficolt\u00e0 anche all'estradizione di cittadini di altri stati, come il nolano Pompeo. Il Tribunale di Padova non emise alcuna sentenza, ma lo trattenne in carcere, con la giustificazione che intanto potesse \u00ablasciare questa sua ostinazione et forse humor malencholico\u00bb.\nMa il Senato di Venezia diede il consenso all'estradizione il 14 marzo 1556: il nuovo ambasciatore Bernardo Navagero riferisce, il 19 marzo, dell'esultanza del papa alla notizia della concessione dell'estradizione dello studente: \u00abSapiate, magnifico ambasciatore, che la Signoria, per la potentia che Dio benedetto gli ha dato ci po far molti piaceri, ma questo \u00e8 il maggior che potessimo espettar da lei, perch\u00e9 ci va l'honor di Dio, onde la ringratiamo infinitamente et pregamo sua maest\u00e0 gli rendi merito con accrescergli lo stato quanto ella desidera\u00bb.\nChiuso nelle carceri del Sant'Uffizio a Roma, Pomponio de Algerio fu sottoposto a un secondo processo \u2013 i cui atti sono perduti - durante il quale conferm\u00f2 le sue posizioni e rifiut\u00f2 di abiurare: dichiarato eretico, fu condannato a morte e la sentenza fu eseguita, il 19 agosto 1556, in piazza Navona. L'ambasciatore di Venezia scrisse ai membri del Consiglio dei Dieci che \u00abquel scolaro da Nola che l'eccellentissime signorie vostre mandorno qui fu un di questi d\u00ec in piazza Navona brusciato vivo, con tanta constantia che fece meravigliar ogn'uno. Et intendo che, leggendoseli il processo, disse: \"Di gratia, leggetemi la sententia\". La qual, udita che hebbe, ringratiando Dio, disse: \"Questo \u00e8 quello ch'ho sempre dimandato dal mio Signor, \"vivat Dominus meus in aeternum\"\"\u00bb.\nGli ambasciatori di Venezia e di Mantova, tra gli altri, rimasero meravigliati dell'imperturbabilit\u00e0 di cui diede prova l'Algerio nell'atroce supplizio di essere immerso in una caldaia contenente olio bollente, pece e trementina. In quegli ultimi quindici minuti di vita non emise un lamento e le sue ultime parole furono \u00abSuscipe, Deus meus, famulum et martyrem tuum\u00bb, \"Accogli, mio Dio, il tuo servo e martire\".\nRiconoscimenti.\nIl 28 febbraio 2008 l'Universit\u00e0 degli Studi di Padova ha organizzato il primo convegno in ricordo dall'esecuzione di Pomponio De Algerio e ha affisso una targa nell'atrio del Cortile Nuovo in memoria del sacrificio per la libert\u00e0 religiosa di un suo coraggioso studente."}
{"id": "1187450", "revid": "5188", "url": "https://it.wikipedia.org/wiki?curid=1187450", "title": "Statuto dei Lavoratori", "text": ""}
{"id": "1187451", "revid": "1442080", "url": "https://it.wikipedia.org/wiki?curid=1187451", "title": "Suolo ferrallitico", "text": "Un suolo ferrallitico \u00e8 una particolare tipologia di suolo caratteristico delle regioni intertropicali della Terra, caratterizzate da clima molto caldo e umido che produce un \"pedoambiente\" molto aggressivo; questo si traduce in una elevatissima intensit\u00e0 e velocit\u00e0 di alterazione, sia dei minerali primari che del \"pool\" di sostanza organica.\nCaratteristiche principali.\nSono suoli minerali, sovente molto spessi, contraddistinti da arricchimenti in composti di ferro e alluminio che colorano sui toni del rosso-giallo il profilo. Tali arricchimenti, di origine residuale, si originano dalla intensa lisciviazione (causata dall'abbondanza di acqua nel profilo) che porta a dilavamento della silice e dei cationi provenienti dall'alterazione chimica dei minerali primari. Quando presenti, le argille di neoformazione sono di tipo 1:1.\nI suoli ferrallitici necessitano, per la loro formazione, di un clima molto caldo e umido, dove la temperatura media annua dell'aria sia maggiore di 22-25 \u00b0C e le precipitazioni siano dell'ordine delle migliaia di millimetri, con stagione secca assente o molto ridotta.). Questi suoli non si sviluppano in zone dove ci sia una stagione secca troppo prolungata (dove vengono sostituiti dai \"suoli ferruginosi\") oppure in ambienti tropicali di montagna che, per quanto umidi possano essere, sono troppo freddi. Dati i lineamenti climatici, la vegetazione naturale associata a questi suoli \u00e8 la foresta equatoriale stratificata, come ad esempio quella che ricopre i bacini del Rio delle Amazzoni e del Congo. \nUn profilo tipico di un suolo ferrallitico vede quindi uno strato superficiale di pochi centimetri in cui si ha un certo contenuto di sostanza organica, continuamente riciclata a velocit\u00e0 elevatissima da batteri, funghi e pedofauna, favoriti dal clima caldo e umido; al di sotto, spesso su spessori metrici, si osserva un suolo esclusivamente minerale, composto da minerali durissimi e resistenti alla degradazione, in cui spesso non si riescono ad individuare orizzonti nettamente definiti, fino ad arrivare al substrato, che giace spesso a profondit\u00e0 di decine di metri.\nIl profilo \u00e8 generalmente A-B-C; la tessitura \u00e8 tendenzialmente argillosa anche se si sviluppa spesso una struttura molto stabile. In conseguenza della microporosit\u00e0 diffusa, hanno permeabilit\u00e0 che rimane molto elevata (10-20 cm/h) finch\u00e9 il suolo rimane umido; in condizioni pi\u00f9 secche la struttura si altera, facendo s\u00ec che questo valore di permeabilit\u00e0 si riduca drasticamente.\nI suoli ferrallitici sono estremamente poveri, data la bassa capacit\u00e0 di scambio cationico delle eventuali argille di neoformazione, lo scarsissimo contenuto in sostanza organica stabilizzata (humus) e la scarsa dotazione in nutrienti. Il bioma della foresta equatoriale, evolutosi in questa situazione ostile, \u00e8, per quanto ben adattato, anche molto sensibile. Un eventuale abbattimento della foresta elimina anche quei pochi centimetri \"vivi\", causando l'indurimento e l'isterilimento molto difficilmente reversibili.\nI suoli ferrallitici vengono classificati nell'ordine degli \"Oxisol\" nella Soil Taxonomy e nel raggruppamento dei \"Ferralsol\" nella classificazione WRB.\nProcessi pedogenetici.\nIl \"processo pedogenetico\" che porta alla formazione di questi suoli (e che d\u00e0 loro il nome) \u00e8 conosciuto con il nome di \"ferrallitizzazione\", cos\u00ec chiamato dall'unione delle lettere iniziali del nome degli elementi ferro\" e alluminio\". Questo perch\u00e9, in un suolo \"tipo\", questi elementi (sotto forma di ossidi e idrossidi) costituiscono l'assoluta maggioranza della componente minerale del suolo.\nIl clima molto caldo e umido produce un'intensa alterazione, tramite idrolisi, ai minerali originari di un suolo e da intenso dilavamento dei cationi, che vengono allontanati dal profilo. Il ferro e l'alluminio, liberati dai reticoli cristallini dei minerali alterati, si depositano uniformemente lungo il profilo sotto forma di ossidi e idrossidi (gibbsite, ematite, goethite), molto colorati, che conferiscono a questi suoli i colori vistosi, sul tono del rosso / arancione, che spesso manifestano.\nSi ha produzione di \"argille di neoformazione\" prevalentemente a struttura 1:1 (\"monosiallitizzazione\"), come la caolinite, a bassa attivit\u00e0; queste argille non si disperdono nel profilo, ragione per cui non si origina un orizzonte \"argillico\" di illuviazione. Il clima caldo e umido, stabile per lunghissimi periodi di tempo (centinaia di migliaia di anni) pu\u00f2 portare ad alterazione e lisciviazione di cationi e silice talmente intense da impedire la neoformazione di minerali argillosi (\"desilicizzazione\" completa); in questo caso il suolo risultante sar\u00e0 composto esclusivamente da ossidi di ferro e alluminio (donde il nome del processo) e dai minerali pi\u00f9 duri e resistenti alla degradazione chimica (quarzo, zircone, tormalina). In questo tipo di processo pedogenetico le dinamiche della sostanza organica sono messe assolutamente in secondo piano; questa viene rapidamente ossidata tramite via biologica e si \"chiude il circolo\" entro pochi centimetri dalla superficie.\nUn suolo ferrallitico \u00e8 giunto al limite ultimo della pedogenesi: non sono pi\u00f9 possibili, nelle condizioni ambientali che si riscontrano alla superficie della Terra, ulteriori trasformazioni. Tutto quanto poteva essere alterato o asportato lo \u00e8 stato; di conseguenza rimangono solo i minerali pi\u00f9 duri e i composti del ferro e dell'alluminio pi\u00f9 ossidati; il sistema suolo ha raggiunto il valore massimo di entropia, e il processo pedogenetico diventa di fatto indipendente dal tempo. Un suolo ferrallitico, ad eccezione dei primi centimetri di superficie, \u00e8 totalmente inerte e viene utilizzato solo come supporto fisico (tanto che alcuni autori affermano che la ferrallitizzazione sia un processo \"geologico\", non \"pedologico\").\nCome gi\u00e0 accennato, il processo di ferrallitizzazione necessita di tempi molto lunghi, dell'ordine delle decine o centinaia di migliaia di anni (in ambiente equatoriale umido) o delle centinaia di migliaia; proprio per questo, suoli di questo tipo si trovano su superfici geomorfologicamente stabili, non soggetti a erosione, dove la pedogenesi abbia potuto proseguire a lungo indisturbata.\nSuoli ferruginosi.\nProcedendo dalla fascia equatoriale e aumentando la latitudine, si entra nelle zone pi\u00f9 tipicamente tropicali, dominate dai climi caldi a due stagioni, l'una secca e l'altra piovosa; data questa minore umidit\u00e0, il clima non consente pi\u00f9 un'alterazione e lisciviazione cos\u00ec spinta dei minerali. Si sviluppano, in queste zone, i \"suoli ferruginosi\".\nLa ferruginazione \u00e8 un processo pedogenetico analogo alla ferrallitizzazione ma, data la minore aggressivit\u00e0 ambientale, non cos\u00ec estremo: non si ha desilicizzazione totale, la maggior parte delle argille di neoformazione sono del tipo 1:1, a bassa CSC, ma se ne rinvengono anche di tipo 2:1."}
{"id": "1187454", "revid": "36426", "url": "https://it.wikipedia.org/wiki?curid=1187454", "title": "Dinastia carolingia", "text": ""}
{"id": "1187457", "revid": "339392", "url": "https://it.wikipedia.org/wiki?curid=1187457", "title": "Lingue elfiche", "text": ""}
{"id": "1187461", "revid": "1439131", "url": "https://it.wikipedia.org/wiki?curid=1187461", "title": "Panhard Dyna Junior Roadster", "text": "La Dyna Junior era un'autovettura di fascia medio-bassa prodotta dal 1951 al 1956 dalla casa automobilistica francese Panhard.\nProfilo e storia.\nLa storia della Dyna Junior ebbe inizio nei primi mesi del 1951, quando l'importatore Panhard per gli Stati Uniti d'America, un certo Ferguson, contatt\u00f2 la Casa per proporre la produzione di una piccola vettura roadster per una clientela giovane. I vertici della Casa francese si lasciarono convincere e cominciarono subito a lavorare al progetto.\nPer risparmiare nei costi di progettazione e nei materiali, si scelse un telaio gi\u00e0 esistente, quello della Dyna X, e per la carrozzeria si scelse l'acciaio al posto dell'alluminio. Anche per quanto riguardava la meccanica, si opt\u00f2 per quella gi\u00e0 collaudata della Dyna X. Per quanto riguarda i disegni e la realizzazione del prototipo ci si affid\u00f2 alla carrozzeria Di Rosa.\nDopo pochi mesi, il primo prototipo era gi\u00e0 pronto. La carrozzeria Di Rosa aveva lavorato febbrilmente e sottopose il prototipo alla visione di Jean Panhard, che lo prov\u00f2, ma lo giudic\u00f2 troppo piccolo e angusto. La carrozzeria Di Rosa non si perse d'animo e ridisegn\u00f2 il corpo vettura. In pochissimo tempo il nuovo prototipo era pronto e stavolta fu approvato dai vertici Panhard i quali ne ordinarono 8 modelli di preserie per la presentazione.\nLa presentazione ufficiale avvenne nel mese di ottobre del 1951 al salone dell'automobile di Parigi. La commercializzazione ufficiale fu invece avviata all'inizio dell'anno seguente. La Dyna Junior era caratterizzata da una linea semplice, senza fronzoli e piuttosto simpatica, ma nello stesso tempo anche abbastanza originale.\nInizialmente, era unicamente prevista come roadster, ed era equipaggiata dal bicilindrico boxer orizzontale da 745 cm\u00b3 gi\u00e0 montato sulla Dyna X. Tale motore erogava 33 CV e permetteva alla piccola vettura di raggiungere una velocit\u00e0 massima di 120 km/h. Tale versione era disponibile inizialmente in allestimento \"Sprint\". Nel mese di agosto la gamma giunse alla sua massima ampiezza, con l'arrivo della motorizzazione da 851\u00a0cm\u00b3, in grado di erogare 40 CV (42 nella versione \"Sprint\") e di raggiungere i 125\u00a0km/h di velocit\u00e0 massima, e una versione semplificata del modello di cilindrata minore, pi\u00f9 economica, dotata per\u00f2 della stessa meccanica e delle stesse prestazioni.\nGi\u00e0 nel 1953 arriv\u00f2 il restyling, consistente in pochi aggiornamenti di dettaglio, come le maniglie della portiera, sistemate a mezz'altezza, una strumentazione pi\u00f9 completa e i posti interni, che divennero 3 su un'unica panchetta. Il 1953 fu anche l'anno in cui la Dyna Junior fu proposta anche in versione cabriolet, con vetri laterali discendenti. Alla fine dello stesso anno, la Dyna Junior fu proposta unicamente come cabriolet. Nel mese di giugno del 1954, furono tolte di produzione le versioni con cilindrata minore e rimase in produzione solo la cabriolet con motore da 851\u00a0cm\u00b3. Vi furono anche piccole modifiche di dettaglio nei paraurti.\nLa Dyna Junior fu tolta di produzione nel 1956."}
{"id": "1187462", "revid": "1573940", "url": "https://it.wikipedia.org/wiki?curid=1187462", "title": "Oxyomus", "text": "Oxyomus , \u00e8 un genere di Coleotteri della famiglia degli Scarabaeidae (sottofamiglia Aphodiinae).\nDescrizione.\nI coleotteri appartenenti al genere \"Oxyomus\" condividono i seguenti caratteri: \nDistribuzione.\n\u00c8 un genere subcosmopolita.\nSpecie.\nAttualmente (anno 2006) il genere comprende 24 specie di cui 1 reperita in territorio italiano:"}
{"id": "1187471", "revid": "122722117", "url": "https://it.wikipedia.org/wiki?curid=1187471", "title": "Anhalt-K\u00f6then", "text": "Il Principato di Anhalt-K\u00f6then fu un principato tedesco retto dall'omonima famiglia dal 1382 al 1847, e poi da 1847 al 1863 dagli Anhalt-Bernburg, come parte del Ducato di Anhalt.\nNel 1396 viene fondato il principato con l'eredit\u00e0 del Principato di Anhalt-Zerbst che verr\u00e0 suddiviso in Anhalt-K\u00f6then e Anhalt-Dessau.\nNel 1471 il Ducato di Anhalt-Dessau viene diviso in Anhalt-Dessau e Anhalt-K\u00f6then; nel 1525 Anhalt-K\u00f6then \u00e8 infatti retta da Wolfgang di Anhalt-K\u00f6then.\nNel 1570 il Principato di Anhalt congloba il Principato di Anhalt-Zerbst e nel 1603 confluiscono nell'Anhalt-Dessau, l'Anhalt-Bernburg, l'Anhalt-K\u00f6then, l'Anhalt-Pl\u00f6tzkau e il Principato di Anhalt-Zerbst.\nNel 1665 il Principato pass\u00f2 agli Anhalt-Pl\u00f6tzkau assumendo il nome di Anhalt-K\u00f6then-Pl\u00f6tzkau, ma gi\u00e0 nel 1765 si divise ulteriormente in Anhalt-K\u00f6then e Anhalt-Ple\u00df.\nNel 1806 il territorio venne elevato a Ducato elettorale e nel 1847, con l'estinzione della famiglia ducale, il ducato pass\u00f2 agli Anhalt-Bernburg.\nK\u00f6then fu la capitale del ducato per oltre quattrocento anni e non venne mai spostata.\nDuchi di Anhalt-K\u00f6then (1807-1847).\nNel 1755, Federico Ermanno, fratello di Augusto, fond\u00f2 una linea parallela, riunita di frequente nella sua storia a quella principale degli Anhalt-K\u00f6then e infine confluita come l'Anhalt-K\u00f6then nell'Anhalt-Dessau e agli Anhalt-Bernburg:"}
{"id": "1187475", "revid": "547034", "url": "https://it.wikipedia.org/wiki?curid=1187475", "title": "Auxilium Pallacanestro Torino", "text": "L'Auxilium Pallacanestro Torino \u00e8 stata una societ\u00e0 di pallacanestro maschile italiana con sede a Torino. Il club rifondato nel 2015 era la continuazione sportiva dello storico sodalizio nato nel 1974.\nNel suo palmar\u00e8s figura la vittoria della Coppa Italia 2018.\nStoria.\nLe origini.\nL'Auxilium Pallacanestro Torino nasce nel 1974 dalla fusione tra l'Auxilium Agnelli Torino, societ\u00e0 fondata da Don Gino Borgogno nel 1966 che militava in Serie A2, con la Libertas Pallacanestro Asti, club fondato nel 1954 che a sua volta nell'estate del '74 rinuncia all'iscrizione in Serie A1 per ripartire dall'A2.\nAnni '70.\nNel 1974-75 la neonata Auxilium viene subito promossa in Serie A1, sotto la guida di Lajos T\u00f3th. L'anno successivo con Augusto Giomo in panchina, la squadra retrocede solo dopo un anno dalla promozione, mentre in Europa raggiunge la finale di Coppa Kora\u0107, perdendo contro la Jugoplastika Spalato. Rimane memorabile la partita giocata al ritorno in un Pala Ruffini stracolmo oltre ogni limite di posto, in cui 10.000 tifosi sospinsero la squadra, ma che per il risultato di parit\u00e0 nei 40 minuti questa rimarr\u00e0 insufficiente a vincere la coppa per differenza canestri. Nel triennio che va dal 1974 al 1977 l'Auxilium Agnelli gestisce le attivit\u00e0 della squadra giovanile, dove coglie lo scudetto nella categoria Propaganda Under 13 nella stagione 1976-77 sotto la guida di Gianni Asti che, nel corso dello stesso campionato subentrer\u00e0 ad Augusto Giomo alla guida della prima squadra in Serie A2. Dopo due anni di purgatorio, Torino riapproda nella massima serie nel 1978-79 sotto la guida di Sandro Gamba, e vi rimane ininterrottamente fino al 1988-89.\nIn questi anni giocano a Torino cestisti del calibro di Pino Brumatti, Alberto Marietta, e John Grochowalski.\nAnni '80.\nIl periodo di maggiori soddisfazioni per la compagine torinese sono gli anni della sponsorizzazione Berloni. Tra il 1981 e il 1987 la squadra raggiunge quattro volte le semifinali scudetto, due volte i quarti di finale in Coppa Kora\u0107 e una volta le semifinali in Coppa Italia. La squadra \u00e8 guidata prima da Gianni Asti e dal 1983 da Dido Guerrieri.\nDalla stagione 1983-84 compaiono le prime canotte gialle al posto di quelle biancobl\u00f9. Scott May, Riccardo Morandotti, Renzo Vecchiato, Romeo Sacchetti, Carlo Caglieris, Giampiero Savio, e Carlo Della Valle sono tra i protagonisti di queste stagioni. Solo le assenze nei playoff e un roster non sufficientemente profondo hanno impedito l'appordo alla finale scudetto.\nIl declino.\nDopo la sponsorizzazione Berloni, arriva una retrocessione in serie A2 nel 1988-1989, culminata l'anno successivo con l'immediato ritorno in A1. Partendo dalla seconda categoria, l'Auxilium, trascinata dal talento di Darryl Dawkins arriva a disputare i quarti di finale dei play off scudetto. In queste stagioni sbocciano giovani che avranno un grande futuro nel basket italiano come Stefano Vidili e Davide Pessina.\nL'ultima stagione in A1 risale al 1992-93. Nel 1994-95 pur disputando un ottimo campionato in serie A2 la societ\u00e0 si autoretrocede in B d'eccellenza. In questa stagione si mette in luce Alessandro Abbio, altra giovane scoperta dell'indimenticato coach Guerrieri.\nNegli anni successivi l'Auxilium giocher\u00e0 nelle serie minori rischiando di fallire.Nonostante le difficolt\u00e0 del momento e grazie a Giorgio Squarcina, Mario Chiad\u00f2 e Giuseppe Dotti, il nome Auxilium riusc\u00ec a sopravvivere. Nella stagione 1996-1997, un giovane Romeo Sacchetti incominci\u00f2 la carriera come capo allenatore e pur avendo richieste da importanti club accett\u00f2 di guidare l'Auxilium per un biennio.\nNel campionato 1998-1999 la squadra venne affidata a Guido Tassone, il quale non riusc\u00ec a evitare la discesa in B2. L'anno successivo arriv\u00f2 in panchina Giuseppe Carbone, ma anche in questo caso ci fu una nuova dolorosa retrocessione in C1. Nell'estate del 2000 la societ\u00e0 si salv\u00f2 dal fallimento grazie alla fusione con la Pallacanestro Cerea Collegno di Giovanni Garrone.\nLa fine.\nNella stagione 2007-2008 dopo anni passati tra B2 e C1, sotto la direzione di coach Marco Spanu la societ\u00e0 disputa il suo ultimo campionato nazionale. L'Auxilium pass\u00f2 sotto la gestione della Reale Ginnastica. Il 19 giugno 2008 la neonata societ\u00e0 Torino Basket Club, nata dall'unione di Reale Ginnastica e Don Bosco Torino Crocetta, dichiara di rilevare il diritto sportivo dell'Auxilium decretandone cos\u00ec l'uscita effettiva dai campionati. Una raccolta firme, e una sensibilizzazione cittadina contro la scomparsa della storica societ\u00e0 torinese rester\u00e0 inascoltata. Come Auxilium Torino ci si limiter\u00e0 a svolgere ancora per qualche anno attivit\u00e0 a livello giovanile solo nella categoria Under 13.\nIl marchio-logo Auxilium venne donato a Gianni Asti da Giovanni Persico, presidente dell'alter'82 Piossasco, che lo rilev\u00f2 per una questione affettiva e diede mandato di custodirlo a coach Gianni Asti, (responsabile tecnico della societ\u00e0 di Piossasco, per quasi dieci anni) come garante. \nL'eredit\u00e0 dell'Auxilium.\nDopo la sparizione dai campionati nazionali, il ruolo di squadra traino nel panorama cestistico torinese passa nel 2009 alla PMS Basketball, nata dalla fusione delle squadre di Moncalieri e San Mauro Torinese, e diventata nel 2011 PMS Torino. Tra il 2009 ed il 2015 vengono conquistati una Coppa Italia LNP, due titoli di Campioni d'Italia dilettanti e tre promozioni che riportano la serie A a Torino dopo la vittoria nei play off contro Agrigento.\nDalla rinascita al fallimento passando per la Coppa Italia.\n \nL'11 giugno 2015 all'indomani della conquista della Serie A da parte della PMS Torino, viene annunciato alla stampa l'accordo con Gianni Asti per la concessione del marchio Auxilium. Nella stagione 2015-16 a ventidue anni di distanza dall'ultimo campionato giocato in massima serie, dopo un torneo reso difficile dall'esonero di Luca Bechi a dicembre, sostituito da Francesco Vitucci, e da una serie di infortuni, oltre a innumerevoli inserimenti di nuovi giocatori, la squadra conquista all'ultima giornata una sofferta permanenza in Serie A. Nel campionato 2016-17 con la riconferma di Vitucci, e con l'arrivo di FIAT come title sponsor arriva una tranquilla salvezza.\nNella stagione 2017-18 arriva sulla panchina torinese Luca Banchi, che dopo un brillante avvio di stagione per incomprensioni con la societ\u00e0 a gennaio decise di rassegnare le dimissioni. Al suo posto arriva Carlo Recalcati, che a sua volta dopo una serie di 5 sconfitte su 6 partite si dimette lasciando la panchina a Paolo Galbiati assistente di Banchi a inizio stagione. Il 18 febbraio a sorpresa la squadra conquista il primo trofeo della sua storia, la Coppa Italia di pallacanestro maschile 2018 battendo in finale al Mandela Forum di Firenze la Leonessa Brescia per 69-67. L'annata si conclude con la mancata qualificazione ai playoff. \nLa stagione 2018-19 si apre con l'ennesima rivoluzione tecnica con l'arrivo in panchina di coach Larry Brown, vera e propria leggenda del basket americano. Il roster viene di nuovo rivoluzionato, della precedente annata rimangono solamente capitano Giuseppe Poeta, e il giovane David Okeke. Altra novit\u00e0 \u00e8 il cambio di palazzetto, dopo anni passati al PalaRuffini, da quest'anno la squadra gioca nel moderno e pi\u00f9 funzionale Palavela. Dopo il promettente inizio di stagione, con la finale raggiunta in Supercoppa italiana, persa contro l'Olimpia Milano, i pessimi risultati in campionato, (squadra penultima con 4 vittorie e 9 sconfitte) portano a fine dicembre alla risoluzione del rapporto con Larry Brown e l'affidamento della squadra ancora a Paolo Galbiati. Nonostante la salvezza raggiunta sul campo, il club \u00e8 stato penalizzato con otto punti di penalit\u00e0, (pi\u00f9 2 da scontare in quella successiva), retrocedendola di fatto in serie A2, per gravi inadempienze economiche, causata da mancati pagamenti Inps e Irpef.\nIl 27 maggio 2019, presso il Tribunale di Torino, \u00e8 stato presentato istanza di fallimento e nominato un curatore fallimentare. Il 17 giugno il tribunale fallimentare di Torino ha dichiarato fallita la societ\u00e0.\nDopo l'Auxilium.\nIl 31 maggio 2019, presso la sede di Reale Mutua main sponsor \u00e8 stato presentato il progetto di rinascita del basket a Torino. Il progetto prevede il trasferimento a Torino del titolo di Serie A2 appartenente alla Dinamo Academy Cagliari, societ\u00e0 satellite della Dinamo Sassari, per l'avvio di un programma triennale il cui obiettivo \u00e8 quello di riportare il basket torinese ai massimi livelli. Tramite un sondaggio social a cui hanno partecipato pi\u00f9 di duemila appassionati, \u00e8 stato scelto il nome Reale Mutua Basket Torino.\nIl marchio Auxilium, rimasto nelle mani degli eredi di Gianni Asti, al momento risulta inutilizzato.\nImpianto di gioco.\nL'Auxilium Torino nella sua storia ha giocato in tre palasport. \nAl Pala Ruffini dal 1974 al 2000, e dal 2015 al 2018. Dopo la fusione con la Pallacanestro Cerea Collegno, il club ha disputato le proprie partite casalinghe al PalaTaroni (oggi PalaCollegno) a Collegno comune dell'hinterland torinese dal 2000 al 2008. \nNella stagione 2018-2019, per le gare interne, la societ\u00e0 ha avuto la disponibilit\u00e0 del Palavela.\nGiocatori.\naggiornato al termine della stagione 2018/2019\nHall of Fame.\nGiocatori o allenatori dell'Auxilium Torino a essere entrati nell'Italia Basket Hall of Fame:\nMaglie ritirate.\nL'Auxilium ha ritirato ufficialmente la canotta numero 11 indossata da Darryl Dawkins e la numero 7 di Luciano Vendemini.\nSenza un atto ufficiale da parte della societ\u00e0, a partire dal 20 febbraio 1977 giorno della tragica scomparsa di Luciano Vendemini, la canotta numero 7 non \u00e8 pi\u00f9 stata indossata fino ai primi anni duemila. Nella stagione 2015-16 tale numero \u00e8 stato assegnato a Guido Rosselli, per poi essere ritirato ufficialmente il 13 ottobre 2018. "}
{"id": "1187482", "revid": "44638", "url": "https://it.wikipedia.org/wiki?curid=1187482", "title": "Auxilium Torino", "text": ""}
{"id": "1187483", "revid": "248219", "url": "https://it.wikipedia.org/wiki?curid=1187483", "title": "Ceratodoris eolida", "text": ""}
{"id": "1187485", "revid": "248219", "url": "https://it.wikipedia.org/wiki?curid=1187485", "title": "Ceratodoris", "text": ""}
{"id": "1187486", "revid": "339392", "url": "https://it.wikipedia.org/wiki?curid=1187486", "title": "Chromodoridella mirabilis", "text": ""}
{"id": "1187487", "revid": "248219", "url": "https://it.wikipedia.org/wiki?curid=1187487", "title": "Chromodoridella", "text": ""}
{"id": "1187488", "revid": "1573940", "url": "https://it.wikipedia.org/wiki?curid=1187488", "title": "Doriprismatica plumbea", "text": "Doriprismatica plumbea () \u00e8 un mollusco nudibranchio della famiglia Chromodorididae."}
{"id": "1187489", "revid": "124123", "url": "https://it.wikipedia.org/wiki?curid=1187489", "title": "Francesco della Sega", "text": "Biografia.\nNato in una famiglia benestante da Francesca e Bartolomeo della Sega, pot\u00e9 iscriversi all'Universit\u00e0 di Padova per frequentare i corsi di legge, ma prefer\u00ec il divertimento allo studio. Nel memoriale che scrisse per l'Inquisizione che rappresenta la fonte maggiore della sua biografia, afferm\u00f2 di essere stato rimproverato, per questa sua condotta, da una calzolaio e, toccato da quelle parole, di aver deciso di condurre una vita veramente cristiana. Abbandon\u00f2 gli studi, convinto che fosse meglio imparare un mestiere per guadagnarsi da vivere con le proprie mani, piuttosto che \u00ablitigar e contendere\u00bb con la professione di avvocato. Cacciato di casa dal padre, ader\u00ec a un circolo anabattista, si fece ribattezzare a Porcia, presso Pordenone, ed esercit\u00f2 il mestiere di sarto.\nFu in Austria, in Slovacchia e in Moravia, aderendo alla Fratellanza hutterita di Pausram, presso Strachot\u00edn, perch\u00e9 quei cristiani \u00absi affaticano a fuggir li vicii et peccati et conservarsi immacolati da questo secolo, mostrandosi grande amore uno verso l'altro, et se alcuno non cammina secondo la regola dell'Evangelio, ma \u00e8 disordinato et carnale, non \u00e8 sopportato troppo, perch\u00e9 con fraterne corretioni lo scomunicano; n\u00e9 per\u00f2 l'hanno in odio o li fanno male, ma lo ammoniscono come fratello\u00bb. Si spos\u00f2 con una certa Orsola dell'Engadina ed ebbero un figlio.\nNel 1559, in seguito alla morte del padre, torn\u00f2 in Italia per occuparsi dell'eredit\u00e0 e far proselitismo, accompagnando i nuovi confratelli in Moravia: pi\u00f9 volte gli capit\u00f2 di fare questi viaggi dall'Italia in Moravia, in quel periodo considerata una sorta di terra promessa dai riformatori radicali. Il 27 agosto 1562, insieme con i compagni di fede Antonio Rizzetto, Nicola Buccella e altri anabattisti, stava imbarcandosi a Capodistria per Trieste per proseguire da qui per la Moravia, quando i tre furono fatti arrestare da un ex-anabattista, il bellinzonese Alessio Todeschi, che sosteneva di essere creditore verso di lui di una cospicua somma di denaro. Dai documenti sequestrati, il podest\u00e0 di Capodistria si rese conto di avere a che fare con degli \u00aberetici\u00bb. Arrestato anche il Todeschi, furono tutti incarcerati a Venezia.\nAl processo, present\u00f2 un memoriale, che intest\u00f2 \"Lettera alli magnifici e clarissimi signori e iudici sopra le cose della fede e conscienza\", nel quale afferma che occorre osservare i comandamenti ma la salvezza si ottiene per fede e non per le opere, che ci si deve confessare solo a Dio e che il battesimo deve essere riservato ai credenti. Ma la sua fede \u00e8 essenzialmente pratica: l'importante \u00e8 vivere secondo Cristo, senza curarsi \u00abdella sottilit\u00e0, curiosit\u00e0 o misterii che non fanno bisogno n\u00e9 sono d'utilit\u00e0 a una vita bona e christiana [...] ancora che alcuno non solamente credesse tutti questi articoli, ma cento e mille volte di pi\u00f9 [...] non per questo saria salvo [...] perch\u00e9 il regno di Dio non consiste in parole [...] Come il battesimo non giova se non a chi osserva i comandamenti di Dio, cos\u00ec ritengo che se alcuno credesse a Dio e facesse la volont\u00e0 sua saria salvo se anche non venisse al battesimo\u00bb.\nNel gennaio 1563 il della Sega riusc\u00ec a far pervenire in Moravia una lettera che, perduta nell'originale italiano, \u00e8 conservata nella sua traduzione tedesca. La lettera intende essere un addio e insieme una testimonianza della dottrina che lo anima: scrive che Cristo siede in cielo alla destra \u00abdella forza e dell'onnipotenza del Padre suo fino al tempo della restituzione di tutte le cose, quando l'unico Dio avr\u00e0 messo sotto i piedi tutti i suoi nemici e l'ultimo nemico, la morte, sar\u00e0 vinto. Perch\u00e9 egli, il Cristo Signore, deve regnare sino a questo tempo e poi riconsegnare il regno a Dio Padre, insieme con i suoi membri e fratelli, ed egli stesso sar\u00e0 sottoposto all'Onnipotente, affinch\u00e9 vi sia un solo Dio nell'eternit\u00e0, tutto in tutti\u00bb. Dallo scritto si nota quanto importante sia l'influsso dell'antitrinitarismo, tipico dell'anabattismo italiano.\nMentre il Buccella, abiurando, aveva salva la vita, il Rizzetto rimase invece \u00abostinato\u00bb fino all'ultimo cos\u00ec che, condannato a morte, l'8 febbraio 1565 il tribunale lo fece affogare nelle acque della laguna di Venezia. Quanto al Della Sega, gi\u00e0 il 18 luglio 1564 aveva cercato di salvare la vita chiedendo agli inquisitori l'applicazione del recente decreto, emanato il 7 aprile dal Consiglio veneziano, che prevedeva l'espulsione dallo Stato veneto degli eretici. Gli inquisitori non mollarono per\u00f2 la presa, contando di ottenere la sua abiura che egli tuttavia rifiut\u00f2. Condannato a morte con il Rizzetto l'8 febbraio 1565, la pena gli fu sospesa quando egli sembr\u00f2 pronto ad abiurare, ma ci ripens\u00f2, e cos\u00ec la notte del 26 febbraio fu affogato nella laguna."}
{"id": "1187490", "revid": "248219", "url": "https://it.wikipedia.org/wiki?curid=1187490", "title": "Crepidoris", "text": ""}
{"id": "1187493", "revid": "729019", "url": "https://it.wikipedia.org/wiki?curid=1187493", "title": "Nitroso coloranti", "text": "I coloranti del gruppo nitroso sono una delle classi di coloranti in cui \u00e8 suddiviso il Colour Index. Chimicamente sono orto-nitrosofenoli o orto-nitrosonaftoli in grado di formare complessi chelanti con ioni metallici, idrossidi o sali metallici di acidi deboli. Il cromogeno \u00e8 dato dall'interazione fra il gruppo nitrosile -N=O ed il gruppo idrossile in posizione orto-, in grado di legare gli ioni sopramenzionati.\nAttualmente appartengono a questa classe solo otto codici, rappresentativi di altrettante molecole e sostanze coloranti:\nApplicazioni.\nLe caratteristiche di resistenza alla luce sono una prerogativa di questi composti che, nonostante l'esiguo numero di rappresentati, trova applicazione soprattutto nella tintura tessile e nella stampa tessile.\nDei numerosi composti possibili per chelazione, le applicazioni industriali sono limitate ai complessi metallici del ferro (II) e del cromo (II) che presentano le migliori caratteristiche di resistenza e solidit\u00e0. Sono conosciuti ed impiegati occasionalmente anche i complessi con nichel (II) e cobalto (III).\nPreparazione.\nSi preparano comunemente in laboratorio per reazione dell'acido nitroso su fenoli e naftoli. A livello industriale sia il gruppo idrossile che il gruppo nitroso vengono introdotti simultaneamente per combinazione del radicale nitrosile e di un agente ossidante in presenza di sali di rame.\nNella tintura di lana e seta si possono ottenere coloranti \"in situ\". Trattando infatti le fibre prima con acido nitroso si otterr\u00e0 orto-nitrosazione dei residui di tirosina; successivamente l'introduzione di un metallo produrr\u00e0 la chelazione con sviluppo di intensa colorazione."}
{"id": "1187494", "revid": "1573940", "url": "https://it.wikipedia.org/wiki?curid=1187494", "title": "Diversidoris aurantionodulosa", "text": "Diversidoris aurantionodulosa \u00e8 un mollusco nudibranchio della famiglia Chromodorididae."}
{"id": "1187497", "revid": "1573940", "url": "https://it.wikipedia.org/wiki?curid=1187497", "title": "Felimida sphoni", "text": "Felimida sphoni \u00e8 un mollusco nudibranchio della famiglia Chromodorididae."}
{"id": "1187506", "revid": "248219", "url": "https://it.wikipedia.org/wiki?curid=1187506", "title": "Hemidoris", "text": ""}
{"id": "1187509", "revid": "1573940", "url": "https://it.wikipedia.org/wiki?curid=1187509", "title": "Verconia verconis", "text": "Verconia verconis () \u00e8 un mollusco nudibranchio della famiglia Chromodorididae."}
{"id": "1187510", "revid": "1573940", "url": "https://it.wikipedia.org/wiki?curid=1187510", "title": "Glossodoris hikuerensis", "text": "Glossodoris hikuerensis () \u00e8 un mollusco nudibranchio della famiglia Chromodorididae."}
{"id": "1187512", "revid": "248219", "url": "https://it.wikipedia.org/wiki?curid=1187512", "title": "Rosodoris", "text": ""}
{"id": "1187513", "revid": "1573940", "url": "https://it.wikipedia.org/wiki?curid=1187513", "title": "Verconia", "text": "Verconia \u00e8 un genere di molluschi nudibranchi della famiglia Chromodorididae.\nTassonomia.\nIl genere comprende le seguenti specie:"}
{"id": "1187519", "revid": "339392", "url": "https://it.wikipedia.org/wiki?curid=1187519", "title": "Ej\u00e9rcito de Liberaci\u00f3n Nacional", "text": ""}
{"id": "1187525", "revid": "36426", "url": "https://it.wikipedia.org/wiki?curid=1187525", "title": "Forte Filippo", "text": "Il forte Filippo \u00e8 una fortificazione costiera situata nel comune di Monte Argentario, sulla vetta di un promontorio che domina da nord-est la frazione di Porto Ercole e l'intera baia del porto vecchio.\nStoria.\nL'attuale fortificazione venne costruita dall'architetto Giovanni Camerini poco dopo la met\u00e0 del Cinquecento, nel luogo dove sorgeva una struttura di avvistamento di epoca precedente, per implementare e migliorare il sistema difensivo dello Stato dei Presidi. Lo stesso architetto aveva partecipato anche alla realizzazione di altre strutture difensive della zona, tra i quali il forte Stella.\nIl luogo scelto dagli Spagnoli per la costruzione del complesso difensivo era gi\u00e0 sede del forte Sant'Ermo, opera difensiva realizzata dai Senesi nel corso del Quattrocento per potenziare il sistema difensivo lungo il tratto litoraneo meridionale del territorio allora amministrato dalla Repubblica di Siena. Con il passaggio dell'intera zona nello Stato dei Presidi, la preesistente fortificazione senese non era ritenuta idonea per integrarsi nel nuovo sistema difensivo: fu cos\u00ec decisa la sua demolizione per lasciare posto all'attuale struttura fortificata che venne realizzata nel 1558. La denominazione fu scelta in onore di re Filippo II di Spagna che incaric\u00f2 direttamente il Camerini di eseguire i lavori.\nLa fortificazione alla moderna cos\u00ec realizzata inizi\u00f2 a svolgere le sue funzioni di avvistamento e all'occorrenza anche di difesa ed offesa, con la possibilit\u00e0 di un'integrazione attiva con la vicina torre del Mulinaccio; vista la sua posizione sulla vetta di un poggio impervio difficilmente raggiungibile, il complesso era ritenuto praticamente inespugnabile e, in caso di attacchi nemici, diveniva la sede dello stato maggiore.\nTra la fine del Settecento e i primi anni dell'Ottocento furono effettuati vari interventi di ristrutturazione, dai Francesi durante il periodo napoleonico e dai Lorena dopo il passaggio dell'intero territorio nel granducato di Toscana. Proprio in quest'epoca fu decisa la realizzazione della cappella di San Nicola al posto di quella preesistente tardocinquecentesca.\nDopo l'Unit\u00e0 d'Italia il complesso fu gradualmente dismesso dalle originarie funzioni militari, per essere poi trasformato in carcere alla fine dell'Ottocento e, durante la seconda guerra mondiale, divenne luogo di rifugio per la popolazione durante i numerosi bombardamenti che colpirono la zona.\nNella seconda met\u00e0 del secolo scorso il complesso fu ceduto a privati, in seguito restaurato e riportato agli antichi splendori; i fabbricati situati all'interno del fortilizio, che in passato erano adibiti a funzioni militari, sono stati trasformati in edifici abitativi. Prima che venissero effettuati i definitivi interventi di ristrutturazione, il complesso appartenne anche ai principi Corsini di Firenze.\nDescrizione.\nIl forte Filippo si presenta come un imponente complesso fortificato che si sviluppa a pianta quadrangolare, con un fortilizio che delimita l'intera struttura difensiva costituito da una doppia cortina muraria con massiccio basamento a scarpa cordonato, che a sua volta racchiude un ampio e profondo fossato che divide il fortilizio esterno da quello interno. Le doppie mura di cinta delimitano a ciascun angolo un doppio bastione di forma triangolare, esterno ed interno, oltre ad un quinto bastione singolo minore che si sviluppa a pianta pentagonale sporgendo dalla cortina muraria esterna lungo il lato settentrionale del complesso. In alcuni tratti si \u00e8 conservato il camminamento di ronda lungo i parapetti murari del fortilizio. La particolarit\u00e0 architettonica che contraddistingue nell'insieme il fortilizio \u00e8 l'asimmetria dei bastioni angolari, che lungo le cortine murarie esterne conservano le nicchie ove venivano collocate le armi di attacco e di difesa attiva. Dal bastione settentrionale, una cortina muraria si distacca ponendosi a protezione del sentiero di collegamento tra la fortificazione e la vicina torre del Mulinaccio, mentre a est vi erano collegamenti in superficie con il forte Santa Caterina.\nL'accesso alla fortificazione avviene dal lato orientale del complesso, dove una porta d'ingresso ad arco tondo si apre presso il rivellino immettendo sul caratteristico ponte levatoio che conduce alla seconda porta che si apre lungo la cortina muraria interna rivestita in pietra: quest'ultima porta si presenta ad arco ribassato rivestito in travertino, sopra il quale \u00e8 collocato una grande stemma della Spagna.\nDall'ampio cortile interno sono raggiungibili gli edifici che in passato erano adibiti a funzioni militari. Essi ospitavano una polveriera, un presidio di primo soccorso, gli alloggi delle sentinelle e magazzini di deposito; tra loro spicca ancora la presenza del corpo di fabbrica ad aula unica della settecentesca cappella di San Nicola. Vari fabbricati sono adibiti ad abitazioni a seguito dei restauri effettuati nella seconda met\u00e0 del secolo scorso.\nIn alcuni ambienti interni \u00e8 stato allestito un museo privato visitabile su appuntamento."}
{"id": "1187526", "revid": "124514774", "url": "https://it.wikipedia.org/wiki?curid=1187526", "title": "Hohenzollern-Hechingen", "text": "L'Hohenzollern-Hechingen fu uno degli stati parte dell'eredit\u00e0 di una linea collaterale della famiglia degli Hohenzollern, meno conosciuta come dinastia di Franconia, i cui membri divennero burgravi di Norimberga e successivamente governarono il Brandeburgo, la Prussia ed infine la Germania.\nStoria.\nLa Contea di Hohenzollern-Hechingen venne creata nel 1576, dopo la suddivisione della contea di Zollern, uno dei domini del Sacro Romano Impero. Quando mor\u00ec l'ultimo Conte di Zollern, Carlo I di Hohenzollern, il territorio venne diviso in diverse parti tra i suoi tre figli:\nIl principato fu parte della confederazione tedesca dal 1815 al 1850. Governato dalla linea cattolica degli Hohenzollern della branca sveva, con la convenzione di famiglia del 7 dicembre 1849 e del Patto di successione, pass\u00f2 alla Prussia, a seguito dell'abdicazione del principe Friedrich Wilhelm Constantin a favore del re di Prussia che divenne capo di tutta la casa di Hohenzollern, riservandosi tutti i diritti di principe sovrano. \nCon regio ordine del 27 maggio 1850, ricevette il titolo di Altezza Reale ed il rango di Principe cadetto della casa reale per tutti gli stati prussiani; la famiglia principesca diretta si estinse nel 1869 con la morte del principe Friedrich senza eredi legittimi. Diversamente dagli Hohenzollern di Brandeburgo e di Prussia, gli Hohenzollern-Hechingen, e i loro cugini di Hohenzollern-Sigmaringen e gli Hohenzollern-Haigerloch, rimasero cristiano cattolici."}
{"id": "1187527", "revid": "757396", "url": "https://it.wikipedia.org/wiki?curid=1187527", "title": "Pallacanestro Trieste 2004", "text": "La Pallacanestro Trieste 2004 S.r.l. \u00e8 la principale societ\u00e0 di pallacanestro maschile di Trieste, erede della storica Pallacanestro Trieste fallita nel 2004. Milita in Serie A con la denominazione di Allianz Pallacanestro Trieste per ragioni di sponsorizzazione.\nGioca le sue partite interne all'Allianz Dome.\nStoria.\nGli inizi.\nLa prima societ\u00e0 di basket con il nome di Pallacanestro Trieste viene fondata nel 1975 in una citt\u00e0 dall'alta cultura sportiva e storica per il basket italiano. Negli anni '30-'40 la Societ\u00e0 Ginnastica Triestina (SGT) ha infatti conquistato 5 titoli nazionali, e Trieste \u00e8 tuttora la citt\u00e0 che ha dato il maggior numero di giocatori alla nazionale azzurra.\nLa parabola della SGT ai massimi livelli si conclude definitivamente nella stagione 1974-75, quando, sponsorizzata Lloyd Adriatico, disputa il primissimo campionato di A2 con in campo nove dilettanti e un unico professionista, l'americano Steve Brooks. A quel punto lo sponsor abbandona e la Ginnastica si prepara a fare altrettanto. Di fronte al rischio di scomparire dal basket di vertice, diversi cittadini decidono di creare una nuova societ\u00e0, che eredita i diritti all'A2.\nIl primo campionato \u00e8 travagliato, di fatto \u00e8 cambiato poco rispetto all'anno precedente, ora l'americano si chiama Butch Taylor ma per il resto sono ancora tempi pionieristici. La squadra, dopo un inizio promettente, infila una serie negativa che la porta a giocarsi la salvezza in un drammatico spareggio contro la Pinti Inox Brescia di Charlie Yelverton. Una retrocessione, dopo un solo anno di esistenza e con una struttura societaria ancora fragile, potrebbe avere conseguenze gravissime, ma Trieste vince 60-57 e rimane in serie A.\nL'era Hurlingham.\nNel 1976-77 si registrano due importanti novit\u00e0: l'ingaggio in panchina di Gianfranco Lombardi, detto \"Dado\", in passato grande giocatore e miglior marcatore della serie A, e l'arrivo di un solido sponsor, la linea di profumeria Hurlingham. Il roster \u00e8 rinforzato con l'acquisto del playmaker Angelo Baiguera e del centro americano Ron De Vries. La squadra chiude la prima fase (regular season) all'ottavo posto, con 10 vittorie e 12 sconfitte. Nel successivo girone di classificazione (una specie di playout ante litteram, ma con possibile retrocessione in serie B), vince 5 gare e ne perde 9.\nL'anno successivo, dopo la partenza di Lombardi, la squadra viene affidata al giovane Alberto Petazzi, mentre al confermato De Vries si affianca l'oriundo Bill Paterno. Dopo una \"regular season\" dignitosa, una serie negativa culminata nella sconfitta di Genova nel girone di classificazione costa la panchina a Petazzi. La societ\u00e0 richiama Lombardi, ma il regolamento della Lega vieta al coach livornese, che poco prima era stato esonerato da Forl\u00ec, di sedere in panchina durante le partite. La salvezza arriva a fatica solo all'ultima giornata, a spese della Gis Napoli.\nNell'autunno 1978 approda in casa Hurlingham un giocatore destinato a fare epoca e a restare nel cuore dei tifosi: Rich Laurel. Agile mancino dal tiro micidiale, rimarr\u00e0 a Trieste per tre stagioni viaggiando a medie di realizzazione altissime. Con al suo fianco il solido centro Larry Boston, Laurel trascina la squadra, che disputa un buon campionato concluso all'ottavo posto con 26 punti e il bilancio vinte/perse in pareggio. A un certo punto si fa anche un pensierino a puntare alla promozione, ma il quarto posto rimane un miraggio. All'ultima giornata del campionato 1978-79, contro la Juve Caserta, l'Hurlingham segna 117 punti, tuttora record assoluto della Pall. Trieste in un campionato di serie A.\nLa promozione nella massima divisione arriva l'anno successivo, a conclusione di un'ottima stagione. Lasciato libero Boston, che aveva manifestato qualche problema di comportamento, la societ\u00e0 mette a segno un colpo di mercato ingaggiando Jim McDaniels, pivot di classe gi\u00e0 protagonista alcune stagioni prima in maglia Snaidero Udine. Per\u00f2 nel precampionato il giocatore \u00e8 vittima di un grave infortunio che di fatto ne conclude la carriera, e l'Hurlingham \u00e8 costretta a correre ai ripari. In breve tempo viene reperito un sostituto, che si riveler\u00e0 un jolly vincente: James Bradley. Il campionato 1979-80 si conclude con l'Hurlingham al primo posto, a pari punti con Pagnossin Gorizia, Mercury Bologna e Banco Roma. Solo la differenza canestri priva i \"neroverdi\" triestini della possibilit\u00e0 di giocare i play-off scudetto.\nConquistata la serie A1, la dirigenza cerca di rinforzare la rosa, ma incappa in una campagna acquisti destinata a rivelarsi fallimentare. Dopo aver ingaggiato l'italo-american-messicano Carlos Mina, che far\u00e0 un campionato deludente, si cerca in particolare un centro di grido per sostituire Bradley, ritenuto inadeguato a tenere il campo contro i pivot del massimo campionato. Dopo aver invano inseguito Abdul Jeelani, l'Hurlingham rischia tutto puntando su Marvin Barnes, giocatore dal passato burrascoso. Dotato di grandissimo talento e di mezzi fisici impressionanti, Barnes ha fatto grandi cose nella American Basketball Association (ABA) per poi sprofondare nell'inferno della droga e del crimine. Nella NBA non ne vogliono pi\u00f9 sapere, Trieste decide di dargli una chance ma perde la scommessa. Appesantito e svogliato, Barnes fa vedere pochi sprazzi del gioco stratosferico di cui \u00e8 stato capace in passato, e si fa notare soprattutto per le sue \"imprese\" lontano dai parquet. Dopo sole 7 partite arriva il taglio, inevitabile, e la sostituzione con il giovane Dave Lawrence. La squadra accusa il colpo, paga anche una certa inesperienza perdendo molte partite per pochissimi punti, e a fine stagione retrocede in A2. A parziale consolazione, riesce a piazzare Laurel al secondo posto della classifica dei marcatori, con 24 punti di media, alle spalle del solo Bob Morse. Ma la parentesi triestina del tiratore di Philadelphia \u00e8 giunta al termine: coinvolto assieme ad alcuni compagni in un giro di festini hard e droga, che causa alla societ\u00e0 un grave danno di immagine, deve lasciare l'Hurlingham e la citt\u00e0. Ancora oggi viene ricordato dalla tifoseria.\nDi nuovo in A1.\nDopo tanti problemi, abbandonata anche dallo sponsor storico, la dirigenza si trova a dover ricostruire la squadra per puntare a un pronto ritorno in A1. Persa la stella Laurel, la societ\u00e0 vede partire anche Baiguera, che lascia il basket. Su quanto rimane del nucleo storico (Roberto Ritossa, Gino Meneghel, Claudio Scolini e il giovane Alberto Tonut) innesta allora due ottimi rinforzi provenienti da Bologna: il playmaker Piero Valenti e l'ala Gianni Bertolotti. Dal Real Madrid arriva l'americano Jim Abromaitis, mentre la solita difficile ricerca di un centro di peso porta all'ingaggio del massiccio John Campbell, gregario degli Harlem Globetrotters. Nelle prime fasi della stagione la squadra (ora sponsorizzata Oece) ha un rendimento altalenante: trova in Bertolotti un nuovo trascinatore ma risente delle performance a corrente alternata dei due americani. \u00c8 soprattutto Campbell a mostrare tutti i suoi limiti tecnici, pur riuscendo a realizzare 30 punti (frutto di innumerevoli schiacciate) nella partita contro la Sacramora Rimini. Per il resto \u00e8 un fiasco, e a novembre lascia il posto al ben pi\u00f9 efficace Wayne Robinson, ala-pivot proveniente dai Detroit Pistons. La squadra si riprende ma chiude la regular season con 26 punti, a met\u00e0 classifica, ben lontana dalle prime posizioni. Resta per\u00f2 da giocare la \"fase ad orologio\", escogitata per rendere un po' pi\u00f9 lungo un campionato a 14 squadre, e l'Oece ha la fortuna di arrivarci in un ottimo stato di forma e con la mentalit\u00e0 giusta. Cos\u00ec, dopo una stagione di alti e bassi, riesce a vincere tutte e sei le gare della seconda fase agguantando il quinto posto che d\u00e0 diritto allo spareggio con la terz'ultima di A1, la Recoaro Forl\u00ec. I triestini passano di misura fuori casa e una settimana dopo suggellano un finale di stagione straordinario battendo la Recoaro per 74-68 e conquistando la promozione.\nRitrovata la massima serie, la Pallacanestro Trieste opera un'altra mezza rivoluzione. Il primo ad andarsene \u00e8 coach Lombardi, artefice di due promozioni e per molti versi anima della societ\u00e0. \u00c8 davvero la fine di un ciclo. Cambia ancora lo sponsor: all'Oece si sostituisce la Bic, multinazionale francese. Sul fronte della squadra si rinuncia a capitan Meneghel, si cede Ritossa a Udine in cambio di Carlo Fabbricatore e si saluta il pur valido Abromaitis. Al suo posto si cerca, ancora una volta, un centro di buon livello, con l'idea di ottenere di pi\u00f9 dal confermato Robinson spostandolo all'ala forte. In estate arriva allora Coby Dietrick, veterano con alle spalle 13 stagioni da professionista. In panchina, per la prima volta, un tecnico straniero, Rudy D'Amico, che con un roster ridotto all'osso riuscir\u00e0 a far vedere un bel basket. Gi\u00e0 dalle prime giornate si capisce per\u00f2 che qualcosa non va. Dietrick \u00e8 un buon giocatore, esperto e dotato di ottima tecnica, ma non \u00e8 un \"crack\". In una squadra con pi\u00f9 talento riuscirebbe probabilmente a rendersi utile, come fa John Gianelli a Milano, ma Trieste ha bisogno di una stella, non di un uomo-squadra. Cos\u00ec, per la terza stagione consecutiva, cambia in corsa uno dei due stranieri, tagliando Dietrick per il pi\u00f9 giovane, atletico e spettacolare Mike Harper. L'avvicendamento d\u00e0 i frutti sperati, e a fine campionato la squadra conquista la salvezza.\nNel 1984 la societ\u00e0 venne acquistata dal magnate del tessile Giuseppe \"Bepi\" Stefanel. Al momento dell'acquisto la societ\u00e0 militava nella seconda serie nazionale (A2) ma il presidente intendeva farne una squadra da scudetto. Le prime mosse furono l'acquisto di un nuovo capo allenatore il bosniaco Bogdan Tanjevi\u0107. Il primo anno delle gestione Stefanel, tuttavia, termin\u00f2 con la retrocessione in serie B1.\nLa doppia promozione.\nTanjevi\u0107, dopo aver accettato di rimanere ancora alla guida della squadra impose alla societ\u00e0 la linea dei giovani. In quell'estate arrivarono a Trieste tutti i migliori giovani italiani e jugoslavi disponibili sulla piazza della pallacanestro europea. Ci stiamo riferendo a giocatori del calibro di Dejan Bodiroga, Gregor Fu\u010dka, Alessandro De Pol, Davide Cantarello, Claudio Pilutti.\nCon questo gruppo storico la squadra egregiamente guidata da Tanjevi\u0107 fu ottenere due promozioni di fila e tornare in serie A1 nell'anno 1990. Quell'anno la societ\u00e0 si riadatt\u00f2 facilmente al clima competitivo della serie A1 senza difficolt\u00e0 nonostante i pochi acquisti. Trieste poteva contare su un gruppo storico fortissimo e giovanissimo, per fare un esempio Bodiroga aveva solamente 19 anni quando esord\u00ec in A1. Con l'arrivo di Dino Meneghin e Sylvester Gray la societ\u00e0 punt\u00f2 decisamente al titolo.\nLa Serie A1.\nLa stagione migliore per Trieste fu il 1993-94. Al gruppo gi\u00e0 citato si aggiunsero Ferdinando Gentile e Lemone Lampley. In quella stagione la Stefanel Trieste collezion\u00f2 un secondo posto in coppa Kora\u0107 e fu in grado di raggiungere la semifinale scudetto contro la Scavolini Pesaro.\nQuella serie di semifinale (si giocava al meglio delle 3 gare) \u00e8 tuttora ricordata come una delle pi\u00f9 equilibrate. Si affrontavano due quadre completissime, da una parte Walter Magnifico e Carlton Myers dall'altra la Stefanel Trieste che presentava questo quintetto iniziale: playmaker Gentile (5), guardia Bodiroga (4), ala piccola e capitano Pilutti (6), ala forte Fu\u010dka (7), centro Lampley (13).\nLa serie cominci\u00f2 a Pesaro dove i triestini riuscirono a vincere ai supplementari e continu\u00f2 a Trieste, dove la Stefanel fall\u00ec l'impresa di chiudere la serie; in particolare Fucka scivol\u00f2 negli istanti finali del tempo regolamentare consentendo il canestro del pari a Pesaro e la vittoria della Scavolini nei supplementari. La gara 3 decisiva si gioc\u00f2 a Pesaro, il tutto esaurito fece da splendida cornice ad una partita passata forse nella storia. Ferdinando Gentile fall\u00ec il tiro libero a tempo scaduto che avrebbe consentito a Trieste di passare in finale e, ancora una volta ai supplementari, Pesaro si impose. In questa semifinale si affrontarono due giocatori giovanissimi e maturi come Myers e Bodiroga. Fu il primo a vincere la sfida e a condurre la sua squadra in finale (poi persa contro la Buckler Bologna di Danilovi\u0107).\nLa partenza di Stefanel.\nQuella partita e i lunghi e continui dissidi con la giunta comunale per la costruzione del nuovo palazzetto dello sport, sono un pretesto per Bepi Stefanel, che lascia Trieste con tutti i giocatori e acquista l'Olimpia Milano, il Gotha della pallacanestro tricolore, piazza che pu\u00f2 dare una maggiore visibilit\u00e0 all'industriale veneto. Lo stesso gruppo di giocatori che militava nella pallacanestro Trieste fu in grado di vincer lo scudetto del 1995/96.\nA Stefanel subentr\u00f2 un nuovo gruppo dirigente presieduto dal sindaco della citt\u00e0 Riccardo Illy. Fu proprio la societ\u00e0 del sindaco a salvare la Pallacanestro dalla crisi economica con una sponsorizzazione della sua societ\u00e0, la Illycaff\u00e8. nonostante tutti gli sforzi per salvarsi anche in campo la societ\u00e0 retrocesse in A2.\nGli ultimi anni in A1.\nSi ricominci\u00f2 a costruire per il ritorno in A1. Tutto ruot\u00f2 attorno alla coppia di stranieri composta da Michael Williams e da Teoman Alibegovi\u0107. Con questi due talenti la societ\u00e0 torn\u00f2 in serie A1 e cerc\u00f2 di rilanciarsi.\nDopo alcune buone stagioni, che permisero anche la partecipazione alla Coppa Kora\u0107 (ottenuta anche grazie a giocatori come il compianto Conrad McRae o l'emergente gioiellino Samuele Podest\u00e0, arrivato alla fine del 1999 da Livorno) la societ\u00e0 fu costretta ad indebitarsi nel 2001 per permettere alla squadra di salvarsi. La formazione di quell'anno, guidata inizialmente da Luca Banchi prima del ritorno di Cesare Pancotto fu costruita male e, lacerata da forti dissidi interni (sfociati anche in una rissa), riusc\u00ec a salvarsi solamente grazie all'acquisto di Dante Calabria e Milan Gurovi\u0107. Due acquisti di altissimo livello che, per\u00f2, furono alla base dell'indebitamento della societ\u00e0 e dei problemi finanziari degli anni successivi.\nCon una gestione alquanto parsimoniosa dettata dal presidente Roberto Cosolini la squadra rimase in serie A1 (nonostante per due anni di fila risult\u00f2 essere la squadra con il monte stipendi pi\u00f9 basso di tutta la serie A1) anche se con grossissime difficolt\u00e0.\nAncora una volta alla guida del team in quegli anni di magra, fu chiamato coach Pancotto affiancato al general manager Mario Ghiacci. Nonostante tutto la societ\u00e0 non riusc\u00ec ad appianare i debiti. Fin\u00ec tutto con l\"annus horribilis\" 2003-04. In quella stagione, la squadra, molto debole nel ruolo del pivot (Andrea Camata gioc\u00f2 al di sotto delle aspettative) e in generale con difficolt\u00e0 sull'asse play-pivot, riusc\u00ec a vincere solamente 10 gare in tutto il campionato (curiosamente le prime e le ultime 5). La stagione sportiva si concluse con un'attesa retrocessione in Legadue e il fallimento con conseguente ripescaggio in B2.\nLa Pallacanestro Trieste 2004.\nDalle ceneri di quella squadra nacque la Pallacanestro Trieste 2004, attuale squadra di vertice a Trieste. Partita dalla Serie B2, viene subito promossa in B1. Nel 2005-06 l'Acegas Aps Trieste arriva quinta nel girone A di Serie B1 e si gioca la promozione in Legadue ai play-off, che per\u00f2 perde. Nel 2006-07, sponsorizzata ancora dall'Acegas, la squadra giunge al quattordicesimo posto nel girone A di Serie B1. Ai play-out, perde la serie per 2-1 contro Patti e retrocede in Serie B2.\nNel 2007-08 la Pallacanestro Trieste 2004 partecipa al campionato di serie B2 (attuale serie B dilettanti) e lo inizia sotto la guida di un giovane e ambizioso allenatore triestino Ferruccio Mengucci (reduce dalla positiva esperienza al Bor societ\u00e0 della minoranza slovena militante in serie C1) il quale dopo sole sei giornate di campionato viene esonerato a causa del record negativo (1-5) e dei profondi dissapori con la presunta stella della squadra (il quarantunenne livornese Claudio Bonaccorsi).\nAl suo posto la societ\u00e0 ingaggia l'esperto Piero Pasini, che non riesce a dare la svolta n\u00e9 a lottare mai per l'obbiettivo dichiarato ad inizio stagione, cio\u00e8 la promozione in serie B1 (attuale serie A dilettanti)\nLa stagione regolare \u00e8 conclusa al 12\u00ba posto.\nA seguito di ci\u00f2 la squadra partecipa ai play out per evitare di finire in serie C1 (attuale serie C dilettanti) e dopo aver perso la prima opportunit\u00e0 di salvarsi (0-2 contro la Nuova Pallacanestro Gorizia) riesce a sconfiggere la Fiorese Bassano 3-2 in una serie drammatica, che condanna i veneti alla retrocessione.\nIn vista della stagione sportiva 2008-9 la Pallacanestro Trieste 2004 avvia una totale rifondazione azzerando i vertici tecnici e dirigenziali.\nIl progetto, di durata triennale e con l'obbiettivo di riportare la Pallacanestro Trieste in serie A, \u00e8 affidato a Matteo Bonicciolli (Coach of the year serie A1 campionato 2007-8, vincitore della coppa Italia e qualificatosi all'Eurolega alla guida dell'Air Avellino) in qualit\u00e0 di plenipotenziario tecnico-dirigenziale e organizzativo della societ\u00e0, Massimo Bernardi (allenatore prima squadra) e Stefano Comuzzo (responsabile settore giovanile).\nNella stagione 2008-09 la Pallacanestro Trieste, fu in grado di costruire una squadra equilibrata inserendo un buon numero di giovani Triestini che, fra i normali alti e bassi stagionali, si classific\u00f2 al 3\u00ba posto della Serie B Dilettanti, qualificandosi cos\u00ec per i play-off, dove sconfisse prima Como e poi Trento.\nIl 28 maggio 2009 la \"Acegas Aps Trieste\" viene promossa in A Dilettanti dopo aver sconfitto Riva del Garda.\nPer la stagione sportiva 2009-10 la squadra che Boniciolli ha ri-affidato al tecnico Bernardi \u00e8 una squadra giovanissima: fatta eccezione per capitan Bocchini, l'et\u00e0 media dei giocatori \u00e8 estremamente bassa.\nL'inizio del cambiamento comincia con l'ingaggio, come head-coach, di Eugenio Dalmasson a partire dalla stagione 2010-11.\nIl 22 aprile 2011 ufficializza la presentazione della richiesta per la wild card per partecipare al campionato di sviluppo 2011-12.\nIl 14 giugno 2012 viene promossa in Legadue battendo la Pallacanestro Chieti.\nAlla fine del campionato 2014-15, la squadra viene praticamente rifondata da zero: tra gli altri, parte la giovane promessa Stefano Tonut, direzione Venezia, e si ritira il capitano della promozione Marco Carra.\nIl triennio targato Alma.\nIl campionato 2015-16 vede, tra gli altri, l'ingaggio dell'esperto giocatore triestino Andrea Pecile, oltre all'arrivo (a dicembre) di uno sponsor di spessore come Alma Agenzia per il lavoro. A fine campionato, per il secondo anno di seguito, si classifica per i play off promozione, venendo sconfitta per\u00f2 agli ottavi da Tortona per 3-2.\nL'anno della rivelazione \u00e8 per\u00f2 il successivo, campionato 2016-17: perde la prima partita di campionato (tra l'altro in casa) con Treviso, ma da quel momento in poi comincia a macinare vittorie, anche esterne. Tra le altre cose, si qualifica con due giornate di anticipo per le Final Eight della stagione in corso. A dicembre 2016 viene tesserato Alessandro Cittadini, a cui si aggiunger\u00e0 (ad aprile, poco prima dei play off) il triestino Daniele Cavaliero. Si classifica prima, a pari merito con Treviso e Virtus Pallacanestro Bologna alla fine della regular season; per differenze canestri e vittorie/sconfitte per\u00f2 si qualifica come terza ai play off per l'unica promozione in A1.\nDopo aver superato Treviglio per 3-2, Tortona per 3-1 e Fortitudo per 3-2, viene sconfitta in gara 3 dalla Virtus nella finale.\nA settembre 2017, dopo il tesseramento di giocatori giovani come Federico Loschi ed esperti come Juan Manuel Fernandez e Laurence Bowers, vince il suo primo torneo della nuova gestione, la Supercoppa LNP, dopo aver sconfitto in semifinale Ravenna per 90-87 e in finale Treviso per 88-78.\nNella stagione regolare (2017-18) l'Alma Pallacanestro Trieste arriva prima del suo girone: parte subito 'con il botto' (nonostante gli infortuni pre-campionato di Matteo Da Ros e Bowers) con 11 vittorie su 11 partite consecutive disputate - la Stefanel Trieste della stagione 1993-94 aveva fatto 'solo' 10 partite consecutive. A fine campionato totalizza 22 vittorie e 8 sconfitte, di cui una sola interna (che purtroppo interrompe la striscia di ben 28 vittorie consecutive in casa in regular season), tra l'altro nell'ultima partita disputata in casa prima dei play-off contro i rivali di Udine.\nA tal proposito, c'\u00e8 un particolare che accomuna la stagione 2016/17 con la stagione 2017/18 e cio\u00e8 il fatto che in entrambi gli anni \u00e8 stata un'unica squadra a battere l'Alma, sia all'andata che al ritorno (Treviso nel 16/17, APU GSA Udine nel 17/18).\nPer merito della classifica avulsa, l'Alma Pallacanestro Trieste si classifica prima assoluta dei due gironi (Est ed Ovest), il che le permette di giocare sempre le prime due partite dei play-off promozione (e l'eventuale quinta) in casa.\nIl 16 giugno 2018, l'Alma Pallacanestro Trieste ritorna nella massima serie dopo un\u2019attesa durata 14 anni, imponendosi con un netto 3-0 su Casale Monferrato nei play-off promozione. La serie ha visto l'Alma Pallacanestro Trieste vincere per 3-0 su Treviglio, per 3-1 su Montegranaro (unica squadra ad aver costretto Trieste a Gara 4) e per 3-0 su Treviso (con una storica vittoria al PalaVerde).\nIl 7 ottobre 2018 comincia la sua avventura in serie A contro la Segafredo Virtus Bologna. Alla fine della RS la compagine biancorossa raggiunge i playoff classificandosi al settimo posto e venendo eliminata al primo turno per mano della Vanoli Cremona.\nEra Allianz.\nIl 26 marzo 2019 il presidente di Alma Luigi Scavone viene arrestato con l'accusa di evasione fiscale. Dalle indagini seguenti viene chiarita la posizione della societ\u00e0 sportiva che risulta estranea ad ogni tipo di coinvolgimento. \nAlla fine di maggio, delle voci su un possibile interessamento per l'acquisto della societ\u00e0 da parte dell'imprenditore Massimo Blasoni vengono prontamente smentite dall'arresto dell'interessato per truffa.\nLa squadra comincia dunque il campionato senza main sponsor.\nIl 29 novembre 2019 la Pallacanestro Trieste divulga alla stampa di aver raggiunto un accordo di sponsorizzazione con la societ\u00e0 assicurativa \"Allianz\" per le stagioni 2019/2020 - 2020/2021 - 2021/2022.\nRoster 2021-2022.\n\"Aggiornato al 9 dicembre 2021.\"\nFinali disputate.\n1995 - contro Benetton Pallacanestro Treviso\n1994 - contro PAOK Salonicco\nTifoseria.\nLa tifoseria della Pallacanestro Trieste 2004 \u00e8 stata eletta come miglior tifo di Serie A nella stagione 2018-2019.\nLa Curva Nord \u00e8 il principale tifo organizzato della societ\u00e0. Durante gara 3 dei play-off di LBA 2018-2019 \u00e8 stata protagonista di una fantastica coreografia riguardante le coppe europee.\nNel 2019, per commemorare la piccola cestista Sveva Piattelli, morta all'et\u00e0 di otto anni, la societ\u00e0 per una giornata di campionato ha cambiato nome in Sveva Trieste e la tifoseria ha esposto cartelli con il suo nome durante la gara contro la Germani Brescia.\nLo stesso anno la societ\u00e0 giuliana risulta la seconda per media spettatori nel campionato."}
{"id": "1187544", "revid": "436907", "url": "https://it.wikipedia.org/wiki?curid=1187544", "title": "Nightmare Cinema", "text": "Nightmare Cinema \u00e8 un gruppo musicale fittizio, comprendente, nella formazione, i componenti dei Dream Theater in ruoli diversi rispetto a quelli ordinari, ironicamente assegnatosi dai componenti stessi. Il sostantivo \"Cinema\" \u00e8 in contrapposizione rispetto a \"Theater\" (Cinema-Teatro), allo stesso modo \"Nightmare\" \u00e8 opposto a \"Dream\" (Incubo-Sogno). Durante alcuni concerti, solitamente al termine di essi, i Dream Theater si scambiavano gli strumenti (a parte James LaBrie, cantante, che manteneva il suo ruolo) per eseguire una cover. Essa fu principalmente \"Perfect Strangers\" dei Deep Purple, nonostante, in una singola occasione, venne suonata anche \"Suicide Solution\" di Ozzy Osbourne.\nIl tutto ebbe inizio qualche anno dopo l'avvento di Derek Sherinian (tastiere) come membro dei Dream Theater, e si concluse in seguito alla sua dipartita (nonostante anche il suo sostituto, Jordan Rudess, sia un discreto chitarrista). Sherinian stesso ha intitolato \"Nightmare Cinema\" un brano del suo lavoro da solista \"Black Utopia\".\nLa prima performance del gruppo come \"Nightmare Cinema\", risale al primo novembre 1997, alla \"House of Blues\" di Chicago.\nParallelamente, un'ulteriore falsa, ironica band, capeggiata da Sherinian, era \"Nicky Lemons and the Migraines\", che si esibiva suonando una canzone intitolata \"I Don't Like You\", in stile punk. Vestito per l'occasione con una sorta di \"boa di piume\", l'ex-tastierista era descritto da Mike Portnoy come un incrocio tra Elton John e David Lee Roth.\nFormazione.\nSuonando nelle vesti di \"Nightmare Cinema\", i componenti cambiavano nome e strumento."}
{"id": "1187545", "revid": "117723884", "url": "https://it.wikipedia.org/wiki?curid=1187545", "title": "Isabella Bresegna", "text": "Biografia.\nNata da nobile e ricca famiglia, fu educata a Napoli dove spos\u00f2 nel 1527 il nobile capitano spagnolo Garcia Manrique. Ebbero quattro figli: Giorgio, che fu un militare come il padre, Pietro, che fu amministratore di Vespasiano Gonzaga e altre due figlie che sposarono nobili di alto rango.\nNel 1536 Isabella ascolt\u00f2 il famoso predicatore Bernardino Ochino, rimanendo affascinata dalla sua eloquenza; conobbe tanto il noto intellettuale spiritualista Juan de Vald\u00e9s che Giulia Gonzaga, tutte persone che nascondevano il rifiuto della fede cattolica.\nNel 1547 il marito fu nominato governatore di Piacenza, che faceva parte dello Stato di Milano, possedimento spagnolo, e Isabella lo raggiunse l'anno dopo. Dovendo questi assentarsi spesso dalla citt\u00e0 per i suoi doveri militari, la moglie fin\u00ec per assumersi anche incarichi di governo. Ma mantenne contatti con personalit\u00e0 di fede protestante, come Renata di Francia, alla quale rese visita nel 1551, partecipando all'eucaristia protestante, la \"cena del Signore\".\nNel 1553 il frate Lorenzo Tizzano, che era stato per due anni a suo servizio, fu incarcerato a Padova dall'Inquisizione, compromettendo molte persone, tra le quali Isabella Bresegna. Analoga fu la confessione del frate Giovanni Laureto il quale, incarcerato a Venezia, confess\u00f2 di essere anabattista e di essere stato anch'egli a servizio della Bresegna a Piacenza, insieme con l'anabattista abate Girolamo Busale, segretario di Isabella. Anche se queste testimonianze non l'accusavano direttamente, il fatto di essersi circondata di cos\u00ec tante persone non cattoliche la rendeva fortemente sospetta agli occhi dell'Inquisizione.\nNel 1555 Piacenza pass\u00f2 nelle mani dei Farnese e i coniugi si trasferirono a Milano. Due anni dopo la Bresegna abbandon\u00f2 l'Italia per sempre, forse dapprima trasferendosi a Vienna, presso una figlia che aveva sposato un cortigiano di Massimiliano II, di qui a Tubinga, ospite di Pier Paolo Vergerio e poi, l'anno dopo, a Zurigo, ospite di una signora insieme con il figlio Pietro e un altro esule italiano: il mantenimento le veniva assicurato da Giulia Gonzaga.\nCelio Secondo Curione, professore a Basilea, le dedic\u00f2 l'edizione, da lui curata, delle opere di Olimpia Morata e l'Ochino, allora pastore della comunit\u00e0 italiana a Zurigo, dedic\u00f2 a lei, \u00abmolto singolare e diletta sposa di Christo\u00bb, la \"Disputa intorno alla presenza del corpo di Gies\u00f9 Christo nel Sacramento della Cena\", apparsa a Basilea nel 1561.\nNon si trov\u00f2 bene a Zurigo, per le dispute teologiche allora in corso su questioni che dovevano apparirle inessenziali, e per la diversit\u00e0 della lingua. Nel 1561 si trasfer\u00ec definitivamente a Chiavenna; qui forse ebbe contatti con anabattisti, la cui dottrina, che aveva ben conosciuto in Italia, estranea alle sottigliezze della teologia, doveva esserle pi\u00f9 congeniale. Forse per questo motivo il Curione non la omaggi\u00f2 nella seconda edizione delle opere della Morata, stampata nel 1562 e dedicata invece a Elisabetta I d'Inghilterra."}
{"id": "1187546", "revid": "1602064", "url": "https://it.wikipedia.org/wiki?curid=1187546", "title": "Norman Podhoretz", "text": " \u00c8 uno fra i maggiori commentatori statunitensi di area neocon; si definisce \"paleo-neoconservatore\" .\nOpere recenti.\nNel libro del 2007 \"World War IV: The Long Struggle Against Islamofascism\", Podhoretz sostiene che la \"Terza Guerra Mondiale\" sia stata la Guerra Fredda, vinta dall'Occidente sul blocco sovietico; la \"Quarta Guerra Mondiale\" sarebbe quella scoppiata contro l'integralismo islamico l'11 settembre. Tesi queste sostenute in Italia anche da Vittorio Baccelli nel suo saggio \"La IV Guerra Mondiale\" pubblicato poi nel 2007 dalle \"Edizioni della Mirandola\" con titolo \"NAZISLAM\"."}
{"id": "1187547", "revid": "1573940", "url": "https://it.wikipedia.org/wiki?curid=1187547", "title": "Tyrinna", "text": "Tyrinna \u00e8 un genere di molluschi nudibranchi della famiglia Chromodorididae.\nTassonomia.\nIl genere comprende le seguenti specie:"}
{"id": "1187553", "revid": "1573940", "url": "https://it.wikipedia.org/wiki?curid=1187553", "title": "Thorunna", "text": "Thorunna \u00e8 un genere di molluschi nudibranchi della famiglia Chromodorididae.\nTassonomia.\nIl genere comprende le seguenti specie:"}
{"id": "1187563", "revid": "36426", "url": "https://it.wikipedia.org/wiki?curid=1187563", "title": "Forte Santa Caterina (Porto Ercole)", "text": "Il forte Santa Caterina di Porto Ercole \u00e8 una fortificazione costiera situata sul monte Argentario, nei pressi dell'omonimo centro, sulle pendici di un promontorio che digrada direttamente verso il mare, dominando da est il Porto Vecchio.\nStoria.\nLa fortificazione venne costruita nella prima met\u00e0 del Settecento dagli Spagnoli, nel luogo in cui sorgeva, probabilmente, una preesistente struttura difensiva perduta; divenne un luogo specializzato negli attacchi contro eventuali imbarcazioni nemiche che si avvicinassero a questo tratto di costa dello Stato dei Presidi.\nLa sua costruzione, vicino al forte Filippo, fu voluta per il controllo dell'insenatura in cui attualmente sorge il porto di Cala Galera, una volta che venne decisa la trasformazione della non lontana torre del Mulinaccio in un mulino a vento.\nLe funzioni di guardia e di offesa caratterizzarono questa struttura fino agli inizi dell'Ottocento; con l'annessione dell'intero territorio al granducato di Toscana, la fortificazione venne progressivamente dismessa. Alla fine del secolo, la struttura svolse il ruolo di infermeria per i prigionieri che venivano detenuti al forte Filippo.\nDescrizione.\nIl forte Santa Caterina si sviluppa a pianta pentagonale irregolare, con possenti e spesse cortine murarie a scarpa, a tratti rivestite in pietra e a tratti in intonaco scialbato, che inglobano sul lato opposto al mare, una serie di fabbricati uno dei quali munito di terrazza sommitale per svolgere le funzioni di avvistamento.\nLe cortine murarie presentano altre aperture (feritoie e finestre), dove un tempo erano collocate le cannoniere. Ad ognuno dei due angoli rivolti verso il mare, si trova un posto di guardia a sezione semicircolare, privo di copertura, poggiante su una mensola sporgente a forma di semicono rovesciato.\nL'accesso al fabbricato avviene attraverso una porta ad arco, che si apre presso il rivellino, sopra la quale si apre una finestra rettangolare; nella parte alta \u00e8 collocato uno stemma dello Stato dei Presidii.\nAll'interno del complesso sorgeva originariamente anche una polveriera, oltre ai locali adibiti agli alloggi delle guarnigioni militari."}
{"id": "1187570", "revid": "21880", "url": "https://it.wikipedia.org/wiki?curid=1187570", "title": "Risbecia", "text": ""}
{"id": "1187580", "revid": "115987", "url": "https://it.wikipedia.org/wiki?curid=1187580", "title": "Ingegneria del suono", "text": ""}
{"id": "1187581", "revid": "1699816", "url": "https://it.wikipedia.org/wiki?curid=1187581", "title": "La Compagnia (Prison Break)", "text": "La Compagnia (\"The Company\" nell'originale) \u00e8 un'organizzazione segreta fittizia della serie tv \"Prison Break\".\nLa Compagnia \u00e8 un gruppo di multinazionali creato dopo la Guerra Fredda, della cui esistenza sono al corrente solo coloro che lavorano per essa. Esercita la sua influenza fino ai livelli pi\u00f9 alti del potere politico, controllando tutte le decisioni che vengono prese dalla Casa Bianca. Il suo scopo \u00e8 quello di arrivare ad avere il pieno controllo dell'economia degli Stati Uniti e stabilire cos\u00ec un nuovo ordine mondiale. Per raggiungere tale obiettivo usa Caroline Reynolds, vice presidente degli Stati Uniti, attraverso la quale manipolare il progetto sulla legge sull'energia. I tentativi impiegati dalla Compagnia per prendere controllo dell'economia del paese passano attraverso transazioni illegali, coperte dalla Ecofield, societ\u00e0 di Terence Stedman, fratello della Reynolds.\nQuando l'impiegato Aldo Burrows minaccia di svelare tutti segreti della Compagnia, questa cerca in tutti i modi di fermarlo. Per farlo uscire allo scoperto decide di fare leva sul figlio Lincoln, mettendo in atto un piano tramite il quale poter confezionare delle prove schiaccianti per farlo condannare alla sedia elettrica per l'omicidio di Stedman, omicidio che in realt\u00e0 non verr\u00e0 commesso n\u00e9 da Lincoln n\u00e9 da altri.\nIn un primo momento, la Compagnia non interviene direttamente nella cospirazione, lasciando alla Reynolds e ai suoi agenti tutti i mezzi per portare a termine il piano. Ma nonostante vari tentativi, gli agenti del vice presidente non riescono a fermare le indagini degli avvocati di Lincoln, Veronica Donovan e Nick Savrinn. La Reynolds \u00e8 cos\u00ec costretta ad informare la Compagnia, la quale per\u00f2 comincia a dubitare anche della possibilit\u00e0 che la Reynolds sia in grado di vincere le elezioni. Anche il Presidente Richard Mills perde fiducia e questo spinge la Compagnia a rompere ogni rapporto con la donna. Ma quando la Reynolds fa uccidere il Presidente (facendolo avvelenare con una sostanza che non lascia tracce nel sangue) e prende il suo posto alla guida del paese, la Compagnia cambia atteggiamento."}
{"id": "1187582", "revid": "248219", "url": "https://it.wikipedia.org/wiki?curid=1187582", "title": "Pectenodoris", "text": ""}
{"id": "1187586", "revid": "439868", "url": "https://it.wikipedia.org/wiki?curid=1187586", "title": "Ramakrishna", "text": "Ramakrishna \u00e8 stato un importante mistico, nonch\u00e9 un guru, famoso per aver intrapreso i vari percorsi mistici delle principali religioni del mondo. I suoi insegnamenti enfatizzano la realizzazione spirituale come pi\u00f9 alto obiettivo della vita, lo sviluppare amore e devozione per Dio, l'unicit\u00e0 dell'esistenza, l'armonia e la sostanziale unit\u00e0 delle religioni.\nI discepoli di Ramakrishna, tra cui Swami Vivekananda, hanno dato vita ad un ordine inter-religioso, la \"Ramakrishna Mission\", con lo scopo di diffondere l'idea di unicit\u00e0 del Divino e la validit\u00e0 di qualsiasi cammino religioso."}
{"id": "1187587", "revid": "173617", "url": "https://it.wikipedia.org/wiki?curid=1187587", "title": "James J. Braddock", "text": "Biografia.\nOrigini familiari.\nBraddock nacque a Hell's Kitchen, un sobborgo di Manhattan a un paio di isolati dal Madison Square Garden, l'arena che lo avrebbe reso famoso. La sua famiglia, di origini irlandesi e cattolica, era assai povera. Braddock raccont\u00f2 che da giovane aspirava a frequentare l'Universit\u00e0 di Notre Dame e il suo sogno era di giocare a football col gruppo dei \"Four Horsemen\" allenati dal famoso Knute Rockne; tuttavia lui stesso affermava di avere \"pi\u00f9 carne che cervello\". \nCarriera pugilistica.\nDopo una carriera da pugile amatoriale, durante la quale vinse il campionato amatoriale del New Jersey (nelle categorie dei pesi massimi e dei pesi mediomassimi), a 21 anni divenne professionista nei pesi mediomassimi.\nSaliva sul \"ring\" col nome di James J. Braddock, probabilmente in omaggio a due precedenti campioni: James J. Corbett e James J. Jeffries. ; in tre anni Braddock ottenne 34 vittorie (21 per KO), 5 sconfitte e sette pareggi.\nNel 1928 fece scalpore la sua vittoria contro il pugile Tuffy Griffiths. L'anno successivo guadagn\u00f2 la possibilit\u00e0 di combattere per il titolo, ma perse di misura contro Tommy Loughran dopo 15 riprese. Inizi\u00f2 per Braddock una grave depressione, alla quale si aggiunsero varie fratture alla mano. La sua carriera ne risent\u00ec molto, e nei 33 incontri successivi ne vinse solo 11, perdendone 20 e pareggiandone 2. \nDurante la grande depressione per mantenere la famiglia dovette abbandonare il ring lavorando al porto. Qui, per proteggere la mano destra, utilizz\u00f2 soprattutto la sinistra, rinforzandola notevolmente. Il suo riemergere da una carriera che sembrava rovinata, in quanto aveva perso molti incontri, gli valse il soprannome, attribuitogli da Damon Runyon, di Cinderella Man (l'uomo Cenerentola). \nNel 1934 Braddock ebbe la possibilit\u00e0 di combattere contro Corn Griffin, un pugile molto quotato. Quella che doveva essere una formalit\u00e0 per Griffin, si trasform\u00f2 in una vittoria per il pugile di Hell's Kitchen, che mise KO il suo avversario dopo tre riprese. Dopo Griffin, fu la volta di John Henry Lewis, futuro campione dei pesi mediomassimi, che in precedenza lo aveva sconfitto. Sconfitto Lewis, combatt\u00e9 una virtuale semifinale per il titolo mondiale contro Art Lasky. L'incontro si tenne il 22 marzo 1935 e vinse ancora Braddock.\nBraddock campione mondiale dei pesi massimi.\nBraddock conquist\u00f2 il titolo dei pesi massimi battendo il campione del mondo Max Baer al Madison Square Garden, il 13 giugno 1935. Sal\u00ec sul ring con un peso di 88 kg. contro i 95,7 del detentore del titolo. Fu un duro scontro, combattuto quasi alla pari. Lo sfidante sembr\u00f2 cedere sul finale, ma rest\u00f2 in piedi e alla fine riusc\u00ec a vincere ai punti per decisione unanime (9-5; 7-7 con preferenza Braddock; 11-4). L'esito dell'incontro fu definito \"Sorpresa dell'anno\" dalla rivista \"Ring Magazine\".\nA questo punto, lo sfidante ufficiale divenne Joe Louis, nominato \"Pugile dell'anno\" 1935 dalla Associated Press. Braddock per\u00f2, ostentando dolori fisici alle articolazioni delle mani, evitava di salire sul ring con il \"bombardiere nero\". A Louis non rimase che affrontare il tedesco Max Schmeling e fu da questo battuto per KO al dodicesimo round.\nDopo aver sconfitto Louis, Schmeling si aspettava un match per il titolo con James J. Braddock, ma il campione in carica forn\u00ec altre scuse per non salire sul ring a difendere la cintura. Principalmente, i suoi manager dichiararono che il Campione del mondo fosse sensibile alle richieste delle leghe anti-naziste degli Stati Uniti di boicottare il pugile tedesco. Il match, gi\u00e0 calendarizzato, fu cos\u00ec annullato. Braddock, per\u00f2, non pot\u00e9 a questo punto evitare di affrontare Louis, dopo esser riuscito per pi\u00f9 di due anni a non mettere in palio la sua cintura mondiale n\u00e9 a farsi dichiarare decaduto \"a tavolino\".\nIl 22 giugno 1937 si tenne finalmente l'incontro valido per il titolo tra James Braddock e Joe Louis. Braddock aveva 32 anni, mentre Louis 23. Quest'ultimo era il grande favorito e, infatti, usc\u00ec vincitore dal Comiskey Park di Chicago per KO all'ottavo round. Dopo l'incontro contro Braddock, Joe Louis dichiar\u00f2 che il pugile proveniente da Hell's Kitchen fosse l'uomo pi\u00f9 coraggioso contro cui avesse mai combattuto.\nIl ritiro.\nL'ultimo combattimento di Braddock ebbe luogo nel 1938, contro il gallese Tommy Farr. Anche qui, Braddock vinse per decisione unanime dei giudici, dopo aver messo al tappeto l'avversario per tre volte. Anche questo incontro fu individuato come \"Sorpresa dell'anno\" 1938 dalla rivista \"Ring Magazine\".\nDopo il ritiro, Braddock si arruol\u00f2 nell'esercito degli Stati Uniti (1942) insieme a Gould, il suo manager. Prest\u00f2 servizio durante la Seconda guerra mondiale sull'isola di Saipan, istruendo i soldati nel combattimento corpo a corpo. In seguito lavor\u00f2 come operaio specializzato e come fornitore di equipaggiamenti alla marina. Insieme a sua moglie Mae, crebbe tre figli (Jay, Howard e Rosemarie) in una casa nel New Jersey. \nMor\u00ec nel 1974, all'et\u00e0 di 69 anni.\nRiconoscimenti.\nLa International Boxing Hall of Fame lo ha ammesso fra i pi\u00f9 grandi pugili di ogni tempo. Nel 1998 la rivista The Ring lo ha collocato al 45\u00ba posto in una propria classifica dei migliori pesi massimi della storia del pugilato.\nAl cinema.\nAlla vita di Braddock si \u00e8 ispirato il regista Ron Howard per il film \"Cinderella Man - Una ragione per lottare\" del 2005 che ottenne tre \"nomination\" al premio Oscar con Russell Crowe come protagonista affiancato da Ren\u00e9e Zellweger (sua moglie Mae) e Paul Giamatti (il suo \"manager\"). Nel \"cast\" c'\u00e8 anche Rosemarie DeWitt, nipote (figlia della figlia) di James Braddock."}
{"id": "1187588", "revid": "554814", "url": "https://it.wikipedia.org/wiki?curid=1187588", "title": "Locusta migratoria", "text": "Locusta migratoria () \u00e8 un insetto ortottero della famiglia degli Acrididi. \u00c8 l'unica specie del genere Locusta.\nDescrizione.\nNeanide.\nSono biancastre appena nate, diventano scure in poco tempo e attraverso pi\u00f9 mute raggiungono lo stadio adulto in 40-50 giorni.\nLo sviluppo dal primo stadio larvale alla forma adulta avviene attraverso una metamorfosi di tipo incompleto: questo significa che le forme giovanili, appena uscite dall'uovo, hanno gi\u00e0 l'aspetto dell'insetto adulto, salvo che per le dimensioni ridotte e per l'assenza di ali.\nAdulto.\n\u00c8 un insetto di grossa taglia: la femmina raggiunge una lunghezza di 35\u201350\u00a0mm, il maschio \u00e8 leggermente pi\u00f9 piccolo (30\u201340\u00a0mm). La livrea \u00e8 in genere marrone nei maschi mentre la femmina \u00e8 di color verde. Il pronoto \u00e8 carenato, le tegmine sono macchiettate di nero e le tibie posteriori presentano screziature rossastre.\nBiologia.\nLa locusta \u00e8 caratterizzata da due fasi: la fase migratrice (o gregaria) e la fase sedentaria (o solitaria).\nTassonomia.\nNe sono note differenti sottospecie:\nAltre locuste.\nCon il nome comune di locusta si indicano anche altre specie di ortotteri dal comportamento gregario e migratorio tra cui:"}
{"id": "1187589", "revid": "1953061", "url": "https://it.wikipedia.org/wiki?curid=1187589", "title": "Brighton &amp; Hove", "text": "Brighton &amp; Hove \u00e8 un'autorit\u00e0 unitaria del Regno Unito, nella contea dell'East Sussex, in Inghilterra. Il suo capoluogo \u00e8 Hove. Ha ricevuto il titolo di citt\u00e0 dalla regina Elisabetta II nel 2000.\nStoria.\n\u00c8 stata istituita come autorit\u00e0 unitaria il 1\u00ba aprile 1997 dalla fusione dei distretti di Brighton e Hove. Questi due erano gi\u00e0 stati istituiti dall'unione di altri distretti pi\u00f9 piccoli, avvenuta nel corso degli anni.\nCitt\u00e0 e distretti.\nLa Citt\u00e0 di Brighton &amp; Hove comprende le seguenti aree (non necessariamente ward o parrocchie):\nPrecedente borough di Hove.\nL'unica parrocchia civile del distretto \u00e8 Rottingdean."}
{"id": "1187591", "revid": "21880", "url": "https://it.wikipedia.org/wiki?curid=1187591", "title": "Noumea (mollusco)", "text": ""}
{"id": "1187592", "revid": "125842090", "url": "https://it.wikipedia.org/wiki?curid=1187592", "title": "Diego d'Asburgo", "text": "Nacque prematuro poich\u00e9, quando sua madre ebbe notizia della morte del figlio Carlos Lorenzo, fratello maggiore di Diego, ebbe un tale attacco di dolore da provocarle, il giorno dopo, il travaglio.\nI problemi della discendenza.\nLa mortalit\u00e0 infantile dell'epoca mieteva le sue piccole vittime anche all'interno della famiglia reale. Ben consapevole di ci\u00f2, Filippo, come tutti i padri dell'epoca, cercava di non affezionarsi pi\u00f9 di tanto ai bambini.\nPrima di Diego erano nati Ferdinando nel 1571, Carlos Lorenzo nel 1573 e un bambino nato morto nel 1574. In seguito sarebbero nati Filippo nel 1578, Maria nel 1580 e, nello stesso anno, un bambino nato morto, la cui nascita fu la causa della morte della regina Anna.\nIl padre Filippo aveva avuto altri tre figli dai precedenti matrimoni: don Carlos (1545-1568), che quindi era gi\u00e0 morto alla nascita dei figli di Anna, Isabella Clara Eugenia e Caterina Michela, che per\u00f2 essendo femmine non avrebbero potuto ereditare la corona del padre.\nPer Filippo era quindi assolutamente necessario che i figli avuti da Anna potessero sopravvivere.\nL'affetto del padre.\nIl re, che conobbe tardi l'affezione per i figli, era solito riportare bambole per le figlie e soldatini per i figli e mandava dal Portogallo marmellate e canditi.\nSoltanto per Diego riport\u00f2 una volta un libro per imparare a leggere e indic\u00f2 alle figlie maggiori di aiutare il fratellino.\nErede al trono e morte.\nAlla morte del fratello maggiore Ferdinando nel 1578, Diego divenne erede al trono e principe delle Asturie. \nRimase tale fino al novembre 1582, quando fu colpito dal vaiolo e mor\u00ec. Alla sua morte Filippo fu preso da immenso dolore, anche perch\u00e9 gli rimaneva come erede soltanto il piccolo e malaticcio Filippo. Diede allora ordine che si recitassero di continuo nella chiesa della Madonna a Saragozza preghiere per la vita e la salute dei figli che gli restavano.\nIl fratello di Diego, Filippo, sarebbe divenuto re, alla morte del padre nel 1598, con il nome di Filippo III, continuando la stirpe degli Asburgo di Spagna."}
{"id": "1187594", "revid": "232481", "url": "https://it.wikipedia.org/wiki?curid=1187594", "title": "Uvala", "text": ""}
{"id": "1187595", "revid": "36426", "url": "https://it.wikipedia.org/wiki?curid=1187595", "title": "Stile bizantino", "text": ""}
{"id": "1187596", "revid": "1573940", "url": "https://it.wikipedia.org/wiki?curid=1187596", "title": "Goniobranchus", "text": "Goniobranchus \u00e8 un genere di molluschi nudibranchi della famiglia Chromodorididae.\nTassonomia.\nComprende le seguenti specie:"}
{"id": "1187597", "revid": "486946", "url": "https://it.wikipedia.org/wiki?curid=1187597", "title": "Cappella palatina (Aquisgrana)", "text": ""}
{"id": "1187598", "revid": "293377", "url": "https://it.wikipedia.org/wiki?curid=1187598", "title": "Chicago Spurs", "text": "I Chicago Spurs furono un club calcistico statunitense di Chicago che milit\u00f2 nella National Professional Soccer League nel 1967.\nStoria.\nI Chicago Spurs vennero fondati nel 1967 per disputare la National Professional Soccer League, lega alternativa a quella riconosciuta internazionalmente USA. \nGli \"Spurs\" ottennero il terzo posto della Western Division, non qualificandosi cos\u00ec per la finale del torneo.\nCon la riunificazione delle due leghe, USA ed NPSL, nella North American Soccer League gli \"Spurs\" dovettero cedere il posto ai , provenienti dalla lega rivale. Dopo un primo interessamento verso Milwaukee, gli \"Spurs\" furono ricollocati a Kansas City, Missouri, dando vita ai Kansas City Spurs."}
{"id": "1187601", "revid": "339392", "url": "https://it.wikipedia.org/wiki?curid=1187601", "title": "Echinodoris", "text": ""}
{"id": "1187607", "revid": "248219", "url": "https://it.wikipedia.org/wiki?curid=1187607", "title": "Durvilledoris", "text": ""}
{"id": "1187609", "revid": "123494576", "url": "https://it.wikipedia.org/wiki?curid=1187609", "title": "Creepy", "text": "Creepy fu una rivista antologica periodica a fumetti di genere horror pubblicata dal 1964 negli Stati Uniti d'America dalla Warren Publishing. Era una pubblicazione in bianco e nero, stampata nel formato di riviste e, come \"Mad,\" quindi non richiedeva l'approvazione della Comics Code Authority. Le storie di ogni numero venivano introdotte da Uncle Creepy (zio raccapricciante\", in Italia reso come zio Tibia), un personaggio immaginario con la funzione di presentare le storie. Contemporaneamente venivano pubblicate altre riviste simili come \"Eerie\" e \"Vampirella\". Il personaggio di Uncle Creepy ne ha ispirato altri simili con la funzione di presentare le storie raccontate nel film \"Creepshow\" (1982) e nella serie televisiva \"I racconti della cripta\". Molte storie erano prese dalla letteratura, in particolare Poe.\nStoria editoriale.\nAnni sessanta.\nRuss Jones, disegnatore e redattore che fond\u00f2 la rivista nel 1964, raccont\u00f2 successivamente che aveva contattato l'editore Jim Warren con l'idea di una serie a fumetti di genere horror simile ai fumetti pubblicati dalla EC Comics negli anni cinquanta, ma nel formato a rivista in bianco e nero in modo che non fosse soggetta all'autocensura Comics Code Authority, organo di controllo dei contenuti di cui si erano forniti gli editori. Alla fine Warren acconsent\u00ec all'idea. Jones ha poi ricordato che: \u00ab\"Originariamente doveva essere una rivista di 64 pagine ma Jim la ridusse a 48. Feci uno schizzo del personaggio (Uncle Creepy) e lo spedii a Jack Davis per preparare una copertina. Ancora il titolo non c'era. I titoli sono difficili. Chiedi a chiunque ne abbia mai dovuto trovare uno. Una notte ero seduto in studio da solo, guardando le tavole di Wally Wood tratte dagli albi della EC, quando Warren chiam\u00f2. Era furioso e chiese un nome per il progetto. Io stavo guardando questi disegni e la mia attenzione venne catturata dalla parola \"Creepy\". Borbottai questo nome a Jim... Ora avevamo un titolo per la nostra rivista.\"\u00bb\nRuss Jones abbandon\u00f2 la collaborazione con l'editore Warren nel 1965 e il suo posto come curatore editoriale venne preso da Archie Goodwin il quale, aveva gi\u00e0 scritto la maggior parte delle storie e lavorato con la maggior parte dei disegnatori e il suo apporto fu fondamentale a far divenire la casa editrice una forza di primo piano nel campo delle riviste di fumetti in bianco e nero.\nI disegnatori in questo periodo furono Neal Adams, Dan Adkins, Reed Crandall, Johnny Craig, Steve Ditko, Frank Frazetta, Gray Morrow, John Severin, \u00c2ngelo Torres, Alex Toth, Al Williamson and Wally Wood. Originariamente pubblicato trimestralmente, divenne bimestrale alla fine del 1965.\nPer ottenere i migliori risultati dai disegnatori, prima di scrivere una storia, Goodwin chiedeva all'artista che tipo di storia o ambientazione avrebbe voluto lavorare; ci\u00f2 serviva a restringere il campo d'azione di Goodwin, rendendo pi\u00f9 facile per lui inventare una storia. Scrisse anche un considerevole numero di adattamenti di opere di pubblico dominio, inizialmente cambiandogli il finale o l'inizio per evitare che risultassero eccessivamente familiari, ma poi, ritenendo che ci\u00f2 risultasse infine presuntuoso, inizi\u00f2 ad aderire pi\u00f9 strettamente alle trame originali. Alla fine degli anni sessanta Goodwin si dimise da redattore. Col tempo, a causa della mancanza di fondi, la maggior parte dei principali artisti abbandonarono la rivista e Warren fu costretto a fare affidamento sulle ristampe delle vecchie storie per realizzare la rivista e che finirono per essere preponderanti fino al n. 32 dell'aprile 1970. Vari redattori gestirono la rivista durante questo periodo come Bill Parente, Nicola Cuti e lo stesso Warren. Le cose sarebbero riprese a partire dal 1969 con l'esordio della rivista \"Vampirella\"; alcuni dei disegnatori di Creepy, tra cui Frazetta, Crandall e Wood, sarebbero tornati, cos\u00ec come Goodwin, che fu redattore associato per i numeri dal 35 al 39.\nAnni settanta.\nNegli anni settanta la rivista venne curata da vari redattori dopo che Goodwin se ne and\u00f2 per la seconda volta, tra cui Billy Graham e J. R. Cochran. William Dubay, che aveva iniziato esordito come disegnatore alla Warren nel 1970, divenne direttore della rivista per numeri dal 50 al 78, ad eccezione di un breve periodo nel 1974, quando Goodwin torn\u00f2 per i numeri 61-64. Alla fine del 1971 iniziarono a collaborare con la Warren un gruppo di artisti dello Studio Barcellona dell'agenzia spagnola Selecciones Illustrada, realizzando opere sia per Creepy che per altre riviste della Warren, divenendo presto i principali realizzatori di storie a fumetti per la Warren durante tutti gli anni settanta. In questo gruppo di disegnatori figuravano Esteban Maroto, Jaime Brocal, Rafael Aura Le\u00f3n, Martin Salvador, Luis Garc\u00eda, Fernando Fern\u00e1ndez, Jos\u00e9 Gonz\u00e1lez, Jos\u00e9 Bea, Isidro Mon\u00e9s, Sanjuli\u00e1n ed Enrich Torres. Altri artisti dello Studio Valencia della stessa agenzia iniziarono a collaborare con la Warren nel 1974, tra cui Jos\u00e9 Ortiz, Luis Bermejo e Leopold S\u00e1nchez. Gli scrittori di questo periodo furono Gerry Boudreau, Budd Lewis, Jim Stenstrum, Steve Skeates e Doug Moench e altri. Sotto la gestione di Dubay vennero pubblicati anche numeri speciali della rivista a tema o incentrati su un disegnatore. Iniziarono a essere presentate anche storie a colori, molte delle quali realizzate da Richard Corben. Verso la fine del suo periodo come redattore tornarono a collaborare anche molti artisti del primo periodo come Alex Toth e John Severin.\nDubay si dimise e l'ultimo numero della gestione di fu il 78; venne sostituito dal suo assistente Louise Jones, il quale avrebbe gestito la rivista fino al n. 116 nel marzo 1980.\nAnni ottanta.\nL'ex curatore editoriale della DC Comics, Carmine Infantino, pass\u00f2 alla Warren dove realizz\u00f2, come disegnatore, una cinquantina di storie. In questo periodo iniziarono a collaborare alcuni artisti filippini come Alex Ni\u00f1o, Alfredo Alcala e Rudy Nebres. Dopo essersi dimesso da curatore, Dubay rimase con la Warren come autore principale delle storie insieme ad altri autori come Bruce Jones, Bob Toomey e Roger McKenzie.\nDopo che Louise Jones, che si dimise da redattore dopo il n. 116, Dubay torn\u00f2 a occupare il suo posto sotto lo pseudonimo \"Will Richardson\" fino al n. 126 quando venne sostituito da vari direttori come Chris Adames e Timothy Moriarty. In questo periodo la rivista torn\u00f2 a presentare ristampe di vecchie storie. La rivista interruppe le pubblicazioni col n. 145 nel febbraio 1983. Dopo il fallimento della Warren i diritti vennero rilevati dalla Harris Publications la quale pubblic\u00f2 un singolo numero, il n. 146, nel 1985.\nAnni 2000.\nNel 2000, dopo una lunga controversia legale con la Harris Publications, la Warren si riprese la propriet\u00e0 di tutti i diritti sui marchi Creepy ed Eerie i quali vennero poi acquisiti nel 2007 dalla New Comic Company LLC. Successivamente la New Comic Company LLC concluse un accordo di collaborazione con la Dark Horse Comics per ripubblicare i 285 numeri complessivi delle serie di \"Creepy\" ed \"Eerie\". La prima serie, \"Creepy Archive,\" esord\u00ec nell'agosto 2008 mentre quella di \"Eerie\" \"Archive\" nel marzo 2009. Nel luglio 2009, esord\u00ec anche una nuova serie di \"Creepy\" curata da Shawna Gore e Dan Braun con Craig Haffner, pubblicando lavori di Bernie Wrightson, Angelo Torres, Saskia Gutekunst e Jason Shawn Alexander che illustrano storie scritte da Michael Woods, Dan Braun, Joe Harris e Bill Dubay.\nPremi e riconoscimenti.\nIn 2009, Dan Braun e Shawna Gore hanno vinto lo Eisner Award per la migliore serie di ristampe con \"Creepy Archive\".\nEdizione italiana.\nTra gli anni sessanta e settanta, i fumetti della rivista furono pubblicati in Italia nella collana degli Oscar Mondadori.\nNel 1989 e nel 1990 Zio Tibia fu il protagonista dello \"Zio Tibia Picture Show\" su Italia 1. Per continuit\u00e0 il narratore de \"I racconti della cripta\" in Italia fu chiamato Zio Tibia."}
{"id": "1187610", "revid": "77639", "url": "https://it.wikipedia.org/wiki?curid=1187610", "title": "Sarkozy", "text": ""}
{"id": "1187613", "revid": "1516566", "url": "https://it.wikipedia.org/wiki?curid=1187613", "title": "Abbiate Guazzone", "text": "Abbiate Guazzone (\"Abbi\u00e0a\" in dialetto locale) \u00e8 una popolosa frazione del comune di Tradate, in provincia di Varese.\nStoria.\nNell'Alto Medioevo il borgo di Abbiate aveva una discreta importanza ed era sede di un castello, poi distrutto dai Milanesi nel 1070 .\nAbbiate segu\u00ec le sorti del Seprio e quindi del Ducato di Milano e del Regno Lombardo-Veneto. \nPer secoli ebbe una popolazione inferiore al migliaio di abitanti ma manifest\u00f2 una sensibile crescita demografica nell'Ottocento, arrivando a contare 1388 residenti nel 1861. \nNel 1899 venne installata ad Abbiate Guazzone una stazione di trasformazione elettrica, collegata alla centrale di Vizzola Ticino, la quale permise l'approvvigionamento di elettricit\u00e0 per il paese stesso e la vicina Tradate.\nIl Comune di Abbiate Guazzone fu annesso a quello di Tradate il 6 maggio 1928, diventandone frazione.\nGeografia fisica.\nIl nucleo abitato di Abbiate Guazzone \u00e8 sito a sud-ovest del confine del Parco della Pineta di Appiano Gentile e Tradate e della provincia di Como. Esso dista da Tradate e Locate Varesino dista meno di 2 km, 3 da Cairate, 4 da Lonate Ceppino, 6 da Cassano Magnago, 12 da Saronno e 17 da Varese.\nInfrastrutture e trasporti.\nIl paese, sito sulla SP ex SS 233 Varesina, conta una stazione ferroviaria a due binari (gestita dalle Ferrovie Nord Milano), sulla linea Saronno-Laveno.\nGli svincoli autostradali pi\u00f9 vicini sono quelli di Busto Arsizio sulla A8 \"dei Laghi\", di Saronno sulla A9 \"dei Laghi\" e di Mozzate sulla A36 \"Pedemontana\" per la quale \u00e8 prevista una strada di raccordo (\"Varesina bis\").\nSport.\nLa squadra di calcio del paese \u00e8 l'A.S.D. Nuova Abbiate, il cui campo di gara si trova in via Ugo Foscolo ed \u00e8 intitolato a don Nicola Daverio, gi\u00e0 parroco della chiesa dei SS. Pietro e Paolo di Abbiate."}
{"id": "1187614", "revid": "838137", "url": "https://it.wikipedia.org/wiki?curid=1187614", "title": "Panhard Dyna 750 Coup\u00e9 Allemano", "text": "La Panhard Dyna 750 Coup\u00e9 Allemano \u00e8 una piccola autovettura sportiva prodotta tra il 1952 ed il 1953 dalla casa automobilistica francese Panhard.\nProfilo e storia.\nQuesta vettura \u00e8 stata quella che durante la prima met\u00e0 degli anni cinquanta ha meglio rappresentato la tradizione sportiva della Panhard. Realizzata dalla carrozzeria Allemano sul telaio della Dyna X, fu introdotta nel 1952. Una delle competizioni in cui la Dyna 750 Allemano seppe farsi valere in maniera superba fu la Mille Miglia, dove conquist\u00f2 validissimi piazzamenti ai danni di vetture molto pi\u00f9 potenti e blasonate.\nLa 750 Coup\u00e9 Allemano era una piccola vettura dotata di una filante carrozzeria coup\u00e9, una delle migliori realizzazioni della carrozzeria torinese, perfettamente equilibrata, bassa, filante ed aerodinamica. Il frontale era caratterizzato dalla bombatura centrale del cofano che ospitava il terzo faro centrale. Realizzata in alluminio per contenere il peso della vettura, era anche dotata di finestrini laterali in plexiglas, una soluzione che permise di risparmiare ulteriore peso. Alla fine il peso a vuoto finale era di soli 550 kg.\nIl motore \u00e8 un bicilindrico boxer orizzontale da 745 cm\u00b3 raffreddato ad aria. Tale propulsore era leggermente rivisto ed arrivava ad erogare una potenza massima di 40 CV a 5000 giri/min, la stessa potenza erogata dall'unit\u00e0 da 845 cm\u00b3 montata sulle Dyna X e Z. La distribuzione era ad asse a camme centrale, con valvole in testa. La trazione era anteriore ed il cambio era manuale a 4 marce. Le particolarit\u00e0 di questo motore stanno nel fatto che adotta alcune soluzioni specifiche per l'impiego nelle competizioni, come l'albero centrale che gira su cuscinetti appositi o le valvole maggiorate con richiamo tramite barre di torsione. Il motore della Dyna 750 Allemano era caratterizzata da una notevole coppia motrice,che le consentiva all'epoca un ottimo spunto in ripresa e quindi anche la possibilit\u00e0 di affermarsi in numerose competizioni. Quanto alle sospensioni, anch'esse furono oggetto di rivisitazioni molto particolari, come per esempio il retrotreno con assale a V. La tenuta di strada era quindi impeccabile per un'auto dell'epoca, sia pure sportiva.\nLa velocit\u00e0 massima era di 135\u00a0km/h, ottima per una vettura del 1952 intorno ai 750 cm\u00b3. Basti pensare che nella normale produzione automobilistica, una simile punta velocistica era appannaggio di vetture di cilindrata doppia o quasi.\nIn ogni caso, la Dyna 750 Coup\u00e9 allemano era un giocattolo per pochissimi. L'impiego di soluzioni tecniche molto particolari ne rendevano alti i costi e alla Panhard sapevano fin dall'inizio che sarebbe stato un oggetto molto esclusivo. Fu infatti prodotto in 6 esemplari appena, tutti destinati alle competizioni."}
{"id": "1187617", "revid": "968255", "url": "https://it.wikipedia.org/wiki?curid=1187617", "title": "Roberto Scarnecchia", "text": "Biografia.\n\u00c8 stato sposato con Parvin Tadjk, poi moglie di Beppe Grillo, dalla quale ha avuto due figli, Valentina (1981) e Matteo (1987). Ha avuto poi altre due figlie, Arianna e Camilla, da una nuova compagna.\nSua figlia Arianna ha partecipato alle selezioni di Miss Italia nel 2017 e successivamente nel 2018. Sua figlia Valentina \u00e8 food blogger e partecipa ad alcune trasmissioni televisive di cucina.\nNel luglio 2020 ha pubblicato un romanzo dal titolo \"Io e te a un metro di distanza\", pubblicato da Leggere editore.\nCarriera.\nGiocatore.\nGioca consecutivamente in Serie A dal 1977 al 1985 con le maglie di , , e , per complessive 110 presenze e 4 reti in massima serie. Con i giallorossi si aggiudica due edizioni consecutive della Coppa Italia (1979-1980 e 1980-1981), disputando in entrambi i casi le finali che si chiudono con vittorie ai rigori ai danni del Torino.\nChiude la carriera disputando due stagioni con il , la prima in C1 (ottenendo la promozione con 24 presenze e 5 reti) e la seconda in Serie B (33 presenze e 2 reti nella stagione 1987-1988).\nAllenatore.\nNegli anni 2000 \u00e8 opinionista televisivo in varie emittenti, oltre ad allenare il Seregno, tra i dilettanti, sostituendo l'esonerato Silvano Fontolan. Dal 2008 al 2010 guida il Merate, in serie D ed in eccellenza Lombarda.\nA partire dal giugno del 2012 allena il Voghera, in Serie D, per essere poi esonerato in ottobre e sostituito da Rocco Cotroneo. L'anno successivo subentra a Stefano Guidoni sulla panchina del Derthona; rassegna le dimissioni in novembre per dissidi con la presidenza, tuttavia cinque partite pi\u00f9 tardi riprende il suo incarico.\nDopo il ritiro.\nAppese le scarpe al chiodo, negli anni 1990 \u00e8 docente formatore. Iscritto a scienze e tecniche della comunicazione alla Bocconi, tiene corsi di formazione per i crediti formativi. Segue un master per insegnare alla Business School ad Harvard, specializzandosi alla \"School education human development marketing and communication\". Allo stesso tempo segue dei master per chef.\nSi occupa anche di una ditta commerciale nel campo dell'abbigliamento. Nel 1999 \u00e8 inoltre aiuto cuoco di un locale aperto dal padre alla Romanina, e l'anno dopo cura la parte ristorativa del primo Milan Point; gestisce con la famiglia, tra gli altri, il ristorante Marina Palace di Genova e il ristorante Undici a Roma di cui \u00e8 anche lo chef. Nel 2009 pubblica il saggio d'economia \"L'uovo di Colombo\".\nVince nel 2017 il Premio \u201cSette Colli\u201d, riconoscimento riservato alle bandiere giallorosse."}
{"id": "1187618", "revid": "1573940", "url": "https://it.wikipedia.org/wiki?curid=1187618", "title": "Doriprismatica", "text": "Doriprismatica \u00e8 un genere di molluschi nudibranchi della famiglia Chromodorididae.\nTassonomia.\nComprende le seguenti specie:"}
{"id": "1187623", "revid": "729019", "url": "https://it.wikipedia.org/wiki?curid=1187623", "title": "Fortezza Spagnola", "text": "La fortezza spagnola \u00e8 una fortificazione costiera situata in posizione dominante all'interno dell'abitato di Porto Santo Stefano, capoluogo del comune di Monte Argentario.\nStoria.\nIl complesso venne costruito dagli Spagnoli tra la fine del XVI e gli inizi del XVII secolo, dopo che Porto Santo Stefano entr\u00f2 a far parte dello Stato dei Presidi. Il luogo scelto per la costruzione della struttura fortificata difensiva era gi\u00e0 stato scelto dai Senesi per la realizzazione della torre di Santo Stefano durante il XV secolo.\nDella preesistente torre furono utilizzati alcuni materiali edilizi dopo la sua demolizione voluta dagli Spagnoli perch\u00e9 non ritenuta all'altezza del pi\u00f9 efficiente sistema difensivo costiero in fase di realizzazione. I lavori di costruzione del complesso difensivo andarono tuttavia avanti molto a rilento, terminando soltanto nel 1636 con alcune modifiche migliorative apportate dopo l'elaborazione di un successivo progetto migliorativo dell'ingegnere militare Pedro \u00c1lvarez. La fortificazione svolse efficacemente per secoli le sue funzioni difensive, riuscendo in varie circostanze a resistere e a respingere attacchi ed incursioni nemiche provenienti dal mare.\nAll'inizio del XIX secolo i francesi potenziarono la struttura difensiva per resistere ad eventuali assalti di navi britanniche durante il periodo napoleonico. In seguito, l'intero territorio entr\u00f2 a far parte del granducato di Toscana e i Lorena effettuarono alcuni interventi di restauro delle pavimentazioni. Dopo l'unit\u00e0 d'Italia, la fortezza continu\u00f2 a svolgere le funzioni militari divenendo un presidio strategico durante la prima guerra mondiale, mentre nel dopoguerra della seconda guerra mondiale furono aggiunti i due corpi di fabbrica sulla terrazza pi\u00f9 elevata per ospitare temporaneamente gli uffici comunali a seguito dei pesanti bombardamenti che avevano interessato l'intero abitato.\nUna serie di restauri portati avanti nella seconda met\u00e0 del XX secolo hanno permesso di riportare l'intero complesso agli antichi splendori, e dal 1997 \u00e8 adibito a complesso museale con l'inaugurazione di mostre su argomenti del territorio.\nArchitettura.\nLa fortezza spagnola di Porto Santo Stefano si presenta come un imponente complesso che si sviluppa a pianta quadrangolare, con imponenti basamenti a scarpa che nella parte alta culminano con un coronamento di mensole sporgenti che racchiudono altrettante caditoie, ove trova appoggio il parapetto che delimita le terrazze sommitali: tale coronamento ricorda negli elementi stilistici quello che caratterizza anche la torre di Buranaccio.\nLa fortificazione \u00e8 costituita da due corpi di fabbrica addossati tra loro, con quello di altezza minore che si articola sul lato rivolto verso il mare.\nLe pareti esterne presentano alcuni tratti rivestiti in pietra (prevalentemente agli angoli) ed altri in intonaco scialbato, con numerose feritoie che si aprono a varie altezze. L'accesso al complesso avviene sul lato rivolto verso terra, ove una porta d'ingresso si apre al livello superiore, preceduta da una lunga e caratteristica rampa di scale esterna che termina con un ponte che ha sostituito il perduto ponte levatoio ligneo originario. Una serie di camminatoi, protetti da cortine murarie, collegano le varie parti della fortezza, tra i quali una serie di rampe di scale coperte che conducono alla terrazza pi\u00f9 elevata, ove furono costruiti i due fabbricati posticci per ospitare la sede e gli uffici comunali dopo la seconda guerra mondiale. Originariamente, la parte sommitale era caratterizzata dalla presenza di una serie di garitte purtroppo perdute.\nNella parte interna corrispondente al basamento a scarpa vi erano le cisterne che garantivano grandi depositi di acqua, mentre ai livelli superiori si trovavano gli spazi adibiti per gli alloggi delle sentinelle.\nMostre permanenti della Fortezza Spagnola.\nLa fortezza spagnola di Porto Santo Stefano ospita al suo interno le mostre permanenti \"Memorie sommerse\" e \"Maestri d'ascia\", allestite con l'intenzione di renderle parte, nel futuro, di un eventuale museo del mare di Porto Santo Stefano. Le mostre fanno parte della rete museale provinciale \"Musei di Maremma\".\nMemorie sommerse.\nLa mostra permanente \"Memorie sommerse\" occupa i due piani della fortezza ed \u00e8 allestita al fine di ripercorrere le varie tappe della ricerca archeologica subacquea, esponendo i vari reperti rinvenuti dagli anni sessanta ad oggi nel mare prospiciente le coste della Maremma, quale testimonianza delle intense attivit\u00e0 commerciali lungo le rotte del Mediterraneo.\nNel cortile centrale della fortezza \u00e8 posta la ricostruzione di una nave romana con il suo carico di anfore da trasporto, mentre nelle sale al primo piano si possono ammirare i reperti provenienti dai relitti trovati nel mare presso le Formiche di Grosseto, Talamone, il monte Argentario e l'isola di Giannutri. Interessante il relitto rinvenuto a Giannutri nel 1961 presso Punta Scaletta, alla profondit\u00e0 di 37 metri; a partire dal 1963 alcune ricerche hanno permesso il recupero di parte delle scafo in fasciame di rovere e di buona parte del carico trasportato, come anfore, ceramica a vernice nera, vasellame da mensa, risalenti ad un periodo tra il 140 e il 130 a.C.. Un altro relitto era stato individuato a Giannutri, presso cala Scirocco, nel 1959 e anch'esso recuperato in parte nel corso degli anni sessanta: sono esposte anfore vinarie e varie attrezzature di bordo, risalenti agli inizi del II secolo a.C..\nAl piano superiore, sono ospitati i carichi commerciali dei relitti recuperati nei fondali di Punta Ala e dell'isola del Giglio. A Punta Ala, presso il porto moderno della localit\u00e0 balneare, fu rinvenuto nel corso degli anni settanta un relitto di nave romana del III secolo d.C. contenente anfore per il trasporto dell'olio, ceramica di produzione africana ed alcune monete emesse durante l'impero di Severo Alessandro (228-235 d.C.); lungo la costa, a punta Hidalgo nel 1993 fu individuato un relitto che trasportava anfore vinarie e olearie di produzione greca e ceramica in bucchero, risalenti tra la fine del VI e la fine del V secolo a.C.; nello stesso periodo, a Cala del Barbiere, \u00e8 stato recuperato il carico di un altro relitto costituito da anfore per il trasporto del vino e dell'olio, coppe in vetro e vasellame in ceramica sigillata di produzione italica, databili intorno agli inizi del II secolo d.C.. All'isola del Giglio, presso Giglio Porto, \u00e8 stato recuperato il relitto di una nave romana del III secolo d.C., proveniente forse dalla coste dell'Africa e che trasportava anfore contenenti pesce e salsa di pesce; presso punta Lazzaretto, invece, sono stati individuati due relitti del II secolo a.C. che trasportavano anfore vinarie di tipo greco-italiche; infine, presso la baia del Campese, \u00e8 stato riportato alla luce il carico di una nave greca naufragata nel VI secolo a.C., proveniente probabilmente dal porto ionico di Clazomene e diretta a Marsiglia, che consiste in anfore greche ed etrusche, \"aryballoi\", lingotti di metallo e oggetti di vario genere (ornamenti, suppellettili, strumenti di bordo, ami e pesi da rete). Sono esposti anche carichi provenienti da una nave naufragata a Capel Rosso, nuovamente al largo del Giglio, il 14 giugno 1646, identificata nella fregata spagnola Santa Catalina; e alcuni reperti ritrovati nei pressi di punta degli Stretti, nella laguna di Orbetello, che testimoniano la presenza di insediamenti databili all'et\u00e0 del Bronzo finale.\nMaestri d'ascia.\nLa mostra permanente \"Maestri d'ascia\" intende documentare la tradizione dei costruttori di imbarcazioni, perlopi\u00f9 legate alle attivit\u00e0 di pesca, che all'Argentario possono vantare una storia millenaria. L'arte della carpenteria navale viene illustrata al visitatore tramite un'esposizione di strumenti di lavoro e di modelli in scala delle tipiche imbarcazioni \u2013 dalle pi\u00f9 antiche ai moderni pescherecci \u2013 e grazie all'ausilio di fotografie e pannelli esplicativi."}
{"id": "1187624", "revid": "248219", "url": "https://it.wikipedia.org/wiki?curid=1187624", "title": "Digidentis", "text": ""}
{"id": "1187634", "revid": "767487", "url": "https://it.wikipedia.org/wiki?curid=1187634", "title": "Wings (gruppo musicale)", "text": "I Wings (conosciuti anche come Paul McCartney &amp; Wings) sono stati un gruppo musicale rock fondato nel 1971 da Paul McCartney (ex componente dei Beatles), Linda McCartney (moglie di Paul) e Denny Laine; rimasero in attivit\u00e0 fino al 1981. Gli Wings contano 12 singoli che hanno raggiunto la top-10 (di cui uno il primo) nel Regno Unito, e 14 (inclusi sei primi posti) negli Stati Uniti. Il gruppo ebbe diversi cambiamenti nella formazione nel corso degli anni; i batteristi furono quattro e i chitarristi tre; Paul McCartney, Linda e Laine rimasero gli unici membri fissi. \nStoria.\nPrimi anni e cambiamenti nella formazione.\nDesideroso di tornare a far parte di un gruppo, nell'estate del 1971 Paul McCartney allest\u00ec una prima \"touring band\" con la moglie Linda, il batterista Denny Seiwell (gi\u00e0 sessionman in \"Ram\") e il chitarrista Denny Laine (vero nome \"Brian Hines\"), gi\u00e0 membro dei Moody Blues. Il gruppo si battezz\u00f2 Wings in occasione della pubblicazione di \"Wild Life\" (1971), pubblicato il 7 dicembre. Nel tentativo di rendere la spontaneit\u00e0 delle esibizioni dal vivo, su otto canzoni di \"Wild Life\", cinque ebbero una sola registrazione. Il disco di esordio degli Wings deluse per\u00f2 la critica.\nAlla fine del 1971, entr\u00f2 in formazione il chitarrista Henry McCullough, gi\u00e0 membro della Grease Band di Joe Cocker, il quale partecip\u00f2 alle registrazioni del singolo \"Give Ireland Back to the Irish\", evidente tentativo di recuperare i favori della critica con un maggior impegno, questa volta politico. Il brano trae spunto dall'eccidio di civili irlandesi del 30 gennaio 1972, domenica passata alla storia come \"Bloody Sunday\", e ricordata in seguito da altri artisti, come John Lennon e gli U2. La canzone venne bandita dalla BBC.\nSempre nel 1972 gli Wings pubblicarono una canzone per bambini, \"Mary Had a Little Lamb\", che raggiunse la Top 10 dei singoli in Gran Bretagna, ed \"Hi, Hi, Hi\", che fu di nuovo bandita dalla BBC, questa volta per le presunte allusioni a droga e sesso e che raggiunse la Top 10 in Gran Bretagna e negli Stati Uniti.\nIl difficile esordio dei Wings sub\u00ec una svolta decisiva del corso del 1973, prima con la pubblicazione del fortunato album \"Red Rose Speedway\" che conteneva la ballata romantica \"My Love\" che arriva prima nella Billboard Hot 100 per quattro settimane, e che fu il primo album dei Wings a raggiungere la vetta delle classifiche negli Stati Uniti, e poi con il successo mondiale di \"Live and Let Die\", tema del film \"omonimo\", della serie di James Bond, in occasione del quale McCartney torn\u00f2 a collaborare con l'arrangiatore e produttore dei Beatles George Martin.\n\"Band on the Run\" e gli anni successivi.\nNel corso dell'anno, inoltre, gli Wings apparvero in show televisivi e si esibirono in una tourn\u00e9e nel Regno Unito. Durante l'estate Seiwell e McCullough lasciarono il gruppo. Gli Wings, ridotti ai soli Paul, Linda e Denny Laine, decisero comunque di recarsi a Lagos in Nigeria, e cominciarono le registrazioni di \"Band on the Run\" contenente Band on the Run (singolo) che arriva primo nella Billboard Hot 100 nel 1974. \nL'album, uscito nel dicembre del 1973, rimase in classifica per oltre due anni raggiungendo il vertice in Gran Bretagna e Stati Uniti e venne accolto molto positivamente dalla critica.\nNel 1974 gli Wings videro l'ingresso di Jimmy McCulloch e di Geoff Britton, poi sostituito da Joe English durante le registrazioni dell'album \"Venus and Mars\" (1975). \nNel 1975 il singolo Listen to What the Man Said arriva primo nella Billboard Hot 100 ed in Canada, terzo in Norvegia, sesto nel Regno Unito e settimo in Nuova Zelanda.\nSubito dopo il gruppo intraprese un colossale tour mondiale di spettacoli dal vivo, uno dei pi\u00f9 lunghi della storia del rock, durato oltre un anno ed interrotto solo per le registrazioni di un altro top seller, \"Wings at the Speed of Sound\" (1976) che contiene Silly Love Songs che arriva prima nella Billboard Hot 100 per cinque settimane. \nDopo la sua parte americana, \"Wings Over America\", la tourn\u00e9e si concluse verso la fine del 1976 con tre serate londinesi allo stadio di Wembley. I momenti migliori degli show furono poi raccolti sul triplo album dal vivo \"Wings over America\" (1976).\nPer parte del 1977 gli Wings ebbero una pausa discografica, dopo l'abbandono di Jimmy McCulloch e di Joe English, ma il successivo singolo \"Mull of Kintyre\", canzone ispirata alla tradizione \"folk\" scozzese, divenne il singolo di maggior successo del Regno Unito, arrivando a superare, con oltre due milioni di copie vendute, il precedente record di \"She Loves You\" dei Beatles.\nNella primavera del 1978 segu\u00ec l'album \"London Town\". Al disco, lanciato dall'orecchiabile hit \"With a Little Luck\", lavorarono anche McCulloch ed English prima di abbandonare definitivamente la band. L'album, registrato tra il febbraio 1977 e il gennaio 1978 in parte presso gli studi londinesi di Abbey Road e in parte a bordo di alcuni yacht al largo delle Isole Vergini, \u00e8 caratterizzato da sonorit\u00e0 a tinte folk e impiega strumentazione e arrangiamenti particolari (tra cui il gizmo e alcuni fischietti irlandesi).\nAgli inizi del 1979 McCartney firm\u00f2 un contratto per il mercato americano con la casa discografica Columbia. Poi, dopo nuovi arrivi nell'organico dei Wings (Steve Holly e Laurence Juber) il gruppo registr\u00f2 il suo ultimo album: \"Back to the Egg\" (1979). In due brani McCartney schier\u00f2 una grande formazione di all-star denominata Rockestra, con nomi quali David Gilmour, Pete Townshend, John Bonham, John Paul Jones, Ronnie Lane e Gary Brooker. Una seconda versione di quel gruppo si esib\u00ec nel dicembre del 1979 ad un concerto di beneficenza svoltosi a Londra per i profughi cambogiani.\nGi\u00e0 in tour dal novembre 1979, nel gennaio del 1980, mentre stava per iniziare una serie di concerti in Giappone, Paul McCartney fu arrestato all'aeroporto di Tokyo per possesso di marijuana.\nQuattro mesi dopo, decise di ripresentarsi al pubblico in versione \"solo\" concludendo il ciclo ideale iniziato dieci anni prima con \"McCartney\". Nell'album \"McCartney II\" (1980), l'artista suon\u00f2 infatti di nuovo tutti gli strumenti, questa volta dando enfasi ai sintetizzatori invece che alle chitarre. I singoli \"Coming Up\" e \"Waterfalls\" furono hit in Gran Bretagna e negli Stati Uniti.\nDopo la morte di Lennon, McCartney per un certo periodo non volle tenere concerti. Spieg\u00f2 che la causa era la sua paura di essere \"il prossimo\" a essere assassinato. Questo port\u00f2 a un disaccordo con Denny Laine, che desiderava continuare le esibizioni, e che nell'aprile 1981 lasci\u00f2 gli Wings, che subito dopo McCartney sciolse."}
{"id": "1187637", "revid": "762538", "url": "https://it.wikipedia.org/wiki?curid=1187637", "title": "Bersaglieri", "text": "I bersaglieri sono una specialit\u00e0 dell'arma di fanteria dell'Esercito italiano cos\u00ec chiamata perch\u00e9 in origine formata da soldati addestrati al tiro con fucili di precisione a canna rigata. Ogni 18 giugno si festeggia l'anniversario della loro costituzione, avvenuta nel 1836. Fu denominato \"Corpo\" dalla fondazione fino al 1861. L'associazione d'arma di riferimento \u00e8 l'Associazione nazionale bersaglieri. Il cappello piumato \u00e8 il simbolo della specialit\u00e0.\nStoria.\nNel Regno di Sardegna.\nIl Corpo dei bersaglieri venne istituito, con regio brevetto del 18 giugno 1836, dal re di Sardegna Carlo Alberto di Savoia su proposta dell'allora capitano del Reggimento guardie Alessandro La Marmora.\nIl compito assegnato alla nuova specialit\u00e0 prevedeva le tipiche funzioni della fanteria leggera - esplorazione, primo contatto con il nemico e fiancheggiamento della fanteria di linea (senza per\u00f2 schierarsi e frammischiarsi con quest'ultima) - ma si caratterizzava, come nelle intenzioni del suo fondatore, per un'inedita velocit\u00e0 di esecuzione delle mansioni affidate ed una versatilit\u00e0 d'impiego che faceva dei suoi membri, ancorch\u00e9 appiedati, oltrech\u00e9 dei cacciatori, anche delle guide e dei guastatori \"ante litteram\".\nDotato di ampia autonomia operativa, il corpo era formato da uomini addestrati alla corsa ed al tiro con armi di concezione moderna pronti ad agire, anche isolatamente, per impegnare di sorpresa l'avversario in azioni di disturbo col preciso intento di sconvolgerne i piani, organizzati in piccoli gruppi schierati in quadrato, per\u00f2, i bersaglieri potevano essere impiegati anche in contrasto alla cavalleria per romperne la carica.\nLe prime quattro compagnie che confluiranno poi nel I battaglione vennero formate, rispettivamente, nel luglio 1836 (la 1\u00aa), nel gennaio 1837 (la 2\u00aa), nel gennaio 1840 (la 3\u00aa) e nel febbraio 1843 (la 4\u00aa).\nRicevette il battesimo del fuoco l'8 aprile 1848 nella battaglia di Goito durante la prima guerra di indipendenza italiana.\nUn secondo battaglione si form\u00f2 il 23 aprile 1848 ed altri tre il 30 dicembre 1848, il 10 marzo 1849 gli furono aggiunti due battaglioni bersaglieri della divisione lombarda. Nell'aprile 1849 le truppe comandate da Alfonso La Marmora intervennero per sedare i moti nella citt\u00e0 di Genova. Con il trascorrere degli anni aument\u00f2 il numero dei battaglioni: 10 nel 1852, 16 nel 1859. Nel 1856 fu creata la carica di \"ispettore del corpo dei bersaglieri\", con le attribuzioni dei comandanti di brigata. Nel 1854 furono impegnati nella guerra di Crimea, prima \"missione all'estero\" di truppe italiane dove mor\u00ec lo stesso Alessandro La Marmora.\nNel Regno d'Italia.\nCon la proclamazione del Regno d'Italia e la trasformazione dell'Armata Sarda nel Regio Esercito avvennero profonde modificazioni. Con il R. decreto 13 gennaio 1861, vennero portati a 36 battaglioni attivi e a 6 battaglioni deposito, creati con il raggruppamento delle compagnie deposito. Ogni battaglione ebbe 4 compagnie, che furono numerate progressivamente per battaglione (da 1 a 4) e non pi\u00f9 per intero corpo: cos\u00ec anche ufficialmente l'unit\u00e0 tattica non fu pi\u00f9 la compagnia, bens\u00ec il battaglione. Per effetto del nuovo ordinamento fu abbreviata la denominazione \"Corpo dei bersaglieri\" in \"Bersaglieri\" e fu abolito il comando generale del corpo. \nI 36 battaglioni attivi furono raggruppati in 6 \"Comandi bersaglieri di corpo d'esercito\" ognuno di 6 battaglioni, costituenti unit\u00e0 amministrative, che assunsero il nome di \"reggimento\" alla fine dello stesso anno.\nI reggimenti vennero assegnati ai corpi d'armata e i battaglioni assegnati alle Divisioni facenti parte dei corpi come unit\u00e0 da ricognizione.\nNel 1862 i battaglioni bersaglieri vennero portati a 40 (8 per ciascun reggimento) e nel 1866 a 50 (di cui gli ultimi 10 assegnati alla riserva generale), prima di ritornare a 45 battaglioni (9 per ciascun reggimento) alla fine della Terza guerra d'indipendenza.\nI bersaglieri vennero impiegati, dopo l'unificazione italiana, anche per contrastare il brigantaggio a sud. In questa occasione si dimostrarono un corpo particolarmente adatto specie per le imperviet\u00e0 del territorio dove vennero impiegati. Non mancarono episodi brutali che caratterizzarono da una parte e dall'altra alcune di queste operazioni di pacificazione, per altro analoghe sia nella tipologia delle truppe impiegate sia nelle modalit\u00e0 attuative sia negli episodi brutali a quelle precedentemente condotte nello stesso ambito e fino a pochi mesi prima dai numerosi ed ottimi Battaglioni Cacciatori dell'Esercito delle Due Sicilie borbonico.\nProtagonisti della presa di Roma del 20 settembre 1870, i battaglioni persero dal 1\u00ba gennaio 1871 l'autonomia operativa assunta e la propria numerazione individuale assumendo una numerazione progressiva all'interno di ciascuno dei reggimenti, portati prima a dieci su quattro battaglioni cadauno (1871) e poi a dodici, su tre battaglioni cadauno (1883) a seguito dell'aumento dei Corpi d'Armata del Regio Esercito.\nSolo nel 1886, per il cinquantennale della fondazione della specialit\u00e0, i battaglioni tornarono ad avere la propria numerazione individuale. Nello stesso anno venne brevemente costituito il Reggimento Bersaglieri d'Africa su tre battaglioni di formazione ed uno di volontari, per le esigenze delle operazioni nella Colonia Eritrea. Due battaglioni vennero completamente distrutti nella battaglia di Adua. Nel 1887 venne ripristinata la carica d'ispettore dei bersaglieri, soppressa nuovamente alla fine del 1894.\nUn altro battaglione di formazione venne temporaneamente attivato nel 1905 per la spedizione in Cina. Con l'ordinamento del 1910 presso ogni reggimento si form\u00f2 un battaglione ciclisti. \nAlla guerra italo-turca del 1911-1912 presero parte tre reggimenti bersaglieri: l'11\u00b0 a Tripoli, l'8\u00b0 a Homs e il 4\u00b0 a Bengasi e poi a Rodi. L'11\u00b0 merit\u00f2 la medaglia d'oro al valor militare.\nNella Prima guerra mondiale.\nDurante la prima guerra mondiale (1915-1918) il corpo venne ordinato in due divisioni speciali, 7 brigate con 21 reggimenti e 5 battaglioni autonomi, oltre a quattro Gruppi battaglioni bersaglieri ciclisti e tre Reparti d'Assalto, raggiungendo la massima consistenza.\nIl 3 novembre 1918 la II Brigata, composta dal 7\u00b0 e dall'11\u00ba Reggimento bersaglieri, part\u00ec la mattina presto da Venezia alla volta di Trieste sulla cacciatorpediniera Audace. Alle 15.30 i bersaglieri sbarcarono al Molo San Carlo (oggi Molo Audace) e raggiunsero il Colle di San Giusto, dove, sul campanile della cattedrale omonima, issarono il primo Tricolore, donato dalle donne triestine.\nNel primo dopoguerra.\nSciolti nel 1919 tutti i nuovi reparti costituiti durante la Grande Guerra (in realt\u00e0 l'ordine, per un errore materiale di compilazione, prevedeva lo scioglimento di tutti i reggimenti bersaglieri senza distinzioni, ma venne ovviamente applicato solo ai reggimenti dal 13\u00b0 al 21\u00b0), l'ordinamento del 1923 riport\u00f2 a 12 i reggimenti bersaglieri, di cui 6 furono trasformati in ciclisti, e perfezionato nel 1924 con i 12 reggimenti bersaglieri trasformati tutti in ciclisti. L'organico cambi\u00f2 nel 1936. Nel 1935-36 alcuni reggimenti bersaglieri partecipano alla guerra di Etiopia.\nReparti di bersaglieri parteciparono nel 1939 all'occupazione dell'Albania, le cui operazioni durarono pochi giorni e, salvo qualche scontro, non ci furono grosse battaglie. Il corpo di spedizione era composto da due scaglioni; del primo facevano parte 12 battaglioni bersaglieri, 9 ciclisti, 1 motociclista, 1 autoportato e 1 misto. I reparti bersaglieri che parteciparono all'occupazione dell'Albania erano cos\u00ec inquadrati:\nIn tre giorni tutti gli obiettivi furono raggiunti; l'ultimo fu la citt\u00e0 di Fieri, che venne occupata alle ore 18 dell'8 aprile.\nNella Seconda guerra mondiale.\nDurante la seconda guerra mondiale i reggimenti bersaglieri erano inquadrati nelle divisioni corazzate, motorizzate e celeri, e combatterono su tutti i fronti. Dalla fine del 1940 al 1942 il 1\u00b0, il 2\u00ba e il 4\u00ba Reggimento si distinsero sul fronte greco-albanese, mentre l'11\u00b0 in Jugoslavia.\nIl 5\u00b0, il 7\u00b0, 8\u00b0, il 10\u00ba e il 12\u00ba reggimento dal 1941 si distinsero sul fronte africano, sotto il comando del generale tedesco Rommel. Grazie al loro intervento di schermaglia nel 1942 riusc\u00ec ad ottenere una ritirata strategica in netta inferiorit\u00e0 numerica durante la seconda battaglia di El Alamein, contro le truppe inglesi limitando le perdite, e combatterono fino al maggio 1943 in Tunisia.\nIl 22 giugno 1941 la Germania diede inizio all'operazione Barbarossa, l'attacco all'Unione Sovietica. Il Regio esercito invi\u00f2 il 10 luglio 1941 il \"Corpo di Spedizione Italiano in Russia\" (C.S.l.R.) composto da 3 divisioni celeri:\"Pasubio\", \"Torino\" e \"Principe Amedeo Duca d'Aosta\". In quest'ultima divisione conflu\u00ec il 3\u00b0 reggimento bersaglieri. Nelle varie azioni i reparti vennero spostati alle dipendenze delle varie unit\u00e0.\nAlla fine del 1941 il reggimento aveva perso la met\u00e0 degli effettivi, cos\u00ec ne fu inviato uno nuovo, il 6\u00ba Reggimento, reduce dalla Jugoslavia. Questo risultava composto da 3 battaglioni, il VI, XIII e XIX, 106\u00aa compagnia motociclisti, 272\u00aa cannoni e XIV autogruppo. La 17\u00aa motociclisti e la 72\u00aa cannoni, che appartenevano al 6\u00b0, erano in Africa settentrionale mentre la 2\u00aa motociclisti e la 172\u00aa cannoni erano gi\u00e0 in Russia con il 3\u00ba reggimento. \nDall'Italia, per rinforzare il 3\u00b0, giunse il 103\u00b0 battaglione complementi bis con 600 uomini. Nell'estate del 1942 arriv\u00f2 un nuovo battaglione, il LXVII reparto di bersaglieri corazzato su carri L6-40. Con 3 compagnie motociclisti, la 106\u00aa/6\u00b0, la 2\u00aa/6\u00b0 e la 3\u00aa/3\u00b0 fu costituito il XLVII battaglione motociclisti. Il 9 luglio il C.S.I.R. divent\u00f2 XXXV corpo d'armata inquadrato neIl'8\u00aa armata italiana. Verso la fine del dicembre 1942, il 3\u00ba reggimento venne praticamente distrutto in combattimento. Anche il 6\u00b0, a causa delle gravi perdite, fu ricostituito: comando, VI e XIX battaglione (con alcuni superstiti del 3\u00b0) e altri reparti minori. Alcuni scampati dalla distruzione deI 3\u00b0 reggimento vennero riuniti Il 14 marzo presso il comando celere, a Sytnlcovo, per far parte di un nucleo provvisorio del 3\u00b0 reggimento comandato da un capitano che li riport\u00f2 in Italia alla fine del marzo 1943.\nNella Guerra di Liberazione.\nIl contributo del corpo prosegu\u00ec durante la guerra di liberazione italiana, con i reparti integrati nell'esercito cobelligerante italiano e nel Corpo Italiano di Liberazione. In particolare:\nOccorre dividere le vicende dei Bersaglieri del Regno d'Italia dopo l'8 settembre 1943 in tre parti. La prima ha inizio con la creazione del 1\u00ba raggruppamento motorizzato il 28 settembre 1943. In questo reparto, forte di 5.000 uomini, venne inquadrato il LI battaglione bersaglieri d'istruzione allievi ufficiali di complemento, il raggruppamento motorizzato prese parte alla battaglia di Montelungo. Nel gennaio 1944 fu ricostituito il 4\u00b0 reggimento bersaglieri su: compagnia comando, XXIX battaglione su 3 compagnie moschettieri, 1 accompagnamento ed 1 comando, XXXIII battaglione della stessa consistenza dell'altro. Il secondo periodo \u00e8 quello del \"Corpo Italiano di Liberazione\" (C.I.L.) che dal 18 aprile 1944 sostitu\u00ec il raggruppamento motorizzato. Il 4\u00b0 reggimento fu ampliato (agosto) con l'aggiunta della 1\u00aa compagnia motociclisti. Il terzo periodo inizia il 24 settembre con la creazione dei gruppi di combattimento che operarono fino all'8 maggio 1945. Il 4\u00b0 reggimento venne sciolto e fu formato il battaglione Goito inquadrato nel Legnano. Il battaglione era compostoda da una compagnia comando, 5\u00aa, 6\u00aa e 7\u00aa compagnie bersaglieri e l'8\u00aa compagnia armi d'accompagnamento. Poco prima della fine, a Brescia, cambi\u00f2 nuovamente in LI battaglione con sede a Milano. Oltre a questi reparti, ci fu anche il 447\u00b0 battaglione bersaglieri che assorb\u00ec anche i colleghi del battaglione DLVIII dislocato in Calabria, ma che non combatt\u00e9 alcuna battaglia.\nNella Reggenza Italiana del Carnaro.\nTra il settembre 1919 ed il dicembre 1920 diversi reparti di Bersaglieri si unirono ai volontari guidati da Gabriele d'Annunzio e presero parte all'Impresa di Fiume inquadrati nel Gruppo di Battaglioni Bersaglieri (poi Reggimento Bersaglieri di Fiume d'Italia, poi Legione Bersaglieri di Fiume), andando a costituire l'elemento pi\u00f9 numeroso ed omogeneo delle forze armate della auoproclamata Reggenza italiana del Carnaro. Gli oltre 2.500 Bersaglieri disertori (VIII battaglione ciclisti, XXXVII e XLIII battaglione del 4\u00ba Reggimento, XLVI battaglione del 5\u00ba Reggimento ed elementi dell'11\u00ba Reggimento) furono successivamente amnistiati e riammessi nei ranghi del Regio Esercito.\nNella Repubblica Sociale Italiana.\nDopo l'Armistizio dell'8 settembre 1943, numerosi reparti bersaglieri vennero formati all'interno delle Forze Armate della Repubblica Sociale Italiana, sia con personale di leva che volontario. I reparti furono:\nRiguardo ai reparti che combatterono nelle file della Repubblica Sociale Italiana il primo reparto a costituirsi fu il 3\u00b0 reggimento volontari formato a Milano il 27 settembre 1943, con personale proveniente dal vecchio 3\u00b0 reggimento. In pochi giorni si cre\u00f2 il comando, il reparto comando reggimentale, i battaglioni XVIII, XX, XXV e LI. I battaglioni erano formati da una compagnia comando e da quattro compagnie bersaglieri. Il XX battaglione aveva due compagnie ciclisti e fungeva da battaglione allievi ufficiali. Agli inizi del 1944 il reggimento sarebbe dovuto diventare 1\u00b0 reggimento ma poi il comando venne spostato in Germania per raggiungere la divisione bersaglieri \"Italia\". I battaglioni che formavano il reggimento diventarono autonomi, cambiando la numerazione e lasciando la vecchia come riferimento. I nuovi reparti erano: il I (LI), il II (XX), il III (XXV) ed il IV (XVIII).\nDal 2 agosto si trovarono alle dipendenza dell'Armata italiana \"Liguria\". L'8\u00b0 reggimento bersaglieri, successivamente denominato \"Manara\", venne costituito l'11 settembre 1943 a Verona. Il primo reparto a formarsi ed a raggiungere il fronte fu il 1\u00b0 battaglione bersaglieri \"Mussolini\", che combatt\u00e9 dalla fine di ottobre 1943 fino al 30 aprile 1945 sulla frontiera orientale; era costituito su: comando, compagnia comando, 1\u00aa compagnia guastatori, 2\u00aa e 3\u00aa compagnia mitraglieri, 4\u00aa compagnia mortai. La zona d'operazioni fu la valle Boccia, la valle dell'Isonzo da Caporetto a Monfalcone, Tolmino, Piedicolle e Capivano. Questo reparto sub\u00ec perdite gravissime. lI 28 aprile 1945 ebbe l'ordine di riunirsi a Santa Lucia e da l\u00ec muovere insieme con il 3\u00b0 battaglione verso Cividale.\nDurante il ripiegamento i reparti furono attaccati e praticamente distrutti. I pochi superstiti vennero deportati nel campo di concentramento di Borovnica, presso Lubiana, dove subirono le peggiori angherie. Solo pochissimi nel 1946 riuscirono ad uscire da quel vero inferno. Altri reparti furono il 2\u00b0 battaglione \"Mameli\", che oper\u00f2 sul fronte adriatico, in Garfagnana e si arrese nella zona di Parma. Il 3\u00b0 battaglione \"Toti\" fu formato il 20 maggio 1944. La divisione bersaglieri \"Italia\" fu costituita a Heuberg, in Germania, con volontari provenienti dai campi di concentramento (in tutto erano 14.000 uomini). Era dislocata a sud di Parma, combatt\u00e9 in Garfagnana e si sciolse il 28 aprile in Val di Taro. Per ultimo, citiamo il battaglione bersaglieri \"Fulmine\", inquadrato nella X MAS, successivamente Decima divisione. Il reparto combatt\u00e9 sul fronte orientale, venne accerchiato a Tarnova della Selva, in territorio slavo, e fu liberato grazie all'azione di un altro reparto della Decima, la 1\u00aa compagnia del battaglione guastatori alpini \"Valanga\". Anche qui, come per il \"Mussolini\", si ebbero molte perdite e i prigionieri furono trattati in maniera disumana.\nAlmeno due bersaglieri furono insigniti della Medaglia d'Oro al Valor Militare della Repubblica Sociale Italiana:\nNella Repubblica Italiana.\nGi\u00e0 nel 1946 avvenne la ricostruzione del 3\u00ba Reggimento cui fece seguito nel 1949 quella dell'8\u00ba e del 1\u00ba Reggimento bersaglieri. Dei battaglioni di bersaglieri vennero gradualmente inseriti nell'organico dei reggimenti carri e dei reggimenti di fanteria corazzata. Negli anni '70, l'Esercito schierava le seguenti unit\u00e0 di bersaglieri:\nCon la ristrutturazione dell'Esercito del 1975, che port\u00f2 alla soppressione dei reggimenti, i comandi del 3\u00ba e dell'8\u00ba Reggimento bersaglieri furono trasformanti comandi di due brigate meccanizzate, la 3^ \"Goito\" e l'8^ \"Garibaldi\". I battaglioni bersaglieri, divenuti autonomi, furono posti alle dipendenze di varie brigate meccanizzate e corazzate; furono altres\u00ec costituite unit\u00e0 minori dei bersaglieri, a livello di compagnia autonoma.\nAl termine della ristrutturazione, completata tra il 1976 ed il 1977, nell'ordine di battaglia dell'Esercito figuravano le seguenti unit\u00e0 di bersaglieri:\nA partire dai primi anni '90, una seconda ristrutturazione dell'Esercito port\u00f2 alla soppressione di numerose unit\u00e0, tra le quali la 3\u00aa Brigata meccanizzata \"Goito\", e l'accorpamento e trasferimento di alcune di quelle rimaste in vita; la ridenominazione dell'8\u00aa Brigata meccanizzata \"Garibaldi\" in Brigata Bersaglieri \"Garibaldi\" ed il suo trasferimento dal Friuli Venezia Giulia alla Campania; infine, vennero ricostituiti i reggimenti, sulla base ciascuno di uno dei preesistenti battaglioni. Al termine della ristrutturazione, risultavano in vita le seguenti unit\u00e0 di bersaglieri:\nA partire dagli anni 1980 reparti di bersaglieri sono stati frequentemente schierati fuori dall'Italia nell'ambito di quasi tutte le missioni militari italiane all'estero, operando in Libano, Bosnia-Erzegovina, Albania, Macedonia, Kosovo, Somalia, Iraq, Kurdistan, Afghanistan, Lettonia e Libia.\nIn queste missioni ci sono stati diversi caduti. Nel 1994 in Somalia il bersagliere Alessandro Giardina, fu ferito accidentalmente da un commilitone e rimasto tetraplegico, mor\u00ec in Italia nel 2001 a causa delle complicazioni dovute alla ferita riportata.\nNel 1999 in Bosnia, a \u0110akovica, in un incidente con la propria arma da fuoco perde la vita Pasquale Dragano, caporal maggiore del 18\u00ba reggimento bersaglieri. Nel 2012 in Kosovo per un incidente con la propria arma da fuoco mor\u00ec Michele Padula, caporal maggiore dell'11\u00ba Reggimento bersaglieri. Nel 2013 in Afghanistan cadde nel corso di un attacco a Farah, Giuseppe La Rosa, capitano del 3\u00ba Reggimento bersaglieri, decorato di medaglia d'oro al valor militare alla memoria.\nI simboli del Corpo.\nLa bandiera.\nI bersaglieri, in quanto ordinati al livello massimo di battaglione, non avevano n\u00e9 potevano avere la bandiera, concessa ai soli reggimenti. Non la ebbero nemmeno alla fine del 1870, quando i loro battaglioni furono ordinati in Reggimenti, in quanto era previsto che i reparti di Bersaglieri avrebbero comunque operato sul campo di battaglia in piccoli distaccamenti avanzati con compiti di fanteria leggera e (come accadeva anche nella maggior parte dei reparti analoghi degli altri eserciti europei) l'utilit\u00e0 pratica della bandiera in queste circostanze appariva marginale rispetto al considerevole rischio di vederla catturata dal nemico durante le fasi caotiche del combattimento d'avanguardia. Fu solo con il regio decreto 17 ottobre 1920 n. 1488 che i reggimenti Bersaglieri ebbero le loro prime insegne, sotto forma di labari, contemporaneamente ai reggimenti Alpini ed ai reparti Arditi, per consentirvi l'apposizione delle decorazioni al valor militare \"alla bandiera\" conferite ai reparti per i fatti d'arme della Prima guerra mondiale.\nIl 7 giugno 1938 il labaro venne sostituito dalla bandiera nazionale, adottando un \u201cformato ridotto\u201d analogo agli stendardi della Cavalleria, che in quel periodo era associata strettamente ai Bersaglieri nell'ambito delle Truppe Celeri. Gli alfieri dei Bersaglieri continuarono a portare la bandiera in parata come i loro vecchi labari, ossia con la base dell'asta inserita nel bicchiere di una tracolla di cuoio e l'asta stessa sorretta dal solo braccio destro, inclinata in avanti.\nCon l'avvento della Repubblica, il \u201cformato ridotto\u201d lasci\u00f2 il posto al \u201ctipo unico\u201d e la tracolla di cuoio venne abolita: la bandiera in parata venne da quel momento impugnata dall'alfiere a due mani, sempre inclinata in avanti e scostata dal corpo.\nLa fanfara.\nLa fanfara dei Bersaglieri nacque con la loro prima compagnia il 1\u00ba luglio 1836, quando un reparto usc\u00ec dalla caserma \"Ceppi\" di Torino con strumenti a fiato assieme alle armi: \u00ab\u2026marciavano in testa dodici soldati colla carabina sulla spalla sinistra, tenendo nella destra corni da caccia con cui suonavano una marcia allegra, vivace e tale da far venire la voglia di correre anche agli sciancati\u2026\u00bb (Quarenghi)\nDa allora i bersaglieri non possono partecipare ad una sfilata in assenza della fanfara e l'atto costitutivo del 18 giugno 1836 stabilisce che per ogni compagnia vi siano 13 trombe ed un caporale trombettiere. La riunione per l'addestramento musicale dei trombettieri delle varie compagnie diede origine alla fanfara di battaglione, che in pochi anni divenne un reparto autonomo, mentre le singole compagnie continuarono a disporre di propri trombettieri. Alle trombe si sono aggiunti con il tempo altri strumenti a fiato.\nOggi \u00e8 l'unica banda al mondo ad esibirsi a passo di corsa. L'uso deriverebbe, secondo la tradizione popolare, dall'ingresso in Roma, alla breccia di Porta Pia, che doveva effettuarsi a passo di carica, ma che invece divenne spontaneamente una corsa dei soldati.\nOltre alla fanfara della Brigata bersaglieri \"Garibaldi\", il 3\u00ba, il 6\u00ba, il 7\u00ba e l'11\u00ba Reggimento bersaglieri hanno una propria fanfara.\nL'inno.\nL'inno dei bersaglieri \u00e8 stato composto nel 1860 dal giovanissimo ufficiale del bersaglieri Giulio Ricordi con testo del poeta Giuseppe Regaldi. Nel 1862 Pietro Luigi Hertel ne fece una versione titolata \"Flik Flok\". L'arrangiamento attuale fu nel 1886 del maestro Raffaele Cuconato come \"Marcia dei Bersaglieri\".\nGrido di guerra.\nI reparti bersaglieri salutano tradizionalmente con il grido di guerra \"Urr\u00e0!\" a partire della Guerra di Crimea, per derivazione o dal russo \"Ura!\" (\"\u0423\u0440\u0430!\") o dal britannico \"Huzzah!\", ambedue di uso tradizionale nei rispettivi eserciti e di significato analogo. L'unica e rara eccezione \u00e8 il ricostituito 3\u00ba Reggimento Bersaglieri che, solo se inquadrato con gli altri Reparti della Brigata \"Sassari\", utilizza il grido \"Forza Paris!\" (\"Forza insieme\" in dialetto sardo) della Brigata Sassari, nella quale \u00e8 inquadrato dal 2009.\nL'uniforme.\nI bersaglieri hanno le stesse dotazioni e indossano la medesima uniforme della fanteria dell'Esercito Italiano, fatta eccezione per alcune tradizionali e distintive caratteristiche proprie della specialit\u00e0.\nIl cappello.\nIl \"cappello piumato\", detto \"moretto\" da bersagliere o \"vaira\" in onore di Giuseppe Vayra che per primo vest\u00ec la divisa del corpo.\nSi utilizza in occasione di servizi armati d'onore e di parata, quando di ronda o di picchetto e con la grande uniforme.\n\u00c8 il pi\u00f9 riconoscibile emblema del Corpo, il simbolo pi\u00f9 sentito delle sue tradizioni, secondo in questo solo al tricolore.\nLa Marmora nel concepire la divisa dei bersaglieri volle il cappello con il \"piumetto\", affinch\u00e9 rappresentasse plasticamente ardore ed impeto, prontezza nello slancio e resistenza nella corsa.\nGli ufficiali che in origine per distinguersi impiegavano penne di colore verde chiaro, uniformarono nel 1871 il colore delle loro penne con quelle nere della truppa.\nIl piumetto \u00e8 formato da centotrentadue penne nere naturali di cappone di varia lunghezza che assumono colore verde bronzeo, iridescente, fissate ad un gambo metallico.\nI bersaglieri montano le caratteristiche \"piume\" sui loro elmetti grazie ad un apposito accessorio, il \"porta piumetto\" introdotto a partire dal Mod. 31/33 agganciato al bordo inferiore destro della calotta. Cappello, casco coloniale o elmetto che fosse, il piumetto non ha mai abbandonato i bersaglieri se non durante la prima guerra mondiale quando, tra il settembre 1915 e gli ultimi mesi del 1917, su ordine del generale Cadorna, vennero temporaneamente dismessi piumetti e penne alpine dalla zona del fronte. Il piumetto \"tattico\" montato oggi sugli elmetti ha dimensioni ridotte (50 piume).\nIl fregio della specialit\u00e0, lo stesso dal 1848, rappresenta un corno con nappe poggiato su due moschetti incrociati; al centro del corno una granata con collo; sormontata da una fiamma a sette lingue ripiegate a sinistra (a destra per chi guarda) inclinata e fuggente, come mossa dal vento della corsa dei bersaglieri, sinonimo di impeto e velocit\u00e0. \nAl centro della granata trova posto il numero del Reggimento in cui si presta servizio.\nSul cappello il fregio si compone di una \"coccarda\" tricolore in rayon di circa 8 cm su cui viene posto il trofeo in metallo dorato, alto circa 6,8 cm e largo 6,2 cm. Completa il fregio l'applicazione di un dischetto bombato (definito \"pulce\") anch'esso di metallo dorato sul quale si trova, inciso e smaltato di nero, il numero del Reggimento.\nIl basco.\nIl basco \u00e8 il copricapo base di tutto l'Esercito dagli anni '80 del secolo scorso.\nL'uso generalizzato del basco inizi\u00f2 nell'Esercito Italiano intorno agli anni '60. I bersaglieri, tuttavia, non ebbero inizialmente tale copricapo, utilizzando invece, quando non era prescritto il cappello piumato, il fez (personale di truppa) o la bustina kaki o il berretto rigido (sottufficiali e ufficiali). Soltanto nei primi anni '70, con l'adozione dei nuovi baschi con fregio a sinistra, ai sottufficiali ed agli ufficiali dei bersaglieri venne assegnato il basco di colore nero, proprio delle truppe corazzate, mentre il personale di truppa mantenne il fez. A partire dagli anni '90 il basco venne esteso anche ai graduati di truppa in servizio permanente. Il 19 giugno 2011 a Torino, in occasione della 59\u00aa adunata nazionale dei bersaglieri, venne presentato un nuovo basco, palesemente ispirato a quello delle fanterie britanniche: di colore nero, aveva una sottopannatura cremisi in corrispondenza del fregio, un piumino nero sul lato sinistro, mentre il nastro era di colore azzurro. Tale copricapo, oltre a essere completamente estraneo alle tradizioni bersaglieresche, venne esteso anche ai militari di truppa al posto del tradizionale fez. Come \u00e8 facilmente intuibile, ci\u00f2 suscit\u00f2 le rimostranze dei vecchi bersaglieri e di chi era affezionato alla storia e alle tradizioni del corpo. Nel 2015 lo Stato Maggiore dell'Esercito corse ai ripari: fu cos\u00ec ripristinato il fez per la truppa, mentre al nuovo basco, previsto per i soli VSP, sottufficiali e ufficiali, venne tolto il piumino (non il sottopanno cremisi e il nastro azzurro)..\nIl fez.\nTra i copricapi tradizionali vi \u00e8 il fez, la cui origine risale alla Guerra di Crimea (1855) quando gli Zuavi, reparti speciali del Corpo di spedizione francese, entusiasmati dal valore dei bersaglieri (battaglia della Cernaia), offrirono il loro copricapo, il fez, in segno di ammirazione. Prima del fez, i bersaglieri usavano come copricapo da fatica, un berretto di lana, di colore turchino, lungo, che terminava in un fiocco cremisi.\nAltre dotazioni.\nIl cordone verde (chiamato anche Garibaldina) serv\u00ec in origine a sostenere la fiaschetta della polvere da sparo (che cadeva sul fianco destro) fino a quando non entr\u00f2 in dotazione la cartuccia completa. Serv\u00ec anche per le trombette ed i corni e per il fischietto in legno nero di dotazione. Attualmente viene indossato con l'uniforme per i servizi speciali e d'onore.\nI guanti neri vennero adottati nel 1839, in sostituzione di quelli inizialmente previsti di colore blu scuro come la divisa, che perdevano il colore. I Bersaglieri indossano sull'Uniforme da cerimonia e quella per i Servizi armati di parata e d'onore guanti neri anzich\u00e9 quelli bianchi utilizzati invece dalle altre Armi, Corpi e Specialit\u00e0 dell'Esercito.\nIl colore cremisi distintivo dei Bersaglieri compariva nelle mostreggiature e filettature della prima giubba di panno azzurro-nero della truppa, e nelle spalline, colletto, bande e manopole degli Ufficiali. Oggi \u00e8 conservato nelle fiamme a due punte indossate sul colletto.\nCon l'uniforme da combattimento e quella per servizi armati i bersaglieri indossano un fazzoletto da collo di colore cremisi (oppure azzurro quando impegnati in missioni ONU). Nei teatri operativi all'estero il foulard \u00e8 sostituito dalla sciarpa a rete. Quello in dotazione, di cotone in tinta unita ha forma triangolare e dimensioni di 70 cm per 35 cm.\nArmi.\nFucili e carabine in dotazione.\nAll'inizio della loro storia i Bersaglieri furono equipaggiati con armi lunghe scelte per il loro specifico impiego in unit\u00e0 di fanteria leggera, quindi solitamente pi\u00f9 leggere e pi\u00f9 precise rispetto alle armi in dotazione agli altri reparti dell'esercito. Queste armi, nell'ordine, furono:\nSuccessivamente i Bersaglieri furono equipaggiati con i modelli di arma lunga in uso anche negli altri reparti dell'Esercito.\nOnorificenze.\nAi Reggimenti e reparti del Corpo dei Bersaglieri sono state conferite nel corso della loro storia, complessivamente, le seguenti onorificenze:\nLe Bandiere di Guerra dei sei Reggimenti attualmente in vita si fregiano complessivamente di 9 croci di Cavaliere dell'Ordine militare d'Italia, 12 Medaglie d'oro, 11 d'argento, 28 di bronzo e 1 Croce di guerra al valore militare, 1 Medaglia d'oro, 3 d'argento e 1 di bronzo al valore dell'Esercito, 1 Medaglia d'argento a valor civile.\nA queste si aggiungono le 138 Medaglie d'oro al valor militare individuali concesse a bersaglieri, oltre a 51 altre Medaglie d'oro al valor militare individuali concesse a ex-bersaglieri transitati fuori dalla specialit\u00e0.\nLa prima Medaglia d'Oro al Valor Militare concessa ad un bersagliere fu quella al Capitano Saverio Griffini dei Bersaglieri Volontari della Legione Lombarda (Goito, 8 aprile 1848), mentre la prima conferita alla Bandiera fu quella all'VIII Battaglione bersaglieri (Palestro, 30-31 maggio 1859).\nSegnali da tromba.\nOgni reggimento bersaglieri ha un proprio specifico segnale da tromba. Alle origini del Corpo, quando i bersaglieri combattevano come fanteria leggera in ordine aperto, i segnali da tromba ripetuti servivano a radunare le truppe, oppure, alternati a segnali tattici, ad indicare il reparto destinatario dell'ordine."}
{"id": "1187646", "revid": "322321", "url": "https://it.wikipedia.org/wiki?curid=1187646", "title": "Maser\u00e0 di Padova", "text": "Maser\u00e0 di Padova (\"Masar\u00e0\" in veneto) \u00e8 un comune italiano di abitanti della provincia di Padova in Veneto.\nFa parte dell'area metropolitana di Padova, istituita da una deliberazione del comune di Padova il 31 maggio 2003, ed \u00e8 situata all'interno della seconda cintura urbana di Padova.\nPer il paese passa l'antica Via Annia che collegava Adria ad Aquileia, voluta nel 131 a.C. dal pretore Tito Annio Rufo.\nIn paese ha sede il Coro polifonico Mortalisatis diretto dal maestro Ignazio Vazzoler.\nOrigini del nome.\nAl nome Maser\u00e0 fu aggiunto \"di Padova \"nel 1866 in seguito all'annessione del Veneto al Regno d'Italia.\nIl nome della frazione\" Bertipaglia\", invece, deriva dall'antico nome \"Braida de palea\" che sta ad indicare un centro abitato costruito da casa con il tetto di paglia. Br\u00e0ida \u00e8 longobardo e significa campo o prato.\nStoria.\nEt\u00e0 antica.\nIl territorio comunale, pianeggiante e irrigato, situato nelle immediate adiacenze di Padova, era gi\u00e0 densamente popolato dai Paleoveneti nel II secolo a.C..\nIl successivo avvento dei Romani port\u00f2 una risistemazione delle terre in base al noto sistema della centuriazione, che migliorava la resa agricola favorendo la bonifica delle paludi ed il contenimento dei corsi d'acqua.\n\u00c8 noto che il territorio era attraversato da una \"Strada caput silvae\" e si pu\u00f2 ipotizzare che lungo di essa sorgessero i primi nuclei abitativi: in ogni caso gli insediamenti esistenti non seppero resistere al violento impatto delle popolazioni barbariche che, incuranti degli allevamenti e delle coltivazioni, saccheggiarono e devastarono la zona.\nEt\u00e0 medioevale.\nQuando cadde l'impero romano le terre del paese furono abbandonate. Nell'874 il vescovo di Padova Rosio decise di mandare i monaci di Santa Giustina (non ancora benedettini) a Maser\u00e0 in un suo possedimento. Esso comprendeva la Corte di Maser\u00e0 e una chiesa, o pi\u00f9 propriamente cappella, dedicata a San Martino in Ronchi la quale, non essendo dotata di fonte battesimale, risultava dipendere dalla cattedrale di Padova.\nTuttavia le terre furono nuovamente abbandonate nell'899 a causa delle invasioni degli Ungari. Nel 970 il vescovo di Padova Gozzelino confer\u00ec nuovamente le terre di Maser\u00e0 ai monaci benedettini di Santa Giustina. Fu grazie a loro che a Maser\u00e0 vennero bonificati i terreni paludosi e migliorarono le condizioni dei contadini.\nNel 1190 nacque invece la nuova chiesa di S. Maria Vergine che divenne sede arcipretale e Pieve. Da essa dipendevano le cappelle di san Mariano a Bertipaglia, di Santa Maria a Casalserugo, di San Martino a Ronchi del Volo, di Santo Stefano a Ca' Mur\u00e0, di San Biagio a Cornegliana, di Santo Stefano a Carpanedo, di Sant'Andrea a Lion, di San Tommaso ad Albignasego e di San Giorgio delle Chiusure.\nMaser\u00e0 nel 1234 diventer\u00e0 libero comune, ma dipendente giuridicamente da Padova, infatti era retta da un podest\u00e0 che percepiva uno stipendio di 50 lire annuali. Il libero comune comprendeva anche le contrade Bertipaglia, Bolzani, C\u00e0 Mur\u00e0, Pratiarcati e Villa Albarella.\nLa Corte, ossia il monastero benedettino, con l'avvento nel 1335 a Padova della signoria dei Carraresi, sub\u00ec una grave crisi economica a causa dell'allontanamento dei monaci per volere dei signori, ma poi si risollev\u00f2 con la fine della signoria (1405) e il ritorno dei monaci.\nEt\u00e0 moderna.\nNel XV secolo il nuovo abate, Ludovico Barbo, promosse numerosi interventi atti a migliorare il sistema delle culture e provvide alla bonifica dei terreni paludosi: il fondo di Maser\u00e0 fu diviso in diciotto possessioni affidate ad altrettanti coloni; nella Corte, consistente in una casa in muratura con annesse stalle, granai, cantine ed orti cintati, nonch\u00e9 un oratorio dedicato a Santa Giustina, risiedevano stabilmente un monaco-rettore ed un monaco-commesso. Molto diversi erano gli edifici che ospitavano i braccianti: semplici \"casoni\" di paglia dove viveva la gran massa dei lavoratori, retribuiti a giornate di lavoro.\nLa popolazione di Maser\u00e0 ebbe anche a soffrire il passaggio delle truppe della lega di Cambrai che, nel settembre 1513, misero a sacco il territorio.\nLa dominazione della Serenissima port\u00f2 un lungo periodo di pace e l'introduzione di nuove sementi provenienti dall'America come il mais, che migliorarono il vitto della popolazione ed introdussero i germi di una ristrutturazione dei coltivi sulla base dell'economia di mercato.\nEt\u00e0 contemporanea.\nA causa del dominio napoleonico nel 1806 furono soppressi tutti gli ordini religiosi quindi la Corte e i suoi 4000 ettari di campagna entrarono a far parte del demanio pubblico: del Regno d'Italia napoleonico prima e del Lombardo-Veneto poi. Dopo l'annessione del Veneto al Regno d'Italia la Corte e le sue propriet\u00e0 furono venduti ad Antonio Faccanoni e successivamente ai fratelli Da Zara, che introdussero la coltivazione della barbabietola.\nNel secondo dopoguerra si \u00e8 sviluppata un'attivit\u00e0 industriale e di artigianato. L'agricoltura continua a rivestire un ruolo importante con produzioni specializzate di ortaggi e vini, come il radicchio variegato Castelfranco IGP detto anche \u201cFior di Maser\u00e0\u201d.\nStemma.\nNel primo riquadro azzurro si trova la Croce del Calvario d'argento che sta ad indicare la religione del popolo di Maser\u00e0. Nel secondo riquadro verde \u00e8 presente il gallo d'oro, crestato e bargigliato di rosso ne significa il carattere agricolo. Nel terzo riquadro \u00e8 raffigurata la ruota dentata che esprime la volont\u00e0 di industrializzazione. Il tutto \u00e8 completato dai consueti simboli dell'araldica civica italiana: la corona turrita dei Comuni e i rami di quercia e di alloro in decusse da nastrino tricolore.\nMonumenti e luoghi d'interesse.\nArchitetture religiose.\nCorte benedettina.\nLa Corte di Maser\u00e0 nasce per opera del cenobio pre-benedettino della basilica di Santa Giustina di Padova nell'874. Essa poi diventa benedettina nel 970, anno in cui nasce anche la pieve.\nCome ogni corte aveva una \"pars dominicia\", lavorata dai massari i cui frutti erano recepiti dal padrone e una \"pars massaricia\", data a lavorare ai massari per le loro necessit\u00e0.\nLa Corte di Maser\u00e0 era una corte ecclesiastica che, pur sottostando alla giurisdizione civile, era esente dal magistrato comitale (conte). La basilica di Santa Giustina dirigeva la corte attraverso un suo rappresentante il gastaldo o castaldo. Egli amministrava, oltre ai 1300 campi della Corte, le strutture della Corte, alcune visibili anche oggi, ossia la chiesa, la casa del gastaldo, la cantina, le stalle, le case dei massari.\nI monaci Benedettini amministrano la Corte fino al 1806, anno della soppressione di tutti gli ordini monastici voluta da Napoleone. Nel 1860 diventa propriet\u00e0 dei Da Zara e passata dopo la Grande Guerra nella propriet\u00e0 del Comune di Maser\u00e0 di Padova.\nPieve di Santa Maria.\nLa chiesa attuale \u00e8 del 1496, ma nello stesso punto dove essa sorge fu eretta, probabilmente, nel 970 la prima pieve di stile romanico su modello della chiesa di Santa Sofia di Padova. Doveva non essere pi\u00f9 lunga di 10 metri. L'attuale chiesa, invece, fu consacrata l'8 settembre 1496 dal vescovo di Padova Pietro Barozzi.\nL'esterno \u00e8 di stile \u00e8 romanico, semplice e austero. La chiesa ha due porte di accesso una a mezzogiorno (quella laterale) da cui entravano gli uomini e una ad occidente da cui entravano le donne. Sopra al portone centrale fu aggiunto, nel XVIII secolo, un timpano ad arco spezzato con il simbolo dei Benedettini. Il campanile fu costruito nel 1874 e le campane fuse nella fonderia di Verona di Luigi Cavadini. Nel 1912 fu apposto al Campanile l'Orologio. Attualmente le campane sono cinque, l'ultimo restauro si fece nel 2014 ad opera dell'arciprete don Francesco Fabris Talpo, e sono dedicate a Santa Maria, San Benedetto, Sant'Antonio, San Giuseppe e a Santa Pace.\nAncora all'esterno si trova la casa canonica e nella parte settentrionale e si trovava, fino al 1812, il Cimitero, spostato a causa dell'editto napoleonico di Saint Cloud.\nL'interno della chiesa presenta:\nun altare maggiore contenente le reliquie dei Santi Vito e Lorenzo martiri \u00e8 dedicato alla Nativit\u00e0 della Vergine Maria. Esso \u00e8 decorato con una Pala eseguita da G.B. Pellizzari tra il 1655 e il 1660 che raffigura Maria incoronata da un angelo e in primo piano Sant'Anna attorniata da un gruppo di donne; \nl'altare minore di destra contenente le reliquie di San Vitale martire \u00e8 dedicato a San Benedetto da Norcia. Esso \u00e8 decorato con una pala eseguita da G.B. Pellizzari tra il 1655 e il 1660 che raffigura San Benedetto con la Regola in mazzo e San Sebastiano con una lunga asta in mano:\nl'altare minore di sinistra contenente le reliquie di San Valeriano martire \u00e8 dedicato alla Madonna del Rosario. Esso \u00e8 decorato con una pala eseguita da G.B. Pellizzari tra il 1655 e il 1660 che raffigura a sinistra San Domenico e Santa Caterina da Siena, sullo sfondo un prelato, probabilmente il committente dell'opera;\nil quarto altare dedicato alla Maternit\u00e0 di Maria Santissima;\nun affresco, collocato tra l'altare della Madonna del Rosario e quello della Maternit\u00e0, probabilmente di Stefano dell'Arzere pittore padovano del Cinquecento. \u00c8 composto di quattro scene: l'Annunciazione, la Visitazione, la Nativit\u00e0 di N.S. Ges\u00f9 Cristo e l'Adorazione dei Magi;\nil Fonte Battesimale alla destra del portone centrale, a forma di colonnina;\nil Crocifisso voluto da San Gregorio Barbarigo;\nil Confessionale, benedetto nel 2010\nl'Organo opera della Casa Organaria Annibale Pugina\nil Pulpito di legno di noce\nla Lapide posta nel 1722 a ricordo della consacrazione\nLa chiesa agli inizi del Novecento non era pi\u00f9 sufficiente per le anime di Maser\u00e0 quindi l'arciprete don Sebastiano Fabbian pens\u00f2 di abbatterla e di costruirne una nuova, ma il ministro della pubblica istruzione, Giovanni Gentile, nel 1923 notificava al sacerdote che essa \u201cha importante interesse ed \u00e8 quindi sottoposta alle disposizioni contenute nella legge n.364/1909\u201d. Perci\u00f2 il progetto di restauro o di costruzione di una nuova chiesa fu, momentaneamente, abbandonato. Ma l'11 gennaio 1959, di domenica, alle ore 6:20 del mattino, appena 10 minuti prima dell'inizio della Santa Messa, cadde un terzo del soffitto e per fortuna nessuno rimase ferito dal crollo. La chiesa, pertanto fu abbandonata, e solo negli anni Novanta fu eseguito un restauro che la riconsegn\u00f2 nella sua originaria bellezza. Proprio in quell'occasione si scopr\u00ec che la chiesa originaria del 970 era stata costruita su una villa romana, di cui oggi si pu\u00f2 ammirare il pavimento musivo, grazie a vetri posti sul pavimento.\nChiesa arcipretale della Nativit\u00e0 della B.V. Maria.\nL'anno dopo il crollo del soffitto della Pieve si decise di costruire una nuova chiesa, finanziata dalle famiglie parrocchiali. L'edificio fu consacrato il 7 settembre 1968. La chiesa \u00e8 a pianta quadrata con un'unica navata. Essa all'esterno presenta ampie scalinate che portano ad un ballatoio, preludio dell'Aula. Nei portoni d'ingresso \u00e8 rappresentata la croce benedettina. Lo spazio interno \u00e8 rapportato alla dimensione umana e caratterizzato da una nuova organizzazione degli elementi liturgici, non pi\u00f9 giustapposti gerarchicamente ma collegati da \u201cun'unica isola presbiteriale\u201d. Le opere presenti all'interno sono una statua lignea del Settecento, raffigurante la B.V. Maria con il Bambino; un Crocifisso opera di Paolo Meneghesso, esso \u00e8 sospeso sopra il seggio e in esso \u00e8 dipinto il Cristo Glorioso vestito con abbigliamento siriaco; un mosaico opera di Paolo Meneghesso posto dietro il Tabernacolo, la cui figura centrale \u00e8 un cherubino che rappresenta l'Annuncio, pi\u00f9 avanti si incontra un'ampia fascia dove prende posto il Giardino dei Beati.\nNella cripta sottostante la chiesa trovano posto: il patronato, la Casa della Dottrina Cristiana e delle Associazioni.\nChiesa di San Mariano.\nSi trova presso Bertipaglia (l'unica frazione del comune). L'attuale chiesa, risalente al 1572, fu costruita sopra una chiesa pi\u00f9 remota costruita forse nell'XI secolo e fu ampliata con le due navate laterali nel 1900. Oggi si contano all'interno otto altari\nChiesa parrocchiale di Sacro Cuore di Ges\u00f9.\nL'attuale chiesa parrocchiale fu voluta da don Antonio Zilio e fu consacrata il 21 dicembre 1973 dal vescovo Girolamo Bortignon. Essa fu progettata dagli architetti Giorgio Fasan e Edoardo Piva. Le opere all'interno sono dello scultore Marco Rigovacca. La pianta della chiesa \u00e8 ovale.\nFu dedicata al Sacro Cuore di Ges\u00f9 poich\u00e9 esso dal 1920 \u00e8 il patrono della parrocchia. Infatti l'allora parroco don Gottardo Bellan chiese e ottenne dal Vaticano di aggiungere come patrono anche il Sacro Cuore di Ges\u00f9 al patrono San Mariano, vescovo di Padova, non avendo egli n\u00e9 lezioni n\u00e9 reliquie. Il popolo continua a festeggiare il compatrono San Mariano il 1\u00ba giugno.\nOspizio di San Benedetto.\nAbbiamo testimonianza che nel 1454 vi era un ospizio, ossia una casa per i pellegrini diretti a Roma, Loreto o in Terrasanta, situato presso via Conselvana all'altezza dell'omonima via odierna. \nOggi di questo ospizio non rimane pi\u00f9 nulla, ma all'epoca lungo l'odierna via Conselvana, ve n'erano molti: Santa Croce a San Giacomo di Albignasego, Santi Filippo e Giacomo a Cagnola, San Giovanni il Battista a Cartura, Santa Maria a Conselve e San Martino a Tribano.\nOratorio di San Giovanni il Battista.\nQuesto oratorio \u00e8 stato fatto costruire dalla famiglia padovana Dondi Dell'Orologio nel 1544. Si trova ancor oggi, anche se in stato di abbandono, nella contrada Bolzani. La contrada prende il nome dall'antico scavo Bolza che vi passava attraverso, che a sua volta significava dardo essendo questa una zona di confine. L'oratorio \u00e8 una delle tante chiese campestri che i proprietari terrieri costruivano sulle loro tenute per loro e per i coloni, dove officiavano cappellani stipendiati dai proprietari stessi.\nOratorio della Beata Vergine del Rosario.\nSi trova presso la localit\u00e0 Villa Albarella. Fu fatto costruire dalla famiglia dei Dalla Scala nel XVIII secolo. Contiene una pala d'altare che raffigura San Domenico. Anch'esso \u00e8 una chiesa campestre oggi della famiglia Moro detta Rocchetto.\nCa' Mur\u00e0.\nL'antica chiesetta che sorge in localit\u00e0 Ca' Mur\u00e0 risale all'XI secolo. Questo era un minuto monastero benedettino femminile recintato da una mura, e cos\u00ec si pu\u00f2 cos\u00ec facilmente spiegare il toponimo dato alla localit\u00e0 di Ca' Mur\u00e0.\nTra 1216 e il 1220 vi si stabilisce una comunit\u00e0 di frati francescani che vi rimase poco pi\u00f9 di settant'anni. Il convento d\u00ec Ca' Mur\u00e0 aveva raggiunto una piena autonomia, infatti nel 1238 pot\u00e9 beneficiare dei cospicui lasciti del terziario francescano Buffono di Bertolotto che lascia per testamento 100 soldi al convento di Ca' Mur\u00e0 perch\u00e9 provveda a dar inizio alla costruzione della basilica di Sant'Antonio.\nNella decima papale del 1297, Ca' Mur\u00e0 \u00e8 nominata come chiesa curata, distinta da Bertipaglia, con un rettore con il titolo di Priore, il che fa pensare un ritorno dei benedettini, probabile un priorato semplice, che comprendeva non pi\u00f9 di tre o quattro monaci. Nel 1449 il monastero aveva cessato di esistere e la chiesa dei Santi Stefano ed Eurosia era passata in propriet\u00e0 della parrocchia di San Mariano, anche se continuava ad avere il suo Fonte battesimale segno della sua parrocchialit\u00e0.\nNel maggio del 1589 papa Sisto V assegn\u00f2 il beneficio semplice di Ca' Mur\u00e0 ai canonici illirici di San Girolamo di Roma i quali dopo quella data costruirono il grazioso campanile al lato destro dell'abside.\nNel 1780 ai canonici illirici succedette la famiglia padovana dei Petrobelli, fino al 1900, quando chiesa, casa e terreno circostante vennero posti all'asta, e furono acquistati da don Gottardo Bellan, parroco di Bertipaglia, il quale, lascia in successione i beni al fratello don Antonio Bellan.\nOggi la chiesa ha mantenuto il suo semplice aspetto: si tratta di un edificio a navata unica, posto su un rialzo in pietra che lo isola dal terreno; la facciata \u00e8 scandita da due lesene; alcuni gradini centrali conducono alla porta d'ingresso, sovrastata da una nicchia affrescata. Sopra la nicchia una finestra ad arco. All'interno si conserva un altare cinquecentesco, una tela raffigurante la Vergine con il Bambino, Santo Stefano e Sant'Eurosia e la lastra tombale indicante la sepoltura della famiglia Petrobelli.\nArchitetture civili.\nPoco si conosce riguardo alla storia delle architetture civili di Maser\u00e0 di Padova, a causa dell'incendio che distrusse l'Archivio Comunale nel 1969. Tuttavia si annoverano tra esse:\nSociet\u00e0.\nEvoluzione demografica.\nEvoluzione demografica\nInfrastrutture e trasporti.\nAttraversata in senso longitudinale nord-sud dalla Strada provinciale 92, Maser\u00e0 \u00e8 collegata con Padova mediante autoservizi svolti da APS Holding e Busitalia-Sita Nord.\nFra il 1888 e il 1954 nella cittadina fu presente inoltre una fermata della tranvia Padova-Bagnoli di Sopra, gestita dalla Societ\u00e0 delle Guidovie Centrali Venete (gruppo Societ\u00e0 Veneta), parte di un gruppo di infrastrutture che contribuirono in tale periodo al rilancio economico della provincia di Padova."}
{"id": "1187647", "revid": "986213", "url": "https://it.wikipedia.org/wiki?curid=1187647", "title": "Hohenzollern-Sigmaringen", "text": "Lo Hohenzollern-Sigmaringen fu uno degli stati parte dell'eredit\u00e0 di una linea collaterale della famiglia degli Hohenzollern, meno conosciuta come dinastia del ramo di Svevia, distinta dal ramo di Franconia i cui membri divennero burgravi di Norimberga e successivamente governarono il Brandeburgo, la Prussia ed infine la Germania.\nStoria.\nLa contea di Hohenzollern-Sigmaringen venne creata nel 1576, dopo la suddivisione della contea di Zollern, uno dei domini del Sacro Romano Impero. Quando mor\u00ec l'ultimo conte di Zollern, Carlo I di Hohenzollern, il territorio venne diviso in diverse parti tra i suoi tre figli:\nNel 1634 le fu concesso il rango di principato. Il Principato di Hohenzollern-Sigmaringen si trovava in una piccola porzione di terra nella parte sud-est della Germania e si estendeva su Sigmaringen, Voeringen (sotto il protettorato dell'Austria), Glaett, Haigerloch (1634), Woehrstein, Arzberg, Haigerloch. Nel 1814 lo stato acquist\u00f2 alcune terre dei principi F\u00fcrstenberg e Thurn und Taxis mediatizzati (Trochtelfingen, Beuren). \nIl principato fu confermato stato indipendente nel 1815 nell'ambito della Confederazione germanica.\nDiversamente dagli Hohenzollern di Brandeburgo e di Prussia, gli Hohenzollern-Hechingen, e i loro cugini di Hohenzollern-Sigmaringen e gli Hohenzollern-Haigerloch, rimasero cattolici.\nLa linea cattolica cess\u00f2 di regnare quando il principe Carlo Antonio, succeduto a Carlo per abdicazione il 27.08.1848 nel periodo dei moti rivoluzionari, rinunci\u00f2 ai suoi diritti sul principato a favore del re di Prussia. Con l'atto del 07.12.1849 e reale Ordine del 20.03.1850 il principato fu annesso alla Prussia, come parte della provincia del Reno, ed in cambio il principe Carlo Antonio ebbe titoli e prerogative principesche quali Altezza reale e principe cadetto della casa reale prussiana. L'annessione dei legittimi stati, comunque, non sminu\u00ec l'importanza della Casata di Hohenzollern-Sigmaringen; infatti dal 1881 la linea regn\u00f2 sovrana in Romania fino al 1947.\nL'ultimo principe, Carlo Antonio di Hohenzollern-Sigmaringen, ricopr\u00ec il ruolo di presidente dei ministri del governo prussiano dal 1858 al 1861. Il secondo figlio di Carlo Antonio, Carlo Eitel Federico di Hohenzollern-Sigmaringen divenne Principe (dal 1866 al 1881) e quindi Re (dal 1881 al 1914) del Regno di Romania, sotto il nome di Carol I e la casata rimase al trono sino al termine della monarchia nel 1947. \nAlla morte dell'ultimo erede degli Hohenzollern-Hechingen nel 1869, il capo della Casa di Hohenzollern-Sigmaringen, Carlo Antonio di Hohenzollern-Sigmaringen ottenne il titolo di principe di Hohenzollern invece di quello di Hohenzollern-Sigmaringen.\nL'opposizione francese alla candidatura del fratello minore di Carlo, Leopold per il trono di Spagna caus\u00f2 l'inizio della guerra franco-prussiana (1870-1871), che port\u00f2 alla fondazione dell'Impero di Germania nel gennaio 1871.\nIl conte Massimiliano di Hohenzollern-Sigmaringen (1644-1689) spos\u00f2 nel 1644 Maria Clara van der Bergh contessa ereditiera di Boksmeer, contea sovrana nel Brabante. Con il figlio Guglielmo van der Bergh Hohenzollern- Sigmaringen (1689-1737) si gener\u00f2 cos\u00ec la linea comitale sovrana di Boksmeer che regn\u00f2 fino all'invasione francese nel 1797. A lui successero, Giovanni Battista (1737-1757), Carlo Federico (1757-1785) e Antonio Aloisio Mainardo (1787-1797).\nGiurisdizione nobiliare e titoli.\nGermania del Sud.\nGiurisdizione nobiliare.\nLa linea degli Hohenzollern-Sigmaringen, govern\u00f2 su una serie di territori:\nDal 1806 sino al 1813 i domini divennero parte della Confederazione del Reno, uno stato a corta vita promosso da Napoleone I. Dal 1815 al 1849 il principato fu membro della Confederazione germanica. Nel 1849 perse la propria indipendenza e venne incorporato nel Regno di Prussia come provincia di Hohenzollern.\nLa Confederazione germanica, tramutatasi nel 1866 nella Confederazione della Germania del Nord, divenne in seguito parte dell'Impero germanico nel 1871 seguendone le sorti.\nTitoli nobiliari.\nIl capo della Casa di Hohenzollern-Sigmaringen gode dei seguenti titoli nobiliari:\nLa prima generazione discendente dal capo della Casa di Hohenzollern-Sigmaringen gode dei seguenti titoli:\nEst Europa.\nGiurisdizione nobiliare.\nIl moderno stato della Romania venne formato dalle province di Moldavia e Valacchia nel 1859 sotto il principe moldavo Alexandru Ioan Cuza. Venne soppiantato da Carlo Eitel di Hohenzollern-Sigmaringen nel 1866, che divenne il Principe Carol. Nel 1881, il principato venne elevato a regno e il principe Carol divenne Re con il nome di Carlo I di Romania. Nel 1918 vennero aggiunte Transilvania e Bessarabia. Grazie al trattato di Versailles, nel 1920 gran parte del Banato divenne parte della Romania. Anche la Bucovina venne aggiunta ai domini rumeni nel 1918.\nNel 1940 lo stato venne occupato dalle truppe sovietiche sino al 1947 quando venne deposta la monarchia e venne proclamata la Repubblica Popolare di Romania.\nTitoli nobiliari.\nIl capo della Real Casa di Romania ottenne i titoli di\nLa prima generazione discendente dal capo della Casa di Hohenzollern-Sigmaringen gode dei seguenti titoli:"}
{"id": "1187651", "revid": "77358", "url": "https://it.wikipedia.org/wiki?curid=1187651", "title": "Alexandr Sergeyevi\u010d Yakovlev", "text": ""}
{"id": "1187653", "revid": "486946", "url": "https://it.wikipedia.org/wiki?curid=1187653", "title": "XboxLive", "text": ""}
{"id": "1187654", "revid": "34002", "url": "https://it.wikipedia.org/wiki?curid=1187654", "title": "Chiatta", "text": "Una chiatta \u00e8 un galleggiante o una grossa zattera, di forma rettangolare e realizzata in legname o metallo, originariamente priva di motori e talora fornita di vele.\nUsi.\nGeneralmente \u00e8 utilizzata per brevi percorsi come traversate di fiumi, canali e stretti o per trasporto merci (spesso materiali sciolti come terra, legname o rifiuti) oppure ancora come navetta per pendolari e turisti."}
{"id": "1187655", "revid": "1652635", "url": "https://it.wikipedia.org/wiki?curid=1187655", "title": "Timothy Dalton", "text": "Biografia.\nTimothy Dalton \u00e8 nato a Colwyn Bay, nell'allora Denbighshire (nel Galles), figlio di Peter Dalton Leggett, un manager inglese presso un'agenzia pubblicitaria, in passato Ufficiale con il grado di Capitano della \"Special Operations Executive\" durante la seconda guerra mondiale, e di Dorothy Scholes, una casalinga statunitense di origini irlandesi ed italiane. Cresciuto a Belper, nel Derbyshire (in Inghilterra), in giovane et\u00e0 si iscrive alla Royal Academy of Dramatic Art e matura una forte esperienza teatrale in tour con la compagnia della scuola; lasciata per\u00f2 l'Accademia, si unisce alla compagnia del Repertory di Birmingham, per poi lavorare in televisione alla BBC, dove debutta nel 1968. Nel 1971, dopo parecchie pellicole, abbandona temporaneamente la televisione per darsi al teatro, con la Royal Shakespeare Company, e a parte una breve parentesi nel 1975, rimane attivo solo nel teatro fino al 1978, anno in cui debutta nel cinema americano, sebbene continui a lavorare per la televisione.\nNel 1980 interpreta il principe Barin in \"Flash Gordon\", ma la parte che lo rende noto \u00e8 quella di James Bond, che interpreta, dopo l'abbandono definitivo di Roger Moore, per due volte: \"007 - Zona pericolo\" (1987) e \"007 - Vendetta privata\" (1989). Lo stesso ruolo \u00e8 da lui parodiato nel 2003 nel film \"\", attraverso la figura di Damien Drake. Sempre negli anni ottanta comincia una relazione con Vanessa Redgrave che durer\u00e0 una quindicina d'anni.\nDopo alcuni disaccordi con la EON, rinuncia a vestire i panni del pi\u00f9 famoso agente segreto al servizio di Sua Maest\u00e0 per un terzo episodio della saga. Torna a far parlare di s\u00e9 nel 1994 quando \u00e8 scelto come protagonista per il seguito di \"Via col vento\" nella serie per la televisione intitolata \"Rossella\". Tra il 2010 e il 2011 prende parte alla quarta stagione della serie televisiva \"Chuck\", nel ruolo di Alexei Volkoff. Nel 2010 interpreta anche il ruolo dell'ispettore capo Jones nel film di Florian Henckel von Donnersmarck, \"The Tourist\". Nel 2014 entra a far parte del cast della serie televisiva \"Penny Dreadful\".\nVita privata.\n\u00c8 stato legato dal 1971 al 1986 con Vanessa Redgrave e dal 1995 al 2003 con la musicista russa Oksana Grigor'eva; da quest'ultima ha avuto un figlio, Alexander, nato il 7 agosto 1997. Dalton \u00e8 tuttora celibe.\nDoppiatori italiani.\nNelle versioni in italiano dei suoi film, Timothy Dalton \u00e8 stato doppiato da:\nNei prodotti nei quali ha partecipato come doppiatore, \u00e8 stato sostituito da: "}
{"id": "1187658", "revid": "9367138", "url": "https://it.wikipedia.org/wiki?curid=1187658", "title": "Chiattona", "text": ""}
{"id": "1187659", "revid": "113557386", "url": "https://it.wikipedia.org/wiki?curid=1187659", "title": "Pietro Ramo", "text": "Biografia.\nProveniente da una famiglia povera, a prezzo di grandi sacrifici, ottenne al Collegio di Navarra di Parigi, il titolo di \"Magister artium\" nel 1536 con la dissertazione \"Quaecumque ab Aristotele dicta essent commentitia esse\" (Essere falsa qualunque cosa detta da Aristotele), che provoca reazioni ostili nell'ambiente accademico parigino, allora tradizionalmente aristotelico.\nPubblicate nel 1543 a Parigi, anche le \"Aristotelicae animadversiones\" e le \"Dialecticae partitiones sive institutiones ad illustrissimam Lutetiae Parisiorum Academiam\" \u2013 quest'ultima, la sua opera pi\u00f9 importante, fu ristampata a Lione nel 1553 con il titolo di \"Institutionum dialecticarum libri tres\" - provocano l'indignazione dei professori tanto che lo stesso Francesco I gli proibisce d'insegnare nell'Universit\u00e0. Ramo \u00e8 cos\u00ec costretto all'insegnamento privato fino a quando Enrico II, nel 1551, revoca le censure del suo predecessore e gli assegna la cattedra di filosofia ed eloquenza al Collegio di Francia, ma l'ostilit\u00e0 dei colleghi lo costringe ad abbandonare nuovamente l'insegnamento e a trovare ospitalit\u00e0 presso il principe di Cond\u00e9.\nNel 1561 aderisce apertamente al calvinismo e si sottrae all'ostilit\u00e0 degli accademici parigini e alle turbolenze religiose in corso in Francia con lunghi viaggi a Ginevra, Losanna e Heidelberg. Nel 1570, in una tregua dei conflitti religiosi, torna a insegnare a Parigi ma viene ucciso dai sicari del cattolico duca di Guisa nella famosa, tragica notte di San Bartolomeo.\nPensiero.\nIl problema posto da Ramo \u00e8 quello dell'instaurazione di un nuovo metodo dialettico, avendo ritenuto insufficiente quello aristotelico e scolastico. Il suo metodo \u2014 l\"'ars disserendi\", l'arte del ragionamento \u2014 si compone dell'\u00abinvenzione\u00bb, che \u00e8 la ricerca degli argomenti per risolvere una determinata questione, e la \u00abdisposizione\u00bb degli stessi in modo efficace, secondo una successione razionale.\nPoich\u00e9 il pensiero si forma esattamente come si forma il linguaggio, in modo spontaneo e non seguendo regole imposte artificialmente dall'esterno, dal momento che esso risponde a una legge naturale unica e valida per qualunque materia, si tratta di studiare la morfologia e la sintassi delle lingue, e a questo scopo Ramo studi\u00f2 il francese, il latino e il greco.\nIl metodo del Ramo s'impose nell'Universit\u00e0 di Cambridge dal 1580 e, per la sua natura antiaristotelica, favor\u00ec la ripresa degli studi platonici, ed \u00e8 in generale alla base dello sviluppo del razionalismo in Francia."}
{"id": "1187660", "revid": "125233802", "url": "https://it.wikipedia.org/wiki?curid=1187660", "title": "Cappella Palatina (Palermo)", "text": "La reale imperiale Cappella Palatina \u00e8 una basilica in stile siculo-normanno, fatta consacrare nel 1140 da re Ruggero II di Sicilia, e che si trova all'interno del complesso architettonico di Palazzo dei Normanni a Palermo. \nInsieme alla chiesa ipogea di S. Maria delle Grazie costituisce la Parrocchia S. Pietro Apostolo - Cappella Palatina.\nDal 2015 \u00e8 un sito Patrimonio dell'umanit\u00e0 mondiale dell'UNESCO, all'interno del percorso di Palermo arabo-normanna e le cattedrali di Cefal\u00f9 e Monreale.\nStoria.\nNel 1117 fu realizzato il primitivo santuario, sotterraneo, nel sito, noto come primitiva chiesa di Santa Maria di Gerusalemme.\nEpoca normanna.\nLa Palatina fu costruita a partire dal 1129 per volere di re Ruggero II di Sicilia, costruita in parrocchia dall'arcivescovo Pietro, elevata a collegiata, consacrata il 28 aprile 1140 come cappella privata della famiglia reale dall'arcivescovo Ruggero Fesca alla presenza di numerosi prelati del Regno. I lavori furono completati nel 1143 con l'inaugurazione celebrata il 29 giugno e una elogiante omelia dell'arcivescovo di Taormina Filagato da Cerami. Un'iscrizione trilingue (latino, greco-bizantino e arabo) sull'esterno della cappella commemora la costruzione di un \"horologium \"nel 1142.\nIl 13 febbraio 1177 Guglielmo II di Sicilia spos\u00f2 qui Giovanna d\u2019Inghilterra, sorella del re d\u2019Inghilterra Riccardo Cuor di Leone.\nInvestita di concessioni e privilegi, prerogative e possedimenti confermati e integrati da Guglielmo I, Guglielmo II d'Altavilla, Enrico VI, Federico II di Svevia, e ancora da Manfredi di Sicilia, Carlo d'Angi\u00f2, Federico III d'Aragona, Martino il Giovane, Alfonso V d'Aragona.\nEpoca aragonese.\nIn epoca rinascimentale, proprio il \"Magnanimo\" con privilegio concesso l'11 gennaio 1438 a Gaeta, ordina al \ndel Real Patrimonio di destinare ogni anno 20 onze per la manutenzione ordinaria della Cappella.\nNell'anno 1458 re Giovanni II d'Aragona commissiona lavori di restauri per la riparazione del tetto. Grazie ai lavori svolti presso la corte aragonese a Napoli, collaborazione per l'arco trionfale del Maschio Angioino, altre commissioni negli ambienti interni e in alcuni luoghi di culto, dal 1460 al 1463 sono documentate le prime attivit\u00e0 lavorative di Domenico Gagini a Palermo, opere consistenti nel recupero, ripristino e manutenzione di mosaici, arabeschi e intarsi, dei manufatti marmorei preesistenti, lavori sollecitati dal ciantro della Cappella di San Pietro. L'attivit\u00e0 dell'artista ticinese \u00e8 documentata per tre campagne annuali consecutive a partire dal 1460 - 1461, 1461 - 1462 fino al 1462 - 1463, che secondo le disposizioni del re, comportarono una retribuzione complessiva di 60 onze per l'intero triennio.\nGli interventi si ravvisano in particolar modo nella scena raffigurante la \"Risurrezione di Tabita\", tra le architetture dell'ambientazione si distingue una porzione di edi\ufb01cio a pianta ottagonale, con grandi oculi sui lati sfaccettati del tamburo, copertura a cupola caratterizzata da poderosi costoloni e un accenno di lanternino sommitale. Dettaglio identificabile con la Cupola del Brunelleschi, nella fattispecie il particolare richiama con l'impianto e la forma, quelli della cupola della cattedrale di Santa Maria del Fiore di Firenze. Omaggio sincero e riconoscente verso il maestro Filippo Brunelleschi e testimonianza concreta dei trascorsi fiorentini, ulteriore suggello alla cronaca fornita da Giorgio Vasari.\nSeguiranno nel 1482 il ripristino delle pitture. Nel 1506, regnante Ferdinando d'Aragona il \"Cattolico\", essendo cantore di Cappella (\"ciantro\") Giovanni Sanchez, furono realizzati i mosaici sulla parete meridionale esterna e verosimilmente il rivestimento con marmo cipollino della superficie inferiore.\nEpoca spagnola.\nNel 1549 Tommaso Fazello in \"Della storia di Sicilia deche due\" cita spesso la descrizione della situazione disastrosa in cui versava l'intero complesso del \"Castrum superius\" o \"Palatium novum\" al punto che era possibile scorgere la Cappella Palatina attraverso le rovine. La situazione miglior\u00f2 quando i vicer\u00e9 di Sicilia abbandonando il Palazzo Chiaramonte-Steri o \"Hosterium Magnum\", elessero a propria residenza le strutture del Palazzo dei Normanni operando una sequenza infinita di migliorie. I rifacimenti interessarono anche la cappella, al punto che nel 1682 si rese necessaria la ricostruzione di un arco rovinatosi assieme ad una limitata superficie musiva.\nEpoca sabauda.\nNel 1714, il neoinsediato re Vittorio Amedeo II di Savoia dispone attraverso il tribunale del real patrimonio l'incremento dei fondi destinati alla manutenzione del tempio, aumento pari all'importo di 423 scudi.\nEpoca borbonica.\nNel 1716 e 1753 i lavori di restauro proseguirono con il recupero, il rifacimento e la realizzazione di nuovi mosaici, dell'altare maggiore, e la realizzazione con posa della statua marmorea raffigurante \"San Pietro\", opera di Giovanni Battista Ragusa. Mattia Moretti (\u2020 1779), mosaicista attivo a Roma presso la Reverenda Fabbrica di San Pietro, chiamato da Carlo III nel 1753 durante il suo mandato di Re di Sicilia, a recuperare la preziosa decorazione musiva coadiuvato dal pittore Gaspare Serenari con la collaborazione dei periti in pietre dure: il romano Gaspare Nicoletti e del miniaturista fiorentino Gioacchino La Manna. Esternamente fu realizzato un nuovo ciclo, allegoria del particolare momento storico, improntato alle vicende di Davide e Assalonne, caratterizzato dal medaglione in cui sono riprodotti i profili di Ferdinando III e Maria Carolina.\nPer questioni logistiche e di ricettivit\u00e0 \u00e8 luogo deputato ad ospitare eventi minori, solo la cattedrale metropolitana primaziale della Santa Vergine Maria Assunta, per volont\u00e0 sancita da privilegio, era sede delle celebrazioni per le cerimonie pi\u00f9 importanti: incoronazioni e matrimoni fra reali. Tuttavia nel 1810 la cappella fu teatro del battesimo del futuro sovrano Ferdinando II delle Due Sicilie figlio di Francesco I e Maria Isabella.\nFu cornice del matrimonio di Maria Cristina figlia di Ferdinando III con Carlo Felice di Savoia, conte di Ginevra e futuro Re di Sardegna nel 1807; e dello sposalizio fra Maria Amalia e Filippo Luigi Borbone, duca d'Orleans, futuro Re di Francia nel 1809.\nUna targa in bassorilievo collocata nel portico ricorda la nascita di Ferdinando a Napoli nel 1800, figlio primogenito di Francesco e Maria Clementina, morto a pochi mesi, appena prima della madre.\nEpoca contemporanea.\nUno studio approfondito della Cappella Palatina fu condotto dall'architetto russo Alexander Pomerantsev Nikanorovich, la monumentale e dettagliata analisi delle opere in essa custodite gli valse il titolo di Accademico di architettura di San Pietroburgo nel 1887. Il lavoro consisteva nel dettagliare con disegni e foto le 172 scene mosaicate corredando l'opera con le riproduzioni grafiche degli intagli e delle incisioni dell'elaborato soffitto ligneo. Fra i famosi letterati che hanno visitato e decantato le meraviglie della Cappella durante i grand tour si annovera Guy de Maupassant con le citazioni nelle opere \"\"La vita errante\" e \"La Sicilia\"\". Durante la sua visita a Palermo nel 1885, la defin\u00ec:\nNel giorno 11 febbraio del 1929 qui si spos\u00f2 il principe Cristoforo di Grecia e Danimarca e la principessa francese Francesca d'Orl\u00e9ans.\nDanneggiata dal terremoto del settembre 2002 fu sottoposta a restauri, conclusi nel luglio 2008. Il progetto dei restauri, redatto dall'architetto Guido Meli dirigente del \"Centro regionale per il restauro\" della Regione Siciliana, fu finanziato dal mecenate tedesco Reinhold W\u00fcrth per oltre tre milioni di euro. I lavori furono eseguiti da un gruppo di restauratori di beni culturali sotto la direzione tecnica dell'architetto Mario Li Castri. I servizi turistici sono curati dalla Fondazione Federico II.\nLa messa \u00e8 celebrata ogni domenica alle 10:00. L'ingresso al pubblico della chiesa e del Palazzo Reale \u00e8 in Piazza del Parlamento, dove si trova la biglietteria.\nDal 3 luglio 2015 fa parte del Patrimonio dell'umanit\u00e0 (UNESCO) nell'ambito dell'Itinerario arabo-normanno di Palermo, Cefal\u00f9 e Monreale.\nArchitettura.\nIl tempio concepito come cappella privata, in aggiunta al primitivo luogo di culto nel livello inferiore, ha una lunghezza di 33 metri e 13 di larghezza. Le absidi, secondo i canoni bizantini poste a levante, sono incastonate nell'ala rinascimentale di Palazzo dei Normanni, il corpo ecclesiale separa i maggiori cortili interni. La parete della navata destra e la loggia adiacente si affacciano sul \"Cortile Maqueda\". La cupola e il campanile originariamente erano visibili dal \"Piano di Palazzo\" prima di essere inglobate nell'aggregato di edifici del Palazzo Reale, in seguito alle costruzioni operate dai vicer\u00e9 in epoca spagnola.\nEdificio con impianto basilicale a tre navate separate da colonne in granito e marmo cipollino a capitelli compositi che sorreggono una struttura di archi ad ogiva, cinque per lato, per un totale di sedici comprendendo quelle dell'arco trionfale e degli archi del \"prothesis\" e del \"diaconicon\". Completa la costruzione la cupola, eretta sopra la crociera del santuario - presbiterio, quest'ultima area nella fattispecie sopraelevata e recintata rispetto al piano di calpestio delle navate. La cupola, il transetto e le absidi sono interamente decorate nella parte superiore da mosaici bizantini, tra i pi\u00f9 importanti della Sicilia, raffiguranti scene bibliche varie, gli evangelisti e il Cristo Pantocratore benedicente, l'immagine di maggiore impatto della cappella. I cicli musivi si distinguono in due epoche, la prima prettamente normanna seguita da quella borbonica:\nAlle pareti episodi tratti dal Vecchio e Nuovo Testamento con i cicli che spaziano dalla Creazione estrapolati dalla Genesi fino alla vita nel Giardino dell'Eden; episodi riguardanti la vita di No\u00e8 e il Diluvio universale; episodi su Abramo, Isacco, Giacobbe fino alla nascita, vita, miracoli e Passione di Ges\u00f9. Concludono la rassegna i cicli di scene su Pietro e Paolo apostoli. Completano il panorama le raffigurazioni delle schiere di arcangeli e angeli, profeti ed evangelisti, dottori della chiesa e una lunga teoria di santi raffigurati a corpo intero o solo ritratti nei medaglioni.\nLoggia, nartece e ingresso.\n \nLa parete ospitava un orologio idraulico in pietra, destinato a segnare le ore canoniche, recante iscrizioni incise in greco, latino e arabo. Le decorazioni a mosaico, molte delle quali risalgono agli interventi borbonici del 1800c., narrano le vicende di Davide e Assalonne: i \"Guerrieri di Davide attaccano gli\" \"israeliti\" \"ribelli\", \"Assalonne aggrovigliato coi capelli nei rami dell'albero\", \"Assalonne ucciso da Joab\", \"Davide piange la morte di Assalonne\", il \"Trionfo di Davide\", \"Davide e Salomone\". Una scena estranea al ciclo raffigura la \"Consegna della bolla al Ciantro di Cappella da parte di Ruggero\".\nSulla parete del vestibolo \u00e8 inserito un altro mosaico raffigurante il \"Genio di Palermo\" in panni regali e sembianze d'uomo maturo, ritratto con il cane, la serpe, e l'aquila allegorie rispettivamente della fedelt\u00e0, dell'invasore da schiacciare, della libert\u00e0 intesa come personificazione della citt\u00e0 di Palermo e del regno ad essa associato. Nel medaglione sono riprodotti i volti di Ferdinando III e Maria Carolina.\nTutti i mosaici delle pareti esterne riflettono sotto forma di allegorie, la drammatica storia dei regni napoletano e siciliano nel tardo XVIII secolo, ovvero: l'invasione delle armate rivoluzionarie francesi, la fuga della famiglia reale da Napoli a Palermo, l'istituzione della Repubblica napoletana nella citt\u00e0 partenopea, la guerra tra il governo repubblicano e sanfedisti, la successiva restaurazione dei Borboni. Nell'ambiente del nartece a sinistra \u00e8 collocato il fonte battesimale ove furono battezzati sovrani e componenti dei Borboni durante la forzata fuga riparatoria a Palermo.\nControfacciata.\nSulla parete occidentale o controfacciata si riscontrano sovrapposizioni di manufatti e restauri eseguiti in epoche differenti. Al mosaico della prima epoca normanna si accosta il trono assemblato in epoca aragonese, intervento datato 1460 regnante Giovanni II d'Aragona. Lo spazio centrale totalmente occupato dal trono reale in stile romanico, elevato rispetto al piano di calpestio, fronteggia il santuario altrettanto sopraelevalto. Pavimenti, scale, spalliera e braccioli presentano una ricca decorazione con intarsi in marmo e mosaici ove predomina lo stile cosmatesco in armoniosa sintonia con motivi geometrici e floreali di matrice araba. Il potere temporale del monarca \u00e8 suggellato dallo stemma recante le insegne della Casa d'Aragona e del Regno di Sicilia delimitato da due leoni in posizione simmetrica e speculare.\nSulla parete superiore del trono \u00e8 raffigurata la \"Maest\u00e0 di Cristo fra gli Apostoli Pietro e Paolo\" ovvero un terzo Cristo Pantocratore con aureola a croce greca, abbigliamento regale, in atto benedicente con la mano destra mentre la sinistra tiene chiuso il Vangelo, ritratto fra \"San Pietro\" e \"San Paolo\" apostoli e gli arcangeli \"Michele\" e \"Gabriele\". Il posizionamento dell'immagine del Cristo Pantocratore in differenti ambienti non si riscontra in nessun altro tempio siciliano. \u00c8 qui che si incarna con la massima potenza l'idea di una relazione speciale tra Dio e il monarca, tra re e il Re dei re.\nCupola.\nAl centro della cupola il \"Cristo Pantocratore\", raffigurato in atto benedicente con la mano destra, con la sinistra tienel'equivalente immagine absidale tra i mosaici di datazione pi\u00f9 antica risalenti alla costruzione originaria. L'aureola a croce greca, le vesti ricordano gli abiti cerimoniali degli imperatori bizantini. Cristo \u00e8 posto al centro del cerchio circondato dagli otto arcangeli \"Michele\", \"Gabriele\", \"Uriele\", \"Raffaele\", \"Barachiel\", \"Jeudiel\", \"Sealtiel\", \"?\", a loro volta abbigliati in abiti regali, con lo scettro nella mano destra, simbolo di potenza, molti di essi recano il globo crucigero nella sinistra, in atteggiamento orante in atto di riverenza. Lo splendore e la magnificenza della gloria celeste \u00e8 ancor pi\u00f9 esaltata dalla luce delle otto finestre poste alla base dell'emisfero.\nAlle pareti del corpo che sostiene il tamburo sono raffigurati quattro profeti: \"Giovanni Battista\", \"Salomone\", \"Zaccaria\" e \"Davide\". Appena sopra fanno capolino le teste di altri otto profeti \"Isaia\", \"Geremia\", \"Ezechiele\", \"Giona\", \"Daniele\", \"Mos\u00e8\", \"Elia\" ed \"Eliseo\", che recano pergamene con citazioni greche, indicanti la venuta di Cristo. Nelle nicchie d'angolo con doppia strombatura sono raffigurati i quattro evangelisti, \"Giovanni\", \"Luca\", \"Marco\", \"Matteo\", nei cartigli gli incipit in latino dei rispettivi Vangeli. L'insieme evoca il Salmo 11,4 :\"Il Signore nel tempio santo, il Signore ha il trono nei cieli\".\nAbsidi.\nSull'arco absidale, tratta dalla tradizione bizantina \u00e8 rappresentata la scena dell\"Annunciazione\" con l\"Arcangelo Annunciante\" a sinistra e la \"Vergine Annunciata\" a destra, mosaico eseguito dalle maestranze al servizio di Ruggero.\nIl \"Cristo Pantocratore\" della calotta dell'abside tiene nella mano sinistra il Vangelo aperto al versetto: \"Io sono la luce del mondo, chi segue me non cammina nelle tenebre, ma avr\u00e0 la luce della vita\", scritto in greco sulla pagina sinistra e in latino sulla destra. Nel registro inferiore o catino absidale, l'iconostasi presenta la \"Vergine in Trono\", a sinistra \"Pietro Apostolo\" e \"Maria Maddalena\", sulla destra \"Giovanni il Battista\" e \"Giacomo Apostolo\". Queste ultime figure sono aggiunte effettuate nel tardo XVIII secolo, pertanto non rispettano i canoni bizantini.\nSoffitto.\nOltre ai mosaici bizantini, pavimenti cosmateschi, la Cappella Palatina \u00e8 celebre per i soffitti intagliati, realizzati dai maestri di scuola fatimide e iranica, espressione artistica tipica degli edifici arabi del Ifriqiya e della Persia. Le muqarnas dei cassoni lignei, dipinte con immagini rare e iscrizioni cufiche, presentano ornamenti fitoformi e zoomorfi, uccelli, animali fantastici e mitologici, tra cui figure umane, quest'ultime espressamente vietate dalla tradizione musulmana altrove, qui immortalate in: scene di caccia, di guerra e d'amore, suonatori, danzatori e danzatrici del ventre, giocatori di scacchi.\nLe espressioni palatine costituiscono una rarissima eccezione, unico caso presente in Sicilia d'arte islamica permeata dal gusto e dalle concezioni nordiche: tra le rosette in legno pitture con le raffigurazioni dello stesso sovrano committente o eminenti dignitari o rappresentanti in vesti orientali, spesso seduti a gambe incrociate nell'atto di suonare chitarre e altri strumenti. Quasi a conciliare la loro musica astratta e silenziosa con i cori dei canti bizantini e latini.\nChiesa ipogea.\n\u00c8 impropriamente chiamato \u00ab\"Cripta\"\u00bb della Cappella Palatina il complesso ipogeo di Santa Maria delle Grazie, costituito da una chiesetta, preceduta da nartece, dall'antistante sacello e dagli ambulacri. Questa chiesa \u00e8 probabilmente il primo edificio religioso della cittadella militare normanna. Nel 1117 primitivo santuario sotterraneo, definito da Tommaso Fazello: \"Specum subterraneum religiosissimum\", altrimenti noto come primitiva chiesa di Santa Maria di Gerusalemme. Il nartece ospitava il sacello, camera sepolcrale di re Guglielmo I di Sicilia, il cui sarcofago fu trasferito dal figlio Guglielmo II nel 1182 nella cattedrale di Santa Maria Nuova di Monreale.\nDue scale simmetriche comunicano con la chiesa ubicata al livello superiore, ingresso mutato pi\u00f9 volte nei secoli, circostanza che ha generato l'equivoco della cripta. Uno degli ambienti custodisce il Tesoro della Cappella Palatina.\nManufatti documentati:\nSepolture o inumazioni di vicer\u00e9:\nSono presenti \"Sepulcrum Canonicorum\", \"Sepulcrum Beneficiatorum\", sepolture di coronati, notabili e prelati.\nArea museale.\nIn mostra al Museo il diploma autentico del 1140 con il quale Ruggero II regolamentava l'ordine dei servizi divini e la gerarchia ecclesiastica della cappella."}
{"id": "1187662", "revid": "1782831", "url": "https://it.wikipedia.org/wiki?curid=1187662", "title": "Tom Lenk", "text": "Biografia.\nLenk \u00e8 nato a Camarillo, in California, figlio di Pam, una insegnante, e di Fred Lenk, un suonatore di tuba ed insegnante di musica. Si \u00e8 laureato alla UCLA con un Bachelor of Arts.\nLenk \u00e8 apparso in diversi episodi di \"Buffy l'ammazzavampiri\", \"Angel\" prodotti della NBC, nonch\u00e9 in \"Joey\", \"Six Feet Under\" ed altre. Ha avuto anche piccole parti in film.\nOltre a recitare, Lenk \u00e8 un cantante e drammaturgo. Ha tenuto tourn\u00e9e con il cast europeo di Grease e ha scritto tre commedie. Lenk ha assunto il ruolo di Franz nel rock musical di Broadway di et\u00e0 a partire dal 14 settembre 2009, dopo aver interpretato il ruolo a teatro nel 2006.\n\u00c8 apparso in diversi spot pubblicitari.\nDoppiatori italiani.\nNelle versioni in italiano dei suoi film, Tom Lenk \u00e8 stato doppiato da:"}
{"id": "1187663", "revid": "77358", "url": "https://it.wikipedia.org/wiki?curid=1187663", "title": "Alexandr Sergeyevi\u010d Jakovlev", "text": ""}
{"id": "1187665", "revid": "2175", "url": "https://it.wikipedia.org/wiki?curid=1187665", "title": "Aleksandr Sergeyevi\u010d Jakovlev", "text": ""}
{"id": "1187678", "revid": "287204", "url": "https://it.wikipedia.org/wiki?curid=1187678", "title": "Piedi d'argilla", "text": "Piedi d'argilla (\"Feet of Clay\") \u00e8 un romanzo fantasy di Terry Pratchett del 1996. \u00c8 ambientato nel Mondo Disco e fa parte del ciclo dedicato al corpo della Guardia Cittadina.\nIl titolo si riferisce al colosso dai piedi d'argilla narrato dalla Bibbia (Daniele, 2: 31-35), ma anche all'argilla di cui sono costituiti i golem. \nTrama.\nLa storia si apre con la vendita di un golem, in circostanze decisamente sospette. Seguono due omicidi e i misteriosi e reiterati tentativi di avvelenamento del Patrizio, sempre a base di arsenico. \nIl comandante Vimes, il capitano Carota, il caporale Nobbs si trovano coinvolti in un complotto che, come in altri casi, mira a un riavvicendamento dei vertici di Ankh-Morpork. Ma chi, stavolta, e perch\u00e9? E quale sar\u00e0 il destino dei golem? "}
{"id": "1187680", "revid": "33751", "url": "https://it.wikipedia.org/wiki?curid=1187680", "title": "Supercoppa Svizzera", "text": ""}
{"id": "1187682", "revid": "339392", "url": "https://it.wikipedia.org/wiki?curid=1187682", "title": "Supaidaman", "text": ""}
{"id": "1187683", "revid": "729019", "url": "https://it.wikipedia.org/wiki?curid=1187683", "title": "Prognatismo", "text": "Il prognatismo (dal greco antico \u03c0\u03c1\u03cc, \"pro\", \u00abdavanti\u00bb e \u03b3\u03bd\u03ac\u03b8\u03bf\u03c2, \"gn\u00e0thos\", \u00abmascella\u00bb, letteralmente \u00abmascella in avanti\u00bb), indica la situazione in cui l'osso mascellare sporge rispetto alla mandibola. La condizione contraria, in cui la mandibola sporge rispetto all'osso mascellare, \u00e8 definita invece progenismo.\nIn medicina.\nNell'essere umano rappresenta una patologia malformativa a cui consegue un difettoso combaciare delle arcate dentali, con malocclusione e problemi masticatori.\nDiagnostica.\nIn termini di ortodonzia il prognatismo pu\u00f2 essere relativo oppure falso, valutato clinicamente rispetto ai globali parametri scheletrici. Si intende prognatismo assoluto, il parametro valutato in riferimento alla verticale tracciata dalla radice del naso, perpendicolare al piano di Francoforte. Viene valutato come carattere antropometrico.\nTrattamento.\n\u00c8 in genere correggibile con l'ortodonzia dall'odontoiatra, tuttavia, nei casi in cui l'ortodonzia non sia sufficiente, \u00e8 necessario un intervento chirurgico maxillo-facciale.\nIn zoologia.\nIn zoologia il capo in toto \u00e8 detto prognato quando l'asse maggiore del cranio \u00e8 il prolungamento dell'asse corporeo. La bocca \u00e8 pertanto rivolta in avanti. Se riferito al solo apparato masticatore, indica la sporgenza della mandibola, come si pu\u00f2 comunemente osservare in molti cani molossoidi come il Bulldog inglese, o della mascella rispetto al piano facciale.\nEntomologia.\nIl suffisso \"-gnatha\" \u00e8 piuttosto diffuso in entomologia, arrivando ad identificare con la forma del capo e tipologie ed orientamento mascellare interi gruppi sistematici, come per gli \"archaeognatha\". Il capo prognato \u00e8 carattere distintivo fondamentale nell'identificazione delle specie. Si riscontra ad esempio in coleotteri come molti carabidi.\nIl termine \u00e8 contrapposto a ipognato detto del capo quando l'asse maggiore del cranio \u00e8 diretto perpendicolarmente e verso il basso, come nelle locuste; per epignato, ortognato, e metagnato vedi le relative voci sul glossario entomologico. \n\"Ischnura prognata\", \u00e8 una piccola libellula che prende il nome specifico dalle caratteristiche del capo.\nIn antropologia e paleoantropologia.\nIn antropologia il grado di prognatismo \u00e8 un carattere di conformazione anatomica normale ed \u00e8 misurabile attraverso l'angolo facciale. In riferimento al prognatismo alveolare viene anche adoperato il termine \"profatnia\". Nella paleoantropologia, e pi\u00f9 in generale nello studio dell'evoluzione della specie umana, \u00e8 uno dei tanti caratteri che permette di classificare i soggetti pi\u00f9 antichi come l\"Australopithecus\", spiccatamente prognati e a differenziarle da quelle successive che si posizionano in uno stadio evolutivo diretto verso la specie \" Homo sapiens\", maggiormente ortognati. Le diramazioni dell'evoluzione porteranno comunque i rappresentanti dei diversi rami ad assumere differenti conformazioni craniche. \" Homo neanderthalensis\", ad esempio, presenta generalmente un prognatismo superiore ai coevi \" Homo sapiens\"."}
{"id": "1187684", "revid": "9367429", "url": "https://it.wikipedia.org/wiki?curid=1187684", "title": "Brufolo", "text": ""}
{"id": "1187686", "revid": "10125", "url": "https://it.wikipedia.org/wiki?curid=1187686", "title": "Prognato", "text": ""}
{"id": "1187687", "revid": "10125", "url": "https://it.wikipedia.org/wiki?curid=1187687", "title": "Prognare", "text": ""}
{"id": "1187688", "revid": "125527538", "url": "https://it.wikipedia.org/wiki?curid=1187688", "title": "Attacco est-indiano", "text": "L'attacco est-indiano \u00e8 un sistema di apertura degli scacchi.\nNon pu\u00f2 essere considerata un'apertura vera e propria, in quanto si pu\u00f2 presentare attraverso diversi ordini di mosse, prescindendo in linea di massima dalle risposte del Nero, in modo da raggiungere uno schieramento simile a quello illustrato nel diagramma.\nQuesto sistema pu\u00f2 presentarsi dopo 1.e4, nel caso il nero non risponda 1...e5, ma opti per la difesa francese, la Caro-Kann o la siciliana, ma si origina anche spesso dopo 1.Cf3, oppure dopo 1.g3 o 1.d3. Il bianco prosegue fianchettando l'alfiere e sostenendo il pedone in e4 con d3, e arroccando. In pratica il bianco vuole raggiungere una posizione simile a quella della difesa est-indiana, ma a colori invertiti e disponendo di un tempo in pi\u00f9.\nLa strategia del bianco consiste nel cercare di avanzare il pedone da e4 ad e5, proteggendolo poi attraverso Te1 e Af4, per poi attaccare l'arrocco avversario con h4; il nero a sua volta tenta di avanzare i propri pedoni sul lato di Donna.\nNumerosi e brillanti esempi di questo sistema si possono rintracciare nelle partite di campioni mondiali come Vasilij Smyslov, Bobby Fischer e Tigran Petrosyan."}
{"id": "1187692", "revid": "1516566", "url": "https://it.wikipedia.org/wiki?curid=1187692", "title": "Edamame", "text": "Edamame sono fagioli di soia acerbi, usati nella gastronomia di Cina e Giappone.\nEtimologia.\nIl nome giapponese significa letteralmente \"fagiolo dello stelo\" (\"eda\" = \"ramo\" o \"stelo\" + \"mame\" = \"fagiolo\"), perch\u00e9 i fagioli vengono di solito lessati mentre sono ancora attaccati allo stelo. Il nome si riferisce sia al legume che alla pietanza.\nPreparazione.\nI fagioli vengono lessati o cotti al vapore senza essere estratti dal baccello e serviti raffreddati o talvolta caldi. Il sistema pi\u00f9 comune \u00e8 di raffreddarli, cospargerli di sale, prenderne uno con entrambe le mani, portare il lato concavo sulle labbra e schiacciare il baccello facendo entrare in bocca il fagiolo. I fagioli vengono mangiati mentre il baccello viene scartato. Nella tradizione giapponese viene utilizzato il sale marino naturale chiamato \"arajio\".\nConsumo.\nIn Giappone vengono spesso consumati come spuntino ed accompagnati con la birra.\nAl di fuori dell'estremo oriente l\"'edamame\" si trova talvolta nei ristoranti giapponesi e cinesi: nei ristoranti giapponesi \u00e8 spesso servito per accompagnare un aperitivo.\nLa produzione di \"edamame\" negli Stati Uniti e nel Regno Unito si \u00e8 diffusa nel XX secolo, mentre in Italia nei primi anni del XXI secolo veniva prodotto in quantit\u00e0 limitata solo nella zona del delta del Po. In Italia possono essere acquistati per lo pi\u00f9 surgelati."}
{"id": "1187693", "revid": "2134764", "url": "https://it.wikipedia.org/wiki?curid=1187693", "title": "Fussball Club Vaduz", "text": "Il Fussball Club Vaduz, meglio noto come Football Club Vaduz o pi\u00f9 semplicemente come Vaduz, \u00e8 una societ\u00e0 calcistica liechtensteinese con sede nella citt\u00e0 di Vaduz. Partecipa al campionato svizzero e milita nella Super League, la prima serie. Inoltre prende regolarmente parte alla Coppa del Liechtenstein, che dava accesso al secondo turno preliminare dell'Europa League fino al 2020, dato che dal 2021 la vincitrice prende parte alla Conference League e della quale \u00e8 la squadra egemone, avendola conquistata per ben 47 volte. Disputa le partite casalinghe nello stadio nazionale del Liechtenstein, il Rheinpark Stadion.\nNei tempi passati, la maggior parte dei giocatori era natia del Liechtenstein, tanto che la squadra veniva considerata come il \"vivaio\" della nazionale alpina. Attualmente, tuttavia, \u00e8 aumentato il numero di giocatori stranieri che vestono la maglia di questa formazione, e la prima squadra \u00e8 composta per lo pi\u00f9 da giocatori provenienti dai pi\u00f9 diversi Paesi.\nAttualmente il capitano del FC Vaduz \u00e8 il portiere Benjamin B\u00fcchel, titolare anche nella Nazionale di calcio del .\nStoria.\nIl Vaduz venne fondato il 14 febbraio 1932 e il suo primo presidente fu Johann Walser. Disput\u00f2 la sua prima partita di allenamento il 24 aprile di quello stesso anno, a Balzers, vincendo per 2 a 1 contro la squadra di casa. Nel 1933 la squadra prese parte per la prima volta ai campionati di calcio in Svizzera, risalendo lentamente le varie categorie. Nel 1949 vinse la sua prima Liechtensteiner Cup e nel 1960 approd\u00f2 alla Prima Lega elvetica grazie alla promozione in seconda divisione.\nNel 1992 si affacci\u00f2 per la prima volta al calcio europeo, prendendo parte alla Coppa delle Coppe essendo vincitrice della Liechtensteiner Cup. Questa prima esperienza europea vide la squadra sconfitta al primo turno, con un passivo di 12 a 1 nei confronti della squadra ucraina del \u010cornomorec' Odessa. La successiva qualificazione alla Coppa delle Coppe avvenne nel 1996-1997 e in questa occasione la squadra riusc\u00ec a passare il primo turno, sconfiggendo l'Universitate R\u012bga (Lettonia) per 5 a 3, ma venendo poi battuta al secondo turno dal Paris Saint-Germain per 7 a 0.\nDopo l'abolizione della Coppa della Coppe, nel 1999 prese parte ai preliminari della UEFA Europa League, essendo l'unica squadra professionista del Liechtenstein. Solo nel 2002 riusc\u00ec a sfiorare l'accesso alle fasi successive, pareggiando per\u00f2 0-0 la partita decisiva contro gli scozzesi del Livingston, in un incontro che ebbe anche strascichi polemici a causa di un gol segnato dal Vaduz allo scadere del tempo regolamentare e non convalidato dall'arbitro, gol che avrebbe altrimenti permesso alla squadra del Principato di superare il turno. Venne cos\u00ec eliminata dopo l'1-1 della gara casalinga.\nIl 12 maggio 2008 \u00e8 la data della storica promozione in Super League, una volta che riusc\u00ec a scavalcare in classifica il Bellinzona, reduce dall'estenuante cavalcata nella Coppa Svizzera.\nNella stagione 2009-2010 riusc\u00ec nella storica impresa di passare al terzo turno preliminare di Europa League dopo la vittoria contro gli scozzesi del Falkirk ai tempi supplementari per 2-0 dopo aver perso in Scozia per una rete a zero.\nIl miracolo venne ripetuto nella stagione 2011-2012, dove la squadra riusc\u00ec a passare il turno contro i serbi del Vojvodina ribaltando la sconfitta per 2-0 dell'andata con un 1-3 al ritorno.\nNella stagione 2013-2014 il Vaduz di Giorgio Contini si classifica primo in Challenge League, guadagnandosi la promozione in Super League, che arriva il 4 maggio 2014, con quattro giornate di anticipo.\nNella stagione 2014-2015 il Vaduz, sempre guidato da Giorgio Contini, partecipa al primo turno preliminare di Europa League come vincitore della coppa del Liechtenstein e lo supera battendo il College Europa per 3-0 in casa e 1-0 a Gibilterra. Al secondo turno preliminare viene sconfitto per 3-2 in Polonia dal Ruch Chorz\u00f3w ed esce dalla competizione dopo lo 0-0 al Rheinpark Stadion.\nPrende parte alle qualificazioni per la fase a gironi di UEFA Europa League 2018-2019. Qui elimina il Levski Sofia con una vittoria per 1-0 in casa ed una sconfitta per 3-2 in Bulgaria (regola dei gol in trasferta), ma al turno seguente viene sconfitto dai lituani dello \u017dalgiris. In questo cammino europeo eguaglia il record per numero di turno passati, ovvero uno, gi\u00e0 fatto altre due volte.\nSempre vincendo la Coppa del Liechtenstein riesce ad ottenere la partecipazione alla UEFA Europa League 2019-2020,dove nel primo turno elimina gli islandesi del Breidablik, e nel secondo in rimonta gli ungheresi il Videoton, nettamente favoriti. Nel terzo turno affronta i tedeschi dell'Eintracht Francoforte, ma viene battuto. Termina cos\u00ec li il cammino del Fussball Club Vaduz in UEFA Europa League. \nColori e simboli.\nIl colore sociale del Vaduz \u00e8 il rosso scuro; nelle partite fuori casa alternano invece una maglia nera ad una bianca.\nPalmar\u00e8s.\nStatistiche nelle competizioni UEFA.\nTabella aggiornata alla stagione 2020-2021.\nOrganico.\nRosa 2020-2021.\n\"Aggiornata al 27 gennaio 2021.\""}
{"id": "1187696", "revid": "729019", "url": "https://it.wikipedia.org/wiki?curid=1187696", "title": "Battaglia di Vindonissa", "text": "La battaglia di Vindonissa fu combattuta nel 298 a Vindonissa (moderna Windisch, Svizzera) tra l'esercito romano comandato dal cesare Costanzo Cloro e quello degli Alemanni: lo scontro risult\u00f2 in una vittoria romana, che rafforz\u00f2 la frontiera del Reno."}
{"id": "1187702", "revid": "36426", "url": "https://it.wikipedia.org/wiki?curid=1187702", "title": "Forte delle Rocchette", "text": "Il forte delle Rocchette \u00e8 una fortificazione costiera situata sull'omonimo promontorio tra Castiglione della Pescaia e punta Ala, in provincia di Grosseto.\nStoria.\nIl complesso venne costruito come torre di avvistamento nel corso del XII secolo, in posizione dominante su un porto all'epoca esistente, nei pressi della perduta pieve di Rocca. Una bolla papale datata 1188 ricorda l'esistenza sia della pieve che della stessa fortificazione costiera, all'epoca denominata Rocca de Campo Albo.\nNel tardo Duecento, pi\u00f9 precisamente nel 1289, il complesso fortificato risultava invece denominato Rocchetta de Capalbi.\nNella seconda met\u00e0 del Cinquecento la struttura difensiva costiera venne notevolmente fortificata per volere di Cosimo I de' Medici, al fine di implementare e rendere maggiormente efficiente il sistema difensivo lungo questo tratto costiero del granducato di Toscana. Gli interventi di ampliamento e riqualificazione trasformarono di fatto l'originaria torre in un imponente fortificazione: i lavori di riqualificazione terminarono nel 1568.\nNella seconda met\u00e0 del Settecento fu costruita, presso il forte, la cappella della Madonna del Carmine alle Rocchette, in sostituzione della perduta pieve di epoca medievale.\nLa struttura militare fu dismessa dopo l'annessione al Regno d'Italia, quando venne trasformata in un faro, che rimase attivo fino alla prima met\u00e0 del secolo scorso, epoca in cui fu decisa la vendita a privati.\nUn ulteriore intervento di ristrutturazione venne effettuato tra il 1878 ed il 1888, al termine del quale \u00e8 stato conferito al complesso l'attuale aspetto che lo contraddistingue.\nDescrizione.\nIl forte delle Rocchette \u00e8 delimitato da una serie di cortine murarie che cingevano fin dal Cinquecento l'area della fortificazione che si articola a pianta poligonale.\nNella parte centrale dell'ala settentrionale del complesso si eleva la torre a sezione quadrata, che costituisce l'originaria struttura di epoca medievale, rimasta priva dell'originario coronamento sommitale. I restanti corpi di fabbrica, che si addossano alla struttura turriforme, presentano in vari punti le merlature sommitali, mentre sui lati esterni conservano in vari tratti il basamento a scarpa che conferisce al complesso l'aspetto fortificato. L'accesso \u00e8 possibile attraverso una porta ad arco a tutto sesto."}
{"id": "1187706", "revid": "2519", "url": "https://it.wikipedia.org/wiki?curid=1187706", "title": "Provincia di Kalinga", "text": "Kalinga \u00e8 una provincia delle Filippine, situata nell'interno della parte settentrionale di Luzon, nella Regione Amministrativa Cordillera.\nIl capoluogo \u00e8 Tabuk.\nStoria.\nIl Republic Act n.4695 del 18 giugno 1966 suddivise l'originaria provincia di Mountain Province in diverse entit\u00e0 pi\u00f9 piccole, tra le quali anche la provincia di Kalinga-Apayao. Nel febbraio del 1995, con il Republic Act n.7878, avvenne la definitiva separazione che ha portato alla creazione di due province distinte: Apayao e Kalinga.\nGeografia fisica.\nKalinga confina con le seguenti province: a nord con Apayao, a nord-est con Cagayan, ad est con Isabela, a sud con Mountain Province e ad ovest con Abra.\nNon ha sbocchi sul mare e, specie nella parte occidentale, \u00e8 coperta dalle montagne della Cordillera Central, solcata da fiumi e ricca anche di laghi, cascate e foreste (coprono circa un terzo dell'intero territorio).\nGeografia antropica.\nSuddivisioni amministrative.\nLa provincia di Kalinga comprende 8 municipalit\u00e0:\nEconomia.\nLa principale occupazione della popolazione \u00e8 l'agricoltura. Su tutte le coltivazioni spicca quella del riso ma si producono anche frumento, legumi, manioca, mango, ananas e caff\u00e8.\nCome in tutta la regione il sottosuolo \u00e8 piuttosto ricco, in particolare si estraggono: argento, oro, solfuri e fosfati.\nIn crescita il turismo ancora poco sviluppato se non per quanto riguarda la pratica del rafting lungo le rapide del fiume Chico, affluente del Cagayan."}
{"id": "1187713", "revid": "339392", "url": "https://it.wikipedia.org/wiki?curid=1187713", "title": "Premostratense", "text": ""}
{"id": "1187715", "revid": "768068", "url": "https://it.wikipedia.org/wiki?curid=1187715", "title": "Fobetore", "text": "Nella mitologia greca Fobetore (in greco \u03a6\u03bf\u03b2\u03b7\u03c4\u03ce\u03c1, \"Phob\u0113t\u1e51r\", \"spaventoso\") o Icelo (\u1f3c\u03ba\u03b5\u03bb\u03bf\u03c2, \"\u00cdkelos\", \"somigliante\") \u00e8 uno degli Oniri, figlio di Ipno e fratello di Morfeo e Fantaso.\nNelle \"Metamorfosi\" di Ovidio viene descritto come la personificazione degli incubi, nei quali appare con sembianze di animale. Gli dei lo chiamano Icelo, mentre gli uomini Fobetore."}
{"id": "1187718", "revid": "768068", "url": "https://it.wikipedia.org/wiki?curid=1187718", "title": "Fantaso", "text": "Nella mitologia greca Fantaso (in greco \u03a6\u03b1\u03bd\u03c4\u03b1\u03c3\u03cc\u03c2, \"Phantas\u00f3s\", il cui nome significa \"l'apparizione\") \u00e8 uno dei figli di Ipno (\"Hypnos\"), il dio del sonno che \u00e8 figlio della Notte e fratello gemello di Tanato. Con i fratelli Morfeo e Fobetore fa parte dei tre \"Oniri\", coloro i quali governano i sogni: ognuno di essi ne impersonifica una particolare forma. Ogni oggetto inanimato che appaia in un sogno \u00e8 generato da Fantaso.\nSi differenzia dal fratello Morfeo per via delle continue menzogne: egli, infatti, non annuncia mai la verit\u00e0."}
{"id": "1187727", "revid": "36426", "url": "https://it.wikipedia.org/wiki?curid=1187727", "title": "Campanili", "text": ""}
{"id": "1187728", "revid": "484362", "url": "https://it.wikipedia.org/wiki?curid=1187728", "title": "\u010cernobog", "text": "\u010cernobog (russo \u0427\u0435\u0440\u043d\u043e\u0431\u043e\u0433, in traslitterazione anglosassone \"Chernobog\"; altres\u00ec scritto \"Crnobog\", \"Czernobog\", \"Tchernobog\" o \"Zernebog\", tutti i nomi significano \"dio nero\") \u00e8 una misteriosa divinit\u00e0 slava sul cui culto sono state avanzate molte ipotesi ma di cui in sostanza si sa poco. Viene descritto come un dio oscuro e maledetto, ma l'importanza reale che rivestisse presso gli antichi slavi \u00e8 oggetto di dibattito.\nIl nome \u00e8 attestato solo tra gli slavi Venedi e Polabi del XII secolo, quindi si suppone che non fosse una divinit\u00e0 molto importante o molto antica.\nFonti.\nL'unica fonte coeva sul paganesimo slavo che menzioni questo dio \u00e8 la \"Chronica Slavorum\" redatta tra il 1168 e il 1171, un'opera del monaco e cronista tedesco Helmold di Bosau, che descrive tradizioni e credenze di svariate trib\u00f9 venede e polabe, stanziate tra l'Elba e dove passava il \"limes Saxoniae\", che a quei tempi resistevano ancora alla crescente pressione della cristianizzazione.\nHelmold narra che:\nAlla \"Chronica Slavorum\" si aggiungono ulteriori menzioni, redatte trecento anni pi\u00f9 tardi, nel XVI secolo.\nLa prima \u00e8 la \"Cronaca di Pomerania\" del 1538, nella quale Thomas Kantzow scrive:\nLa seconda \u00e8 la \"Cosmografia universale\" del 1550, nella quale Sebastian M\u00fcnster riporta:\nQueste si aggiunge la \"Historia Caminensis\" basata un'altra opera di Sebastian M\u00fcnster e dove \u010cernobog \u00e8 descritto come dio dei Vandali, pi\u00f9 alcuni cenni in opere minori.\nFolclore.\nUn culto di questa divinit\u00e0 forse sopravvive nel folclore di diverse nazioni slave. In alcuni vernacoli slavi meridionali, esiste un'espressione particolare: \"do zla boga\" (cio\u00e8 \"al dio del male\" o forse \"al male di Dio\" che potrebbe denotare propriet\u00e0 piuttosto che alcuni attributi oscuri), usata per esprimere qualcosa di eccezionalmente negativo. Nessuno \u00e8 pi\u00f9 realmente a conoscenza del significato letterale di queste parole; esclamazioni come \"Ovo je do zla boga dosadno!\", \"To je do zla boga glupo!\" possono essere tranquillamente tradotte come \"Questo \u00e8 \"diabolicamente\" noioso!\", \"Questo \u00e8 \"immensamente\" stupido!\" senza nessuna concreta perdita di significato. La parola \"Bog\" (\"Dio\"), comunque, in tutte le lingue slave viene usata come nome specifico del Dio cristiano, che non \u00e8 malvagio; perci\u00f2 l'espressione \"zli bog\", \"dio malvagio\", potrebbe essere un retaggio pagano. Se supponiamo che \u010cernobog fosse davvero una divinit\u00e0 degli antichi slavi, oscura e malvagia (o forse semplicemente un aspetto malvagio di alcune altre divinit\u00e0), possiamo teorizzare che questa espressione fosse un'antica maledizione che lo invocava.\nNella cultura di massa.\nLetteratura.\n\u010cernobog compare come personaggio del romanzo fantasy \"American Gods\" di Neil Gaiman (2001).\nCinema.\n\u010cernobog compare sotto forma di demone nella sequenza \"Una Notte sul Monte Calvo\" del film d'animazione Disney \"Fantasia\" del 1940.\nTelevisione.\n\u010cernobog compare come personaggio della serie tv fantasy \"American Gods\" (2017), interpretato da Peter Stormare, doppiato da Gerolamo Alchieri.\nIl Chernabog disneyano appare anche in un episodio della quarta stagione della serie televisiva \"C'era una volta\" come antagonista che si nutre delle pi\u00f9 grandi Oscurit\u00e0 Latenti.\nVideogiochi.\n\u010cernobog compare come boss finale nel gioco \"Blood\".\nCompare anche nel videogioco Kingdom Hearts per PlayStation 2, in qualit\u00e0 di boss da sconfiggere nell'ultimo livello \"I confini del mondo\". I suoi tratti per\u00f2 sono quelli di Chernabog, interpretazione disneyana del dio slavo apparsa nell'episodio \"Una notte sul monte calvo\" del lungometraggio Disney \"Fantasia\" del 1940.\n\u00c8 uno dei demoni che vengono combattuti, ed arruolati al proprio servizio, nella serie \"Megami Tensei\".\nNel videogioco The Witcher 3 una delle pietre runiche che il giocatore pu\u00f2 usare per modificare le statistiche delle spade di Geralt \u00e8 chiamata \"Chernobog\"\nNel videogioco \"Shadow Hearts\" per PlayStation 2, Czernobog \u00e8 la fusione oscura pi\u00f9 potente disponibile per il protagonista Yuri.\n\u00c8 uno dei personaggi giocabili del moba \"Smite\", con ruolo di hunter."}
{"id": "1187730", "revid": "36426", "url": "https://it.wikipedia.org/wiki?curid=1187730", "title": "Torre di Cala Galera", "text": "La torre di Cala Galera \u00e8 una fortificazione costiera situata su un promontorio tra Castiglione della Pescaia e Punta Ala, poco a nord rispetto al forte delle Rocchette.\nStoria.\nLa torre costiera fu costruita dai Pisani in epoca duecentesca con funzioni di avvistamento, divenendo nei secoli successivi uno dei punti di riferimento per il sistema difensivo di questo tratto di costa del granducato di Toscana.\nLa fortificazione, venne ristrutturata dai Medici nella seconda met\u00e0 del Cinquecento, pi\u00f9 precisamente tra il 1562 e il 1568.\nDopo che nel tardo Settecento la fortificazione versava in mediocre condizioni, i Lorena effettuarono ulteriori interventi di restauro.\nIl complesso difensivo rimase sede di un presidio fino al 1847, anno in cui venne disarmata e completamente dismessa dalle funzioni militari. In seguito, la torre fu venduta a privati.\nNel corso del Novecento l'intero complesso conobbe un lungo periodo di degrado, terminato con un recente restauro che ha riportato la struttura difensiva agli antichi splendori.\nDescrizione.\nLa torre di Cala Galera si presenta a sezione circolare, poggiante su un imponente basamento a scarpa cordonato, con il portale d'ingresso situato al piano rialzato preceduto da una rampa di scale che originariamente culminava con un ponte levatoio che garantiva una maggiore sicurezza nel controllo degli accessi. Le pareti, originariamente rivestite in pietra, risultano intonacate a seguito degli interventi di restauro della fine del Settecento. Alcune feritoie si aprono sulle pareti ad altezze diverse, mentre la parte alta, che originariamente culminava con un ballatoio, risulta priva di coronamenti.\nPresso la torre si trova un edificio annesso, di epoca coeva, costituito da un principale corpo di fabbrica a pianta rettangolare, a cui si addossa ad un'estremit\u00e0 un pi\u00f9 piccolo corpo di fabbrica a pianta quadrata, conferendo nell'insieme una planimetria ad L all'edificio che in passato ospitava probabilmente una polveriera."}
{"id": "1187732", "revid": "1442080", "url": "https://it.wikipedia.org/wiki?curid=1187732", "title": "Josh Wolff", "text": "Caratteristiche tecniche.\nGiocatore esperto, \u00e8 stato apprezzato dai compagni per la sua abilit\u00e0 nel servire assist. Poteva ricoprire ogni ruolo del reparto offensivo.\nCarriera.\nNazionale.\nHa debuttato nella Nazionale statunitense l'8 settembre 1999. Ora \u00e8 uno dei punti cardine della sua Nazionale. Ha partecipato sia a Campionato mondiale di calcio 2002 sia al Campionato mondiale di calcio 2006."}
{"id": "1187738", "revid": "400694", "url": "https://it.wikipedia.org/wiki?curid=1187738", "title": "Lorisidae", "text": "I lorisidi (\"Lorisidae\" o \"Loridae\") sono una famiglia di \nprimati strepsirrhini, diffusi in Africa centrale e nel Sud-est asiatico.\nDistribuzione.\nI Lorisidi sono diffusi nella zona tropicale dell'Africa centrale e del Sud-Est Asiatico.\nDevono il nome alla parola tedesca \"lori\", che vuol dire mimo o clown, in riferimento al disegno facciale che ricorda il trucco di un pagliaccio ed alla loro capacit\u00e0 di restare immobili per ore.\nDescrizione.\nDimensioni.\nVariano dai 17 ai 40 cm di lunghezza, per un peso compreso fra gli 0,3 ed i 2 kg.\nHanno una fitta pelliccia lanosa di colore dal grigio al marrone, pi\u00f9 scura sul dorso.&lt;br&gt;\nGli occhi sono grandi e frontali, per una migliore valutazione delle distanze, mentre le orecchie sono piccole e spesso parzialmente nascoste dal pelo.&lt;br&gt;\nLe zampe sono tozze e forti, con mani dai pollici opponibili, col dito indice molto corto, che nelle zampe posteriori presenta un'unghia appuntita utilizzata nelle operazioni di \"grooming\". Le zampe hanno una presa eccezionale, ed \u00e8 quasi impossibile staccare uno di questi animali da un ramo senza il suo consenso.&lt;br&gt;\nLa coda \u00e8 ridotta ad un moncherino o del tutto assente.\nBiologia.\nSono animali diurni e arboricoli. A differenza dei galagoni, sono assai lenti e cauti nei movimenti: si direbbe che ogni movimento sia frutto di un'accurata riflessione e valutazione.&lt;br&gt;\nQuest'affermazione non \u00e8 vera in assoluto: utilizzando luce all'infrarosso, si \u00e8 visto che questi animali sono capaci di raggiungere una certa velocit\u00e0 (seppure non saltano mai di ramo in ramo), per poi ridurre significativamente i propri movimenti quando viene accesa una fonte di luce bianca, ed impietrirsi del tutto all'udire o vedere un potenziale predatore.\nAl di fuori del periodo degli amori o delle femmine con cuccioli, i lori sono animali solitari.\nAlimentazione.\nSi nutrono prevalentemente d'insetti, ma all'occorrenza non disdegnano nutrirsi di piccoli vertebrati, uova o pezzi di frutti.\nRiproduzione.\nLa gestazione varia fra i 4 ed i 6 mesi a seconda della specie, al termine dei quali vengono dati alla luce due gemelli, che vengono trasportati appesi al ventre della madre o lasciati in una cavit\u00e0 di un tronco mentre essa va a cercare il cibo.&lt;br&gt;\nLo svezzamento avviene fra i tre ed i nove mesi, ma i cuccioli si allontanano attorno all'anno e mezzo d'et\u00e0.\nI lori vivono fino ad oltre vent'anni.\nTassonomia.\nLa famiglia \u00e8 suddivisa in 2 sottofamiglie, 5 generi e 14 specie.\nSottofamiglia Perodicticinae.\nSottofamiglia Lorinae."}
{"id": "1187744", "revid": "1264948", "url": "https://it.wikipedia.org/wiki?curid=1187744", "title": "Palazzo Ravaschieri di Satriano", "text": "Il Palazzo Ravaschieri di Satriano si trova a Napoli, lungo la Riviera di Chiaia, nell'omonimo quartiere.\nStoria.\nIl palazzo fu uno dei primi ad essere edificato nella zona: infatti \u00e8 datato 1605 come testimonia la chiave di volta del portale. L'edificio fu abitato dal principe di Cariati ed in seguito dal vicer\u00e9 Fadrique \u00c1lvarez de Toledo y Ponce de Le\u00f3n, marchese di Villafranca ed ambasciatore presso lo Stato Pontificio, nel 1672 fu sostituito dal vicer\u00e9 il marchese di Astorga e successivamente al marchese di Los Velez che lo abit\u00f2 fino al 1682.\nFu ampliato e restaurato dall'architetto napoletano Ferdinando Sanfelice nel XVIII secolo, su commissione della famiglia Ravaschieri. Goethe vi fu accolto nel suo soggiorno napoletano. Il palazzo, nel tempo, ha subito sopraelevazioni e manomissioni.\nDescrizione.\nIl palazzo, di notevoli dimensioni , prospetta sulla Riviera di Chiaia, via Calabritto e vico Satriano. La facciata \u00e8 caratterizzata dalla presenza dei busti incastonati tra i timpani spezzati triangolari e circolari. L'ingresso \u00e8 caratterizzato da un piccolo portale in piperno.\nLa facciata presenta una balconata nell'angolo destro del fabbricato che gira in via Calabritto.\nCuriosit\u00e0.\nVi nacque nel 1861 l'illustre scrittore Federico De Roberto."}
{"id": "1187745", "revid": "76963", "url": "https://it.wikipedia.org/wiki?curid=1187745", "title": "Clare Kramer", "text": "Biografia.\nNata ad Atlanta, Georgia, Kramer ha trascorso gran parte della sua infanzia nel Delaware, Ohio, che si trova appena a nord di Colombo. Dopo il diploma di scuola superiore, ha frequentato la New York University.\nKramer ha fatto un notevole lavoro di teatro e ha svolto ruoli di guest star in numerosi spettacoli televisivi, tra cui \"Tru Calling\", \"Sabrina, vita da strega\" e \"Buffy l'ammazzavampiri\".\nIl 25 ottobre 2005, ha sposato Brian R. Kramer Keathley.\nCon il marito ha quattro figli: le figlie Gavin (nata il 4 febbraio 2008) e River (nata il 21 febbraio 2010) e i figli Hart (nato nel marzo 2012) e Sky LynLee (nato il 11 dicembre 2013).\n\u00c8 molto amica con l'attrice Julie Benz."}
{"id": "1187751", "revid": "108238703", "url": "https://it.wikipedia.org/wiki?curid=1187751", "title": "Design for X", "text": "Il Design for X (DFX, uno degli strumenti del \"concurrent engineering\") \u00e8 un'espressione inglese utilizzata in ambito industriale per indicare un metodo di progettazione pensato in base al ciclo di vita del prodotto al fine di migliorare la qualit\u00e0 e ridurre i costi ed i tempi di realizzazione di un progetto.\nSi cerca, con tale approccio, di abbattere i muri della progettazione seriale, al fine di ottenere, appunto, un approccio integrato, ad esempio tramite:\nApproccio tradizionale.\nTradizionalmente, dopo aver impostato il progetto, lo si sviluppa ulteriormente valutando i vari processi di produzione ed il materiale opportuno. Quindi si definiscono gli aspetti pratici della realizzazione, tra cui le macchine utensili ed i cicli di lavorazioni. Questo approccio tradizionale vede le attivit\u00e0 svolte in sequenza, piuttosto che simultaneamente, e spesso ci\u00f2 determina tempi relativamente lunghi per la messa a punto del prodotto. In particolare, gravi ritardi possono determinarsi quando i progettisti non tengano conto dei problemi della produzione. \nSi schematizza qui di seguito l'approccio seriale di progettazione. Si pu\u00f2 osservare che durante qualsiasi fase pu\u00f2 essere indispensabile tornare indietro, per ripetere o modificare una fase precedente, con conseguenti perdite di tempo. \nDurante la fase di concezione del prodotto, affinch\u00e9 il prodotto abbia successo sul mercato, \u00e8\ndesiderabile, e spesso \u00e8 indispensabile, un approccio innovativo e ci\u00f2 tende a rendere maggiormente complesso ed interdisciplinare l'approccio richiesto per un'adeguata progettazione.\nL'industria moderna tende di gi\u00e0 ad utilizzare completamente le migliori tecnologie e le migliori\nattrezzature disponibili allo scopo di produrre prodotti di alta qualit\u00e0, in tempi limitati e con costi competitivi. In seguito ad alcuni studi condotti negli ultimi decenni, sempre maggiore attenzione si sta ponendo alla fase di progettazione del prodotto. Orientativamente si ritiene che circa il 40% dei problemi, legati alla qualit\u00e0 di un prodotto, derivino da un progetto non adeguato (Dixon e Duffey, 1988) e che fino al 70% del costo finale di un prodotto possa essere influenzato dal progetto\niniziale (Boothroyd, 1988), cos\u00ec come circa il 70-80% del costo totale del ciclo di vita dello stesso possa essere\ndeterminato durante la fase della progettazione (Gatenby e Foo, 1990). L'influenza, in termini percentuali, sul costo di produzione della progettazione \u00e8 assai rilevante. Questo tipo di influenza fu denominata \u201cripple effect\u201d (Huthwaite, 1987) perch\u00e9 investe un'ampia area organizzativa.\nPertanto il processo di progettazione di un prodotto richiede, in una prima fase, una chiara\ncomprensione delle funzioni, delle caratteristiche e delle prestazioni attese dal prodotto stesso. Il mercato al quale \u00e8 rivolto il prodotto ed il suo utilizzo devono essere chiaramente definiti, preferibilmente con il contributo di persone competenti circa le vendite e le analisti di mercato e circa le esperienze acquisite tramite l'assistenza alla clientela.\nLa raccolta e il trattamento della grande quantit\u00e0 di dati relativi al ciclo di vita di un prodotto \u00e8 quindi uno degli scopi del concurrent engineering (CE) volto a migliorare i tempi e i costi di produzione. La grande quantit\u00e0 di informazione pu\u00f2 essere acquisita e gestita tramite un approccio computer-based, ove le tecniche CAD (Computer Aided Design) sono uno degli strumenti principali.\nGli approcci alla base dell'implementazione del CE possono infatti essere: team-based e computer-based.\nIl primo consiste nella piena collaborazione tra i diversi disegnatori e progettisti delle diverse aree e quindi \u00e8 rivolto ad una collaborazione \u201cumana\u201d; le nuove tecnologie hanno permesso ai vari membri del team di comunicare tra loro in modo rapido ed efficiente e di lavorare allo stesso progetto nello stesso momento. Mentre questo approccio pu\u00f2 essere facilmente realizzato ed \u00e8 stato gi\u00e0 largamente adottato nelle industrie, si possono presentare alcuni difetti: difficolt\u00e0 nella effettiva e pratica gestione di un team, conoscenza limitata dei vari membri del team e alti costi di mantenimento. Questo approccio pu\u00f2 essere migliorato dal secondo, computer-aided, o meglio dalla collaborazione tra i due approcci.\nIn generale, tra gli aspetti che maggiormente influenzano il progetto di un prodotto vi sono l'analisi di mercato, la reperibilit\u00e0 dei materiali, la stima dei costi e dei tempi di lavorazione (es.: con macchina utensile), di assemblaggio e disassemblaggio.\nNell'ambito del concurrent engineering \u00e8 perci\u00f2 nato il DFX (Design for X), che si pu\u00f2 anche vedere come una filosofia aziendale orientata alla cooperazione tra tutte le competenze coinvolte nella progettazione di un prodotto; esso comprende"}
{"id": "1187752", "revid": "729019", "url": "https://it.wikipedia.org/wiki?curid=1187752", "title": "Battaglia di Lingones", "text": "La battaglia di Lingones fu combattuta nel 298 tra l'esercito romano comandato dal cesare Costanzo Cloro e gli Alemanni: lo scontro risult\u00f2 in una vittoria romana.\nA causa della scarsit\u00e0 di fonti, sono note poche informazioni sulla battaglia. Lo scontro ebbe due fasi: inizialmente gli Alamanni ebbero la meglio, sorprendendo Costanzo Cloro a capo di un piccolo contingente in aperta campagna e costringendolo a rifugiarsi nella citt\u00e0 di Lingones (moderna Langres, Francia); quando Costanzo giunse alla citt\u00e0, i cittadini si rifiutarono di aprire le porte, e fu costretto a farsi issare su per le mura, ferito, con una corda. Venuti a conoscenza del pericolo corso dal loro comandante, le truppe romane della regione accorsero a Lingones, infliggendo gravissime perdite agli Alemanni."}
{"id": "1187755", "revid": "834", "url": "https://it.wikipedia.org/wiki?curid=1187755", "title": "R-60", "text": ""}
{"id": "1187757", "revid": "339392", "url": "https://it.wikipedia.org/wiki?curid=1187757", "title": "Molniya R-60", "text": ""}
{"id": "1187762", "revid": "339392", "url": "https://it.wikipedia.org/wiki?curid=1187762", "title": "Inglese medio", "text": ""}
{"id": "1187763", "revid": "84184", "url": "https://it.wikipedia.org/wiki?curid=1187763", "title": "Mario Nizolio", "text": "Biografia.\nNel 1522 insegn\u00f2 lingue classiche a Brescia e pubblic\u00f2 il lessico latino \"Observationes in M. Tullium Ciceronem\" (o \"Thesaurus Ciceronianus\"). Ebbe una lunga polemica con Marco Antonio Maioragio per una critica portata da quest'ultimo a Cicerone che, iniziata con la \"Epistola ad M. A. Majoragium\", prosegu\u00ec con l'\"Antapologia\" e si concluse con i \"De veris principiis et vera ratione philosophandi contra pseudophilosophos libri IV\", pubblicati nel 1553 a Parma, dove insegnava dal 1547, che interessarono Leibniz al punto che questi li fece ristampare nel 1670 premettendogli il titolo \"Antibarbarus Philosophicus, sive Philosophia Scholasticorum impugnata libris IV\".\nNel 1562 fu chiamato da Vespasiano Gonzaga a Sabbioneta.\nLa dottrina.\nContemporaneamente alle critiche del Ramo alla logica aristotelica, anche per Nizolio occorre sostituire all'astrattezza di quella logica un pensiero che sia concretamente legato alla realt\u00e0 e a questo scopo la strada maestra sta nel ritrovare i processi del pensiero direttamente nella struttura grammaticale della lingua.\nEgli individua cinque principi per fare della buona filosofia: \u00abIl primo principio generale della verit\u00e0 e della buona filosofia consiste nella conoscenza delle lingue greca e latina\u00bb in cui sono espressi quei testi filosofici; il secondo principio \u00e8 la \u00abconoscenza di quei precetti e documenti che si trovano nella grammatica e nella retorica\u00bb, sostituendo la grammatica e la retorica alla metafisica, dal momento che i metafisici si sono preoccupati solo di ricercare la verit\u00e0, senza occuparsi della utilit\u00e0, necessit\u00e0 e pertinenza delle cose trattate. \nIl terzo principio consiste nel leggere i classici e nello sforzarsi di comprendere il modo con il quale il popolo si esprime, essendoci verit\u00e0 in quella schiettezza di linguaggio. \u00abIl quarto principio generale della verit\u00e0 \u00e8 la libert\u00e0 e la vera licenza delle opinioni e del giudizio su qualunque argomento, come richiede la verit\u00e0 e la natura\u00bb. Non devono essere dunque Platone o Aristotele i nostri maestri, ma \u00abi cinque sensi, l'intelligenza, il pensiero, la memoria, l'uso e l'esperienza delle cose\u00bb.\nIl quinto principio afferma che, oltre a esporre ogni tesi con la chiarezza del linguaggio comune senza introdurre nel discorso oscurit\u00e0 o sottigliezze, occorre non trattare problemi che non hanno realt\u00e0. Esempi di invenzioni umane prive di oggettivit\u00e0 sono le idee platoniche e la tesi della realt\u00e0 degli universali. Secondo Nizolio, infatti, la realt\u00e0 \u00e8 costituita soltanto da oggetti singoli e individuali e questi devono essere indagati \u00abnon attraverso la loro natura propria e privata, ma attraverso la loro comune e continua successione\u00bb. Si fa filosofia e scienza non \"astraendo\", ossia togliendo da una singola realt\u00e0 quel \"quid\" che viene poi analizzato come se esso fosse reale, ma \"comprendendo\", ossia \"considerando insieme\" le singole realt\u00e0: l'universale aristotelico \u00e8 \u00abuna vana e finta astrazione\u00bb mentre l'universale del Nizolio \u00abderiva invece dalla comprensione di tutti i singolari di ogni genere, accolti insieme con un atto solo, senza astrazioni intellettive, ma con il solo ausilio di un'intelligenza che comprende i singolari\u00bb. \nIn sostanza, secondo il Nizolio, noi non possiamo realmente distaccare, con un'operazione dell'intelletto, un universale da ogni singola cosa, ma semmai passare dall'individuale al collettivo. \nL'operazione del Nizolio consiste nel sostituire alla dialettica la retorica e alla logica la grammatica ma, pur mettendo in rilievo i difetti della logica aristotelica, egli non riesce a fondare una nuova logica realmente efficace e persuasiva."}
{"id": "1187764", "revid": "599013", "url": "https://it.wikipedia.org/wiki?curid=1187764", "title": "Dfx", "text": ""}
{"id": "1187765", "revid": "73843", "url": "https://it.wikipedia.org/wiki?curid=1187765", "title": "Coppa Europa (atletica leggera)", "text": "La Coppa Europa di atletica leggera (detta anche Coppa Bruno Zauli) \u00e8 stata una competizione di atletica leggera fondata nel 1965. Si svolgeva in Europa e raggruppava tutte le nazioni del continente europeo (con federazioni membri della European Athletic Association, la federazione continentale). Dal 1965 al 1973 la manifestazione si \u00e8 svolta ogni due o tre anni, per poi stabilizzarsi su una cadenza biennale; dal 1993 al 2008 (anno della sua ultima edizione) la Coppa si \u00e8 disputata annualmente.\nDal 2009, la Coppa Europa di atletica leggera \u00e8 stata soppressa e sostituita dai Campionati europei a squadre di atletica leggera, manifestazione con una formula differente, che prevede la partecipazione di non pi\u00f9 otto, ma dodici nazioni e un'unica classifica per uomini e donne.\nRegolamento.\nL'ossatura di questa competizione prevedeva tre livelli, in ordine decrescente di importanza: la \"Super League\", la \"First League\" e infine la \"Second League\". A differenza della \"Super League\", composta da 8 nazioni inserite in un unico girone, sia nella \"First League\" che nella \"Second League\" erano presenti 2 gironi con 8 o pi\u00f9 nazioni. Un'importante precisazione riguarda il fatto che ogni nazione doveva presentare 2 squadre: una maschile ed una femminile che gareggiavano separatamente, per due competizioni diverse, senza classifica avulsa.\nIl regolamento prevedeva che ogni anno, sia a livello femminile che a livello maschile, dalla \"Super League\" retrocedessero le squadre in rappresentanza delle nazioni che si erano classificate all'ultimo e al penultimo posto. Erano promosse nella massima serie invece le vincitrici dei 2 gironi della \"First League\". Nella \"Second League\" retrocedevano le ultime 2 dei gironi della \"First League\", ed accedevano le prime 2 dei gironi della \"Second League\" (erano comunque presenti delle eccezioni a questo schema).\nIl punteggio di ogni gara veniva cos\u00ec assegnato: chi si era classificato primo in una determinata gara riceveva il punteggio massimo, equivalente al numero di nazioni che partecipavano alla competizione (es. Atleta X = 1\u00ba nei 100\u00a0m, nazioni partecipanti alla First League girone B = 8, l'Atleta X totalizzer\u00e0 8 punti) fino a scalare per arrivare all'ultimo classificato che riceveva 1 punto. Nel caso in cui un atleta non concludeva la gara oppure era squalificato non riceveva nessun punto.\nIl regolamento prevedeva che la competizione fosse formata da 20 gare maschili e da 20 femminili. Al termine di queste gare venivano stilate due classifiche distinte (maschile e femminile), per ciascuna delle quali venivano sommati i punti ottenuti dagli atleti di ogni nazione nelle varie specialit\u00e0.\nOgni nazione poteva iscrivere al massimo 26 concorrenti uomini e 26 concorrenti donne. Ogni gara era disputata da un atleta (o da una staffetta) per ciascuna squadra.\nSe la Coppa Europa era solitamente disputata nelle 20 gare abituali di questo sport, per le rimanenti specialit\u00e0 non comprese in questa manifestazione erano state create apposite competizioni separate, in differenti sedi e date, che tuttora hanno luogo:"}
{"id": "1187766", "revid": "301156", "url": "https://it.wikipedia.org/wiki?curid=1187766", "title": "Pace del Prut", "text": "La pace del Prut concluse il 23 luglio 1711 la guerra russo-turca (1710-1711), una piccola guerra fra vicini all'interno della Grande guerra del nord, scoppiata fra Russia ed Impero ottomano.\nDopo che l'esercito svedese, condotto dal re Carlo XII, il 29 giugno 1709 fu annientato a Poltava, quest'ultimo riusc\u00ec a rifugiarsi nell'Impero Ottomano, presso il sultano Ahmed III. Lo zar Pietro il Grande lo insegu\u00ec e pretese da Ahmed la sua consegna. Al rifiuto del sultano di aderire alla richiesta, Pietro il Grande invase la Moldavia. Tuttavia sul fiume Prut, nei pressi della citt\u00e0 di Hu\u0219i, l'esercito russo fu circondato dalle truppe del Gran visir Baltaji Mehmet Pasha e Pietro il Grande fu costretto a sedersi al tavolo delle trattative.\nCon la pace del Prut la Russia dovette restituire ai turchi la fortezza di Azov ed impegnarsi a non interferire pi\u00f9 nelle vicende interne della Polonia. A Carlo XII fu assicurato il rientro in patria.\nIl trattato fu una vittoria politica per l'Impero Ottomano.\nAntefatti.\nLe cause indirette della guerra possono essere attribuite all'espansione aggressiva dell'Impero svedese nel corso del XVI e XVII secolo. L'espansione aggressiva della Svezia in Scandinavia costrinse la creazione di una coalizione di nazioni dell'Europa orientale per contenerla, che includeva anche lo Zarato di Russia. Dopo la sconfitta nella battaglia di Narva nel 1700, la Russia fu invasa dal re Carlo XII nell'ambito della Grande guerra del Nord. L'invasione della Russia non ebbe successo e molti dell'esercito di Carlo morirono di malattia e logoramento. Inoltre, il regno di Pietro il Grande si realizz\u00f2 in un periodo di crescente influenza e orientamento occidentale, caratterizzato dall'istituzione della capitale della Russia di San Pietroburgo nel 1703 e dall'apertura di collegamenti navali diretti a ovest.\nNel febbraio 1710, il generale Stanislaw Poniatowski, padre dell'ultimo re polacco, fu inviato a Costantinopoli dal re Carlo XII come suo inviato dopo che divenne chiaro al monarca che non avrebbe avuto un passaggio sicuro attraverso la Polonia per tornare in Svezia, per continuare la grande guerra del nord. Nel suo ruolo di inviato, il generale dovette svolgere i seguenti compiti: (i) lavorare per la deposizione del Gran Visir Tchorlulu Ali Pasha, considerato amico dei russi, (ii) preparare le fondamenta di un'alleanza turco-svedese (indirizzata contro la Russia), (iii) portare la Turchia in una guerra contro la Russia; (iv) impedire il riconoscimento di Augusto II come Re di Polonia da parte della Sublime Porta; (v) garantire la \"scorta\" per il re svedese in conformit\u00e0 con le precedenti promesse del sultano Ahmet III e (vi) organizzare un prestito di denaro dalla Sublime Porta.\nLa campagna sul fiume Prut scoppi\u00f2 come diretto risultato della sconfitta del re Carlo XII nella battaglia di Poltava nell'estate del 1709 e del suo ritiro nell'Impero ottomano. Nonostante i ripetuti appelli dalla Russia per estradare il re Carlo, la corte ottomana rifiut\u00f2. Questi richiami ripetitivi e una diplomazia aggressiva per conto del re Carlo XII portarono gli ottomani a dichiarare guerra alla Russia il 20 novembre 1710. Allo stesso tempo, Russia e Moldavia firmarono un accordo che garantiva l'accesso militare russo attraverso la Moldavia e prometteva truppe e logistica.\nCampagna sul fiume Prut.\nUn esercito russo di 80.000 uomini avanz\u00f2 lungo il fiume Prut nell'estate del 1711, utilizzando il supporto moldavo. L'esercito era guidato da Pietro il Grande e Boris Sheremetev e tent\u00f2 di invadere la Moldavia occupata dagli ottomani con l'appoggio del sovrano esiliato (Voivode) della Moldavia Dimitrie Cantemir. La campagna era mal preparata e mancava di un'adeguata pianificazione e supporto logistico, e sebbene l'esercito russo fosse grande e ben equipaggiato, fu sconfitto da un forte esercito ottomano di 70.000 uomini sotto il comando del Gran Visir Baltac\u0131 Mehmed Pasci\u00e0.\nIl momento decisivo della campagna fu la battaglia di St\u0103nile\u015fti di quattro giorni, iniziata il 18 luglio 1711. I due eserciti si impegnarono nelle pianure alluvionali del fiume Prut in una battaglia impreparata. La battaglia fu cos\u00ec inaspettata che il generale Stanislaw Poniatowski scrisse in fretta al re Carlo XII su piccoli pezzi di carta e lo dat\u00f2 1710 anzich\u00e9 1711. Le sue lettere furono consegnate al monarca svedese dal capitano Busquet e il re cerc\u00f2 invano di farlo negoziare, favorendo una rinnovata campagna ottomana per catturare Kiev e l'Ucraina. Durante lo scontro, le forze ottomane circondarono e tagliarono il grande esercito russo, portando a una loro eventuale resa il 22 luglio.\nNegoziati.\nL'esercito russo venne completamente circondato dal 22 luglio, portando Pietro ad aprire i negoziati di pace con il Gran Visir Baltac\u0131 Mehmed Pasci\u00e0. La situazione che si cre\u00f2 diede agli ottomani una posizione negoziale dominante, che fu ulteriormente aggravata dalle richieste di termini pi\u00f9 rigidi da parte del generale Stanislaw Poniatowski - l'emissario del re Carlo XII.\nSebbene il maresciallo sul campo Boris Sheremetev fosse nominalmente responsabile delle forze russe, Pietro il Grande era il comandante militare supremo e ordin\u00f2 al suo vice cancelliere, il barone Pietro P. Shafirov di negoziare la pace con i turchi. Nella sua autorizzazione fu scritto: \"Qualunque cosa il Nostro Vice Cancelliere generer\u00e0 e decider\u00e0, sar\u00e0 forte e indiscutibile.\" Nelle sue istruzioni, Pietro il Grande sottoline\u00f2 la sua disponibilit\u00e0 a cedere alla Sublime Porta i territori e le fortezze vinte nelle campagne d'Azov del 1695-1696 e confermato dal trattato di Costantinopoli nel 1700. Pietro il Grande era anche disposto a cedere agli svedesi la Livonia, Pskov e altre province, e a riconoscere Stanislaw Leszczynsk come re di Polonia.\nCi furono diverse importanti influenze durante i negoziati di pace. Devlet II Giray, khan del Khanato di Crimea sostenne per termini pi\u00f9 rigidi di resa sull'esercito russo circondato. Le sue ragioni per i termini pi\u00f9 duri erano motivate dalla crescente minaccia che una Russia unita e imperiale rappresentava sul Khanato di Crimea e dalla continua espansione russa a sud verso la catena montuosa del Caucaso. Insieme all'esiliato re Carlo XII di Svezia, desiderava una ridotta presenza russa nelle regioni dell'Ucraina e della Crimea, cos\u00ec come il ritorno del re Carlo in Svezia per continuare la Grande Guerra del Nord.\nGli ottomani richiesero anche il ritorno di Dimitrie Cantemir, l'esiliato voivoda della Moldavia. Sebbene Pietro il Grande accettasse tutte le altre richieste, rifiut\u00f2 di restituire Cantemir, sulla base del fatto che fosse fuggito dal suo campo.\nIn particolare, Carlo non fu presente nel campo ottomano, nonostante rappresentasse uno dei motivi principali per cui i due imperi erano in guerra. Al contrario, invi\u00f2 il generale Stanislaw Poniatowski come emissario sia del re Carlo di Svezia che dell'ex re di Polonia Stanislaw Leszczynsk, che era stato esiliato dopo la sconfitta di Carlo nella battaglia di Poltava. Poniatowski invi\u00f2 diverse lettere dal campo ottomano a Carlo che a quel punto risiedeva nei pressi della fortezza di Bender con un seguito significativo.\nAccordi.\nIl trattato prevedeva principalmente il ritorno della fortezza strategica di Azov all'Impero Ottomano. La fortezza fu presa dagli Ottomani nel 1700 con la firma del Trattato di Costantinopoli. Inoltre, il trattato prevedeva la distruzione di diverse fortezze russe chiave.\nI russi persero anche il diritto a un ambasciatore permanente nella Porta ottomana. Alla firma del Trattato di pace, Pietro P. Shafirov e M.M. Sheremetev (il figlio del maresciallo generale), furono portati a Costantinopoli, dove sarebbero rimasti fino alla piena attuazione da parte della Russia dei suoi obblighi. Entrambi speravano di lasciare l'Impero Ottomano dopo le lettere di ratifica, ma furono trattenuti contro la loro volont\u00e0 dai turchi fino al completamento della commissione di confine. I due rimasero a Istanbul per diversi anni, e agirono come diplomatici e negoziatori per conto di Pietro il Grande. Entrambi furono imprigionati per un massimo di 6 mesi nella prigione di Yedikule e furono ansiosi di tornare in patri, sfruttando ogni opportunit\u00e0 disponibile per parlare con diplomatici ottomani e russi per accelerare il processo di pace.\nInoltre, i termini del trattato includevano la fine dell'influenza politica russa nella Confederazione polacco-lituano, che i russi vedevano sempre pi\u00f9 all'interno della propria sfera di influenza.\nReazioni.\nAll'interno dell'Impero Ottomano, il trattato fu ricevuto in modo relativamente positivo. Una guerra di lunga durata con la Russia non \u00e8 era considerata favorevole e sarebbe stata ritenuta di larga scala e relativamente insostenibile. L'influenza del re svedese Carlo XII fu tuttavia significativa e continu\u00f2 a vivere alla corte ottomana. Inoltre, egli chiese un'altra guerra per reclamare le terre perse alla Russia nella Grande guerra del Nord e la stipula di trattati pi\u00f9 rigidi su Pietro il Grande. In particolare, invi\u00f2 il generale Stanislaw Poniatowski con le forze ottomane nel tentativo di influenzare l'eventuale trattato. Tuttavia venne allontanato dai negoziati per le sue tattiche negoziali aggressive e bellicose. Dopo che il generale fu mandato via, gli fu ordinato di scrivere una forte lettera di reclamo all'ambasciatore svedese presso il sultano Thomas Funck, datata 29 agosto 1711. Le crescenti tensioni tra il Gran Visir Baltaci Mehmet Pasha e il re Carlo XII forzarono il monarca di ordinare un'altra lettera di reclamo datata 4 ottobre 1711. Questa lettera specificava in dettaglio la vera natura dei termini di pace al Sultano per la prima volta, e combinata con le lamentele di Devlet II Giray alla Sublime Porta per quanto riguarda la debole negoziazione del Gran Visir e il suo maltrattamento del Khan di Crimea vide la caduta di Baltaci Mehmet Pasha e il ritorno dell'aperta ostilit\u00e0 con lo Zarato russo.\nSe il Trattato poneva fine al conflitto militare immediato, il conflitto geopolitico pi\u00f9 ampio era ancora molto attivo. L'espansione della Russia nelle regioni del Caucaso e dell'Ucraina minacci\u00f2 il controllo ottomano in queste aree. Nei due anni successivi furono dichiarate diverse guerre. Il 9 dicembre 1711 fu dichiarato un nuovo conflitto, sebbene non ci fosse alcuna azione militare e il conflitto fu risolto attraverso gli ambasciatori russi a Costantinopoli. I turchi dichiararono nuovamente guerra alla Russia il 31 ottobre 1712 e il 13 aprile 1713 anche se i conflitti che seguirono in modo simile al primo e non fu condotta alcuna azione militare. Abili ambasciatori a Costantinopoli evitarono guerre su larga scala e gli eventi culminarono nella firma del Trattato di Adrianopoli nel 1713 che conferm\u00f2 disposizioni concordate dalla pace di Prut e aggiunse una clausola speciale per delimitare i confini tra i due stati. Tale trattato vide l'area che circondava Azov completamente restituita ai turchi, mentre Pietro il Grande \"tolse la mano\" dall'Ucraina e dal Si\u010d di Zapori\u017e\u017eja sulla riva destra del Dnepr. A entrambi gli imperi era vietato costruire fortezze attraverso i loro vasti confini. Tuttavia, la questione dell'accesso russo al Mar Nero rimase una questione cruciale e di vecchia data. Il confine stabilito dopo il lavoro di entrambe le commissioni di confine nel 1714 fu nuovamente confermato nel Trattato di pace di Costantinopoli nel 1724. Fu solo durante il regno dell'imperatrice Anna Ioannovna che la questione fu risolta e i confini tra i due imperi fu finalmente risolta."}
{"id": "1187768", "revid": "399", "url": "https://it.wikipedia.org/wiki?curid=1187768", "title": "I mari del Sud", "text": "I mari del Sud (in spagnolo \"Los mares del Sur\") \u00e8 il terzo romanzo sull'investigatore Pepe Carvalho di Manuel V\u00e1zquez Montalb\u00e1n. Originariamente, era stato pubblicato in Italia con il titolo di \"Un delitto per Pepe Carvalho\". Ha vinto il Premio Planeta e ha lanciato in ambito internazionale lo scrittore catalano.\nTrama.\nMima, vedova del ricco impresario Stuart Pedrell, e il suo avvocato chiedono a Carvalho di indagare sulla sua scomparsa e successivo assassinio. L'investigatore di Barcellona ha come unica traccia un verso in italiano, che successivamente scoprir\u00e0 essere opera di Salvatore Quasimodo, e la dichiarazione dello stesso Stuart Pedrell che avrebbe voluto passare un anno nei mari del sud. Carvalho si metter\u00e0 sulle tracce delle amanti dell'impresario, che lo condurranno nel rione popolare di San Mag\u00edn, costruito da lui stesso.\nAdattamenti.\nDal romanzo \u00e8 stato tratto il film \"Los mares del Sur\" diretto da Manuel Esteban."}
{"id": "1187772", "revid": "1656773", "url": "https://it.wikipedia.org/wiki?curid=1187772", "title": "Fred Olivi", "text": "Biografia.\nFederico John Olivi, detto Fred (o Freddie) nacque nell'Illinois, da genitori italiani di origine toscana.\nNel 1942 segu\u00ec la sua grande passione per il volo e si arruol\u00f2 nell'aeronautica militare statunitense. La sua carriera militare inizi\u00f2 nel 1943 quando, dopo la sua richiesta nel 1942 di arruolamento, fu convocato a Sheppard Field nel Texas.\nL\u00ec frequento la prima parte del corso, basato su esercizi fisici e teorici ma mai sul volo.\nNell'aprile del 1943 fu trasferito insieme ad altri trecento cadetti nell'East Central State Teacher's College di Ada, Oklahoma, dove inizi\u00f2 anche la pratica. Dopo mesi di studio e pratica lo attendevano i test di classificazione al San Antonio Aviation Cadet Center, dove fu brillantemente promosso per cui pot\u00e9 proseguire gli studi per diventare un pilota.\nNel gennaio del '44 venne assegnato alla Primary Flight Training School, a St. Louis, Illinois, dove impar\u00f2 a pilotare i monoplani Fairchild PT-19, versatili e resistenti. poco dopo fu nuovamente trasferito, questa volta nella base di Independence, Kansas, dove impar\u00f2 a pilotare i Vultee BT-13 Valiant, i North American BT-14 e i Vultee BT-15 Valiant.\nAlla fine del corso dovette scegliere se continuare a pilotare aerei monomotore o passare ai pi\u00f9 potenti bimotore e quadrimotore. A giugno fu portato a Lubbock, in Texas, dove impar\u00f2 a pilotare i bimotori e dove ottenne la qualifica di sottotenente dell'aeronautica militare statunitense. Dopo la cerimonia fu convocato a Fort Worth, sempre in Texas, dove impar\u00f2 a domare i B-24 \"Liberator\" (si trattava di un aeromobile lungo venti metri con un'apertura alare di 33\u00a0m ed un'altezza pari a 6\u00a0m).\nQuando termin\u00f2 il corso, ottenne i gradi di comandante e di primo pilota. Dopo aver superato brillantemente tutti i corsi venne assegnato a 509th Composite Group, reparto segreto dell'aviazione americana, avente base a Wendover, Utah. L\u00ec segu\u00ec il corso per diventare pilota di Boeing B-29 Superfortress.\nFu assegnato all'equipaggio del \"The Great Artiste\" con comandante il tenente Albury.\nMissioni.\nOlivi partecip\u00f2 a diverse missioni, ma la pi\u00f9 importante fu quella che lo vide, in qualit\u00e0 di co-pilota (anche se a pilotare l'aereo erano il maggiore Sweeney e il tenente Albury), sganciare la seconda bomba atomica, a bordo del \"BOCKSCAR\", su Nagasaki. L'operazione fu molto complessa, infatti il primo obiettivo era Kokura, ma per problemi di visibilit\u00e0 (dovevano infatti sganciare l'ordigno a vista), \"Fat Man\" dovette essere sganciato su Nagasaki, dove si era aperto un varco fra le nubi. La bomba atomica non colp\u00ec l'obiettivo prestabilito, ma provoc\u00f2 comunque ingenti danni. Al ritorno il comandante Sweeney fu costretto ad effettuare un atterraggio di fortuna nella base di Okinawa. Il \"BOCKSCAR\", rifornitosi, fece poi ritorno a Tinian. Olivi partecip\u00f2, a bordo del \"The Great Artiste\" al raid aereo su Tokio, che precedette di poche ore l'annuncio della resa dell'impero del Sol Levante.\nDopo la Guerra.\nFred J. Olivi ottenne il grado di tenente all'inizio del 1946 e nel giugno dello stesso anno divent\u00f2 primo pilota dei Boeing B-29 Superfortress. Dopo un'offerta per entrare a far parte dei Servizi Segreti, Olivi abbandon\u00f2 la carriera militare diventando riserva dell'aeronautica.\nNel 1958 venne promosso capitano e nel 1972 chiese ed ottenne il congedo.\nIntanto gi\u00e0 nel 1950 era entrato nel mondo dell'ingegneria, diventando poi progettista nel dipartimento di ingegneria civile di Chicago fino al 1986, anno del pensionamento. Nel 1999 Olivi scrisse un'autobiografia, pubblicata nel 2005 in Italia.\nEgli manc\u00f2 l'8 aprile 2004 ed \u00e8 stato sepolto nel cimitero del santo sepolcro ad Alsip, Illinois.\nEquipaggio del Bockscar il 9 agosto 1945.\nSul Bockscar era presente anche il seguente personale della Marina:"}
{"id": "1187774", "revid": "1452073", "url": "https://it.wikipedia.org/wiki?curid=1187774", "title": "Pteraspidomorphi", "text": "Gli pteraspidomorfi (Pteraspidomorphi) sono un gruppo di vertebrati senza mascelle, conosciuti solo allo stato fossile. I loro resti sono stati rinvenuti in strati che vanno dall'Ordoviciano inferiore al Devoniano superiore (da 470 a 370 milioni di anni).\n\"Girini\" corazzati.\nLa caratteristica principale di questi primitivi \"pesci\" era una corazza dermica, che copriva tutta la testa. Gli pteraspidomorfi erano sprovvisti di pinne, a parte una posta in fondo alla coda scagliosa. La loro armatura, che comprende in tutti i generi conosciuti grandi placche dorsali e ventrali, \u00e8 di solito di forma allungata, e questo conferisce agli pteraspidomorfi l'aspetto di girini. Questi pesci sono stati spesso ritenuti parenti prossimi dei vertebrati con mascelle (gnatostomi), ma recenti ricerche hanno dimostrato che le caratteristiche degli pteraspidomorfi sono primitive. Ora si pensa che sia stato l'altro grande gruppo di pesci senza mascelle, i cefalaspidomorfi, a dare origine agli gnatostomi.\nLa maggior parte degli pteraspidomorfi era marina, ma viveva nei pressi delle coste, in lagune o delta. Si ritiene per\u00f2 che alcuni gruppi abitassero fiumi e laghi. Questi animali erano di certo abitatori dei fondali, come \u00e8 anche dimostrato da tracce di abrasioni sulla superficie ventrale delle loro corazze.\nCaratteristiche.\nGli pteraspidomorfi si dividono in quattro gruppi: Arandaspida, Astraspida, Eriptychiida e Heterostraci. Le placche dermiche di ognuno di questi gruppi sono formate da una sostanza ossea priva di cellule (aspidina), ma si pensa che questa fosse una condizione dell'osso dermico di tutti i primi vertebrati. Gli pteraspidomorfi erano privi di un endoscheletro calcificato, tranne gli eriptichidi e forse gli arandaspidi, che mostrano tracce di cartilagine calcificata. Di solito questi pesci possedevano un corpo fusiforme, con una corazza cefalica lunga quanto il corpo, e possedevano una sola pinna, quella caudale. La bocca \u00e8 equipaggiata con lunghe placche dermiche che potevano espandersi quando la bocca era aperta. La superficie interna delle placche mostra impronte di branchie, del cervello, di due canali semicircolari e di capsule nasali appaiate. Queste sembrerebbero aprirsi ventralmente in un dotto mediano, simile a quello delle attuali missine. Gli pteraspidomorfi sono considerati vertebrati a tutti gli effetti perch\u00e9 alcuni loro fossili mostrano chiaramente impronte di arcualia (componenti dorsali delle vertebre) e perch\u00e9 possedevano un sistema sensorio ben sviluppato.\nEvoluzione e parentele.\nDapprima ritenuti essere parenti primitivi dei pesci ossei, gli pteraspidomorfi sono poi stati avvicinati agli squali, alle missine e infine considerati antenati degli gnatostomi. Questa ipotesi si basava sul fatto che gli pteraspidomorfi possedessero organi olfattivi appaiati, come negli gnatostomi. In realt\u00e0 questa struttura \u00e8 presente anche in altri gruppi di pesci senza mascelle (ostracodermi), come i galeaspidi, e forse \u00e8 ancestrale a tutti i vertebrati. Attualmente, sulla base di ulteriori ricerche, gli pteraspidomorfi sono posti come il sister group di tutti gli altri vertebrati, compresi gli altri gruppi di ostracodermi.\nLe relazioni filogenetiche all'interno del gruppo sono ancora poco studiate. I primi ad apparire nella documentazione fossile sono gli arandaspidi, nell'Ordoviciano inferiore. Di poco posteriori sono i nordamericani astraspidi ed eriptichidi. Gli eterostraci sono l'ultimo gruppo ad apparire, nel Siluriano. Gli astraspidi e gli eterostraci sembrano possedere caratteristiche in comune quali la posizione dorsolaterale delle aperture branchiali, mentre i poco conosciuti eriptichidi sembrerebbero condividere con gli eterostraci lo stesso tipo di dentina nei tubercoli."}
{"id": "1187777", "revid": "122681987", "url": "https://it.wikipedia.org/wiki?curid=1187777", "title": "Attilio Schneck", "text": " Presidente dell'Autostrada Brescia-Verona-Vicenza-Padova S.p.A. dal 2008 al 2013, \u00e8 stato anche presidente della provincia di Vicenza dal 2007 al 2012 ed, in seguito, commissario governativo della stessa fino al 2014\nBiografia.\n\u00c8 sposato con due figli. Ha conseguito la maturit\u00e0 classica e la laurea in Scienze Politiche ad indirizzo politico amministrativo. Ha svolto attivit\u00e0 lavorativa presso aziende della Provincia fino al 1978 quando diventa libero professionista come consulente del lavoro. Ha insegnato fino al 1996 diritto ed economia all'ITC Ceccato di Thiene.\nL'attivit\u00e0 politica.\nInizia la carriera politica nel 1995 quando diviene capogruppo della Lega Nord in consiglio comunale a Thiene.\nNel 1997 si candida a sindaco battendo al ballottaggio Giovanni Tessari con il 57,05% dei voti. Nel 2002 si ricandida vincendo al primo turno contro Carlo Maino con il 61,67%.\nNel 2007 viene candidato quale successore di Manuela Dal Lago alla presidenza della provincia (la Dal Lago era gi\u00e0 al secondo mandato). Vince al primo turno con il 59,9 % di voti contro Pietro Maria Collareda del centrosinistra.\nIl 10 aprile 2008 viene nominato presidente dell'Autostrada Brescia-Verona-Vicenza-Padova S.p.A. succedendo, anche in questo caso, a Manuela Dal Lago, carica che manterr\u00e0 fino al 2013.\nA scadenza dei primi 5 anni di mandato, a seguito del decreto \"salva Italia\" che annulla le elezioni provinciali previste dal 2012 in poi, viene nominato commissario governativo dell'ente fino alla decadenza di tutti i consigli provinciali italiani."}
{"id": "1187780", "revid": "179279", "url": "https://it.wikipedia.org/wiki?curid=1187780", "title": "Shin Budokai 2", "text": ""}
{"id": "1187781", "revid": "179279", "url": "https://it.wikipedia.org/wiki?curid=1187781", "title": "Dragon Ball Z Shin Budokai 2", "text": ""}
{"id": "1187783", "revid": "599013", "url": "https://it.wikipedia.org/wiki?curid=1187783", "title": "Ezio Camuncoli", "text": "Biografia.\nConvinto sostenitore del regime fascista, diresse il \"Corriere Padano\" (quotidiano di Ferrara fondato da Italo Balbo). \nA seguito dell'8 settembre 1943 ader\u00ec alla Repubblica Sociale, diventando direttore, alla fine dell'anno, del \"Telegrafo\" di Livorno. Nell'agosto 1944 si trasfer\u00ec in Lombardia: entr\u00f2 a far parte del Comitato consultivo per la propaganda creato presso il Minculpop della RSI. In ottobre assunse la direzione del quotidiano milanese \"La Sera-Il Secolo\".\nNel dopoguerra, dimenticato a causa della sua adesione al fascismo, pubblic\u00f2 il \u201cciclo dei romanzi riminesi\u201d: \"Tre giorni di bora\", \"Zebedeo in Aprusa\", \"La femmina pazza\", \"Il mal perverso\". Scrivere fu la sua autentica passione; per vivere, diresse una piccola industria di maglieria.\nSolamente dopo il 1989 ha ricevuto riconoscimenti ufficiali per la sua attivit\u00e0 di letterato, testimoniati dalla dedica a suo nome di un parco pubblico nel Comune di Rimini.\nIl suo unico figlio, Ferdinando, mor\u00ec a diciassette anni, il 3 giugno 1944, sul fronte di Anzio e Nettuno combattendo con la Folgore dell'Aeronautica Nazionale Repubblicana contro gli anglo-americani, nella disperata difesa di Roma: per quell'azione gli fu conferita la medaglia d\u2019oro della R.S.I."}
{"id": "1187788", "revid": "716642", "url": "https://it.wikipedia.org/wiki?curid=1187788", "title": "Rochester Lancers", "text": "I Rochester Lancers furono una squadra di calcio statunitense di Rochester (New York) attivi dal 1967 al 1969 nella lega nota come \"ASL II\" (\"American Soccer League II\") e, dal 1970 al 1980, anno del loro scioglimento, nella NASL, della quale furono i campioni nel 1970.\nDal 1970 al 1980, il periodo della NASL, la squadra gioc\u00f2 all'Holleder Memorial Stadium di Rochester.\nStoria.\nLa squadra venne fondata nel 1967 ed iscritta all'American Soccer League. I \"Lancers\" giunsero alla finale dell'edizione 1968, persa contro i .\nNella stagione 1970 i \"Lancers\", che si erano spostati nella North American Soccer League, si aggiudicarono il torneo battendo i \"Darts\".\nDurante quella stagione, due giocatori dei \"Lancers\" furono vittime di un brutto episodio di razzismo: il 9 agosto 1970 dopo una partita persa in casa degli , Gladstone Ofori contest\u00f2 l'operato dell'arbitro. Mentre discuteva con il direttore di gara, Ofori fu afferrato per il collo da un ufficiale di polizia che lo minacci\u00f2 dicendogli: \"Ragazzo, bada a come parli, sei in Georgia!\". La situazione degener\u00f2 anche per l'intervento del compagno di squadra e connazionale Frank Odoi, tanto che l'ufficiale arriv\u00f2 a chiamare una trentina di soldati della Guardia Nazionale della Georgia. Solo grazie all'intervento del dirigente dei \"Lancers\" Charles Schiano, che temette anch'egli d'essere ingiustificatamente arrestato come i suoi giocatori, che minacci\u00f2 l'intervento dell'ex senatore Kenneth Keating, poterono tutti evitare l'arresto e lasciare incolumi Atlanta.\nI \"Lancers\" parteciparono alla CONCACAF Champions' Cup 1971, unica franchigia della NASL a partecipare alla massima competizione nordamericana per club, chiudendo la coppa al quarto posto della fase finale del torneo.\nNel luglio 1975 viene ceduto ai l'attacante inglese Tommy Ord per 75.000$, cifra record per una operazione di mercato tra due franchigie della NASL."}
{"id": "1187791", "revid": "22356", "url": "https://it.wikipedia.org/wiki?curid=1187791", "title": "Missine", "text": ""}
{"id": "1187792", "revid": "22356", "url": "https://it.wikipedia.org/wiki?curid=1187792", "title": "Galeaspidi", "text": ""}
{"id": "1187796", "revid": "228587", "url": "https://it.wikipedia.org/wiki?curid=1187796", "title": "Betz", "text": ""}
{"id": "1187797", "revid": "125980209", "url": "https://it.wikipedia.org/wiki?curid=1187797", "title": "Hercules (serie televisiva)", "text": "Hercules (\"Hercules: The Legendary Journeys\") \u00e8 una serie televisiva neozelandese e statunitense. \u00c8 stata prodotta dal 1995 al 1999 ed \u00e8 vagamente basata sui racconti dell'eroe culturale Hercules. Venne prodotta per sei stagioni diventando uno degli show pi\u00f9 seguiti nella storia della televisione americana.\nLa serie \u00e8 stata preceduta da 5 film televisivi andati in onda nel 1994: \"Hercules e le donne amazzoni\" (\"Hercules and the Amazon Women\"), \"Hercules e il regno perduto\" (\"Hercules and the Lost Kingdom\"), \"Hercules e il cerchio di fuoco\" (\"Hercules and the Circle of Fire\"), \"Hercules nell'inferno degli dei\" (\"Hercules in the Underworld\"), e \"Hercules nel labirinto del Minotauro\" (\"Hercules in the Maze of the Minotaur\"), usati principalmente per lanciare la serie TV.\nLa serie debutt\u00f2 in Italia su Italia 1 in prima serata sabato 21 settembre 1996 alle 20:30. In seguito, a causa degli ascolti in declino, la serie venne spostata prima al pomeriggio e poi in mattinata.\nDescrizione.\nAmbientato in una fantastica versione della Grecia antica non precisamente localizzata nel tempo, lo show vede come protagonista Kevin Sorbo nei panni di Hercules affiancato da Michael Hurst nei panni del suo fidato amico Iolao. Le vicende narrate riguardano l'intento di Hercules e Iolao di salvare persone e villaggi da mostri, forze del male, egoismo degli d\u00e8i e quant'altro. Nei primi episodi, come viene menzionato nella sigla, la principale nemica di Hercules era la sua matrigna Giunone, che cercava di distruggerlo servendosi di vari mostri, poich\u00e9 egli era la testimonianza vivente dell'infedelt\u00e0 del marito, Giove. In seguito nella serie, il malvagio dio della guerra, Marte, sostituisce Era nel ruolo di principale antagonista. Verso la fine della serie lo stesso Marte viene sostituito nel suo ruolo dal dio malvagio Dahak, il principale nemico di Hercules nella stagione 5 che porta l'eroe a dover recarsi a Babilonia, in Scandinavia e in Irlanda. Sebbene Hercules dica che Giove l'ha trascurato, l'amore di questo per Hercules viene pi\u00f9 volte documentato nel telefilm. In effetti, Hercules \u00e8 spesso nominato come il \"figlio favorito di Giove\". Giove appare parecchie volte, persino per salvare la vita del figlio e restituendogli la sua forza sovrumana quando ce n'\u00e8 bisogno. Hercules, da parte sua, \u00e8 sempre disponibile ad aiutare il padre quando chiede aiuto e alla fine i due si riappacificano.\nNei primi episodi della serie gli d\u00e8i non avevano forma umana ma si manifestavano attraverso le forze della natura (tranne Zeus): per esempio, Marte si manifestava o tramite la luna o tramite una pozza di sangue oppure in forma mostruosa. Solo in seguito assunsero forma umana.\nLo show ha avuto uno spin-off di successo: \"Xena - Principessa guerriera\", con il quale Hercules condivide alcuni personaggi come Marte (Kevin Tod Smith), Autolico (Bruce Campbell), Salmoneo (Robert Trebor) e Venere (Alexandra Tydings). Entrambi gli show, sebbene prodotti in Nuova Zelanda usando attori principalmente locali, che parlano con un accento americano, sono divenuti di fama mondiale.\nPersonaggi.\nHercules.\nHercules \u00e8 il personaggio protagonista. Spesso (ma non sempre) accompagnato dal migliore amico Iolao, si premura di proteggere gli esseri umani da varie difficolt\u00e0, quali mostri, guerre e, in primis, egoismo degli dei. Questi sono, a suo parere spesso assenti o crudeli nei confronti dell'umanit\u00e0: lui stesso \u00e8 spesso (apparentemente) trascurato dal padre Giove, nonostante egli stesso sostenga che Hercules \u00e8 il suo figlio favorito e spesso discute con lui. Suoi nemici principali sono la crudele Giunone e Marte. Proprio come la sua controparte mitologica, Hercules \u00e8 il figlio del re dell'Olimpo, Zeus (Giove) e di una donna mortale, Alcmena. Egli ha sempre occupato un posto di primo piano nelle attenzioni di suo padre. Tuttavia questi si dimostra spesso assente e indolente verso i suoi doveri di padre. Hercules, anche per questo, aiuta spesso gli uomini, convinti di conquistarsi la benevolenza degli dei, a opporsi al loro egoismo. Nonostante le immani sofferenze che ha subito e che, nel corso della storia, continua a subire, continua sempre la sua lotta eterna contro gli dei e i loro seguaci. I due che in particolare lo perseguitano sono la matrigna, Era (Giunone), e il fratellastro, Ares (Marte), dio della guerra che gli \u00e8 ostile per due ragioni: la prima, pi\u00f9 esplicita, per il fatto che Hercules spesso ferma guerre e battaglie che sono invece il piacere di Ares stesso e l'altra, pi\u00f9 intima, \u00e8 per il fatto di essere messo in secondo piano dal padre rispetto a Hercules. Nonostante questo, i due si sono trovati in alcune occasione dalla stessa parte per combattere divinit\u00e0 molto pi\u00f9 forti: i due casi pi\u00f9 lampanti sono il malvagio Dahak e il misterioso Mileto (che altri non \u00e8 se non l'arcangelo Michele, inviato sulla terra per mettere alla prova il genere umano, prova vinta da Hercules per l'intera umanit\u00e0). In tali occasioni \u00e8 trasparso un minimo di affetto nei confronti del fratello. Il rispetto di Hercules nei confronti dell'umanit\u00e0 lo porter\u00e0 in pi\u00f9 occasioni a scontrarsi con gli dei e la sua forza sovrumana, ma soprattutto il suo sconfinato coraggio e l'amore che ha nei confronti dell'umanit\u00e0, riesce ad avere la meglio su di loro. Altre divinit\u00e0 appaiono invece alleate di Hercules, ad esempio Afrodite (Venere) o Eros (Cupido). Altri invece appaiono dapprima suoi antagonisti, poi arrivano a ragionare con lui instaurando buoni rapporti, come Ade (Plutone). Nelle sue sfide, Hercules \u00e8 molto spesso seguito dall'amico Iolao e, alcune volte, dal re di Corinto, Giasone. In ogni sua impresa \u00e8 sempre aiutato da personaggi occasionali che spesso sono suoi vecchi amici: tra questi meritano un posto di primo piano Salmoneo, un personaggio un po' eccentrico, ma che si rivela sempre un amico sincero e il ladro Autolico, un personaggio altrettanto stravagante e, seppur disonesto, \"buono\". Le imprese di Hercules non si limitano alla sola Grecia: nella quinta stagione l'ascesa del malvagio Dahak lo costringer\u00e0 a recarsi in vari luoghi a lui sconosciuti quali l'Irlanda, la Scandinavia e le terre di Babilonia; in altre circostanze si ritrover\u00e0 in un mondo parallelo in cui sono presenti le stesse persone e divinit\u00e0 di quello \"normale\", ma con ruoli completamente opposti (Hercules \u00e8 un malvagio sovrano, Ares il dio dell'amore, Eros il dio della guerra) facendo apparire il tutto alquanto grottesco. Hercules \u00e8 sempre ben disposto verso il suo prossimo e aiuter\u00e0 anche molti guerrieri caduti in disgrazia o propriamente malvagi a riemergere dalle tenebre per schierarsi dalla giusta parte. Tra questi, meritano un posto in primo piano le temibili condottiere Xena e Morrigan che, dapprima nemiche acerrime di Hercules, ne diventerranno alleate e soprattutto amanti, ma si vedranno entrambe costrette a separarsi da lui per riparare ai torti fatti da parte loro. Tutto ci\u00f2 \u00e8 apprezzato da suo padre Zeus che lo ammira e lo ritiene degno dell'Olimpo: infatti, alla morte di sua madre, ritiene opportuno portarlo con s\u00e9 sul trono degli dei. Pur avendo in un primo momento accettato, Hercules, in seguito a uno scontro con Era, rinuncer\u00e0 al suo posto e torner\u00e0 sulla Terra accanto ai suoi amici e a ci\u00f2 che ama e rispetta di pi\u00f9, l'umanit\u00e0.\nIolao.\nIolao \u00e8 uno dei personaggi principali della serie televisiva. Il personaggio \u00e8 approssimativamente basato sulla figura dell'eroe ed \u00e8 il nipote di Hercules. A differenza della serie spin-off \"Xena - Principessa guerriera\" in cui Olimpia segue Xena in ogni avventura, Iolao non compare sempre al fianco di Hercules, ma non per questo \u00e8 meno importante: infatti in alcuni episodi \u00e8 addirittura lui stesso il protagonista e Hercules compare soltanto all'inizio e alla fine o, in un paio di occasioni, \u00e8 del tutto assente. Iolao \u00e8 il miglior amico di Hercules e l'ha accompagnato innumerevoli volte nelle sue imprese. Egli condivide la maggior parte delle avventure dell'amico essendo pi\u00f9 di una spalla e molto pi\u00f9 di un semplice aiuto per lui: non sono rare le volte in cui Hercules riesce nelle sue imprese proprio grazie all'aiuto di Iolao. I due amici vivono quasi in simbiosi e sono diventati amici fraterni. I due in varie puntate confermano la loro parentela di zio e nipote. In alcune occasioni \u00e8 per\u00f2 accaduto che Iolao, sentendosi troppo l'\"ombra di Hercules\" si sia allontanato per un periodo dall'amico per poi riunirvisi. Ci sono state alcune occasioni in cui il loro legame fraterno si \u00e8 quasi rotto: un esempio pu\u00f2 essere portato dall'occasione in cui Iolao s'innamora della spietata condottiera Xena da cui si lascia fuorviare: in tale occasione Hercules tenter\u00e0 di aprirgli gli occhi e riuscir\u00e0 a farlo rinsavire solo dopo un terribile duello tra i due eroi. Insieme a Hercules \u00e8 uno dei pochi a comprendere la vera natura degli dei e a non temerli nonostante lui sia un umano come tutti gli altri e si oppone loro combattendo molte volte a fianco dell'amico contro Era (ovvero Giunone) e Ares (ovvero Marte); alle volte egli ha anche alcune simpatiche discussioni con Afrodite (ovvero Venere). Il personaggio di Iolao assumer\u00e0 un'importanza primaria nell'ascesa di Dahak: recatosi con Hercules in Babilonia, rimarr\u00e0 ucciso per salvare la sua amata Nebula e ci\u00f2 d\u00e0 inizio a ci\u00f2 che i due eroi si erano prefissati d'impedire ovvero la venuta di Dahak, un essere spietato che, impossessatosi del corpo dello stesso Iolao perpetrer\u00e0 stragi in ogni dove per essere fermato da Hercules proprio in Grecia; spiritualmente l'amico aiuter\u00e0 l'eroe anche questa volta ma esce di scena in quanto ha concluso il suo compito. Verr\u00e0 \"sostituito\" da una sua versione parallela, ovvero il giullare del sovrano del mondo parallelo che Hercules riuscir\u00e0 a salvare e porter\u00e0 con s\u00e9 come nuovo amico; anche questo \"sostituto\" lascer\u00e0 l'amico Hercules per l'amore di una sirena. A questo punto per\u00f2 ritorna in scena il vecchio Iolao, che, nell'aldil\u00e0, \u00e8 stato nominato paladino della Luce; siccome per\u00f2 la Luce ha deciso di distruggere l'umanit\u00e0 per la sua crudelt\u00e0, egli fugge e torna nel mondo dei vivi per aiutare Hercules a scongiurare questa minaccia. L'amicizia che Hercules dimostra nei confronti di Iolao e il suo rispetto verso gli umani ancora degni di onore, convincono Mileto (l'arcangelo Michele), esecutore della Luce, a risparmiare l'umanit\u00e0 e decide di rimandare Iolao sulla Terra."}
{"id": "1187799", "revid": "74801", "url": "https://it.wikipedia.org/wiki?curid=1187799", "title": "Hu\u0219i", "text": "Hu\u0219i \u00e8 un municipio della Romania di abitanti, ubicato nel distretto di Vaslui, nella regione storica della Moldavia.\nHu\u0219i venne fondata come colonia dagli ussiti condotti da Jan Hus ai primi del XV secolo.\nLa citt\u00e0 fu il luogo in cui, il 23 luglio 1711, venne firmata la Pace del Prut, un accordo a cui venne costretto Pietro I di Russia dopo la sconfitta subita da parte dell'esercito ottomano nelle immediate vicinanze della citt\u00e0.\nGeografia.\nHu\u0219i si trova nella pianura omonima ad un'altitudine compresa tra i 70 e i , a est/nord-est del capoluogo del distretto Vaslui. La cittadina \u00e8 attraversata dal torrente Hu\u0219i ed \u00e8 circondata da colline coltivate a vigneti.\nPopolazione.\nAl censimento del 2011 la popolazione di Hu\u0219i \u00e8 risultata essere di abitanti di cui il 90,95% rumeni. Il 73,91% degli abitanti professa la religione cristiana ortodossa ed il 17,2% quella cattolica.\nEconomia.\nLa posizione della localit\u00e0 al centro di una zona viticola fa di Hu\u0219i un importante centro di produzione di vini. La citt\u00e0 \u00e8 sede inoltre di industrie produttrici di macchine utensili e per l'industria alimentare, di industrie conciarie, calzaturiere, alimentari (vino, bevande analcoliche e prodotti da forno), per la lavorazione del legno e per la produzione di materiali da costruzione. \nComunicazioni.\nHu\u0219i \u00e8 attraversata dalla strada europea E581 che collega M\u0103r\u0103\u0219e\u0219ti (Romania) con Odessa (Ucraina) passando per Chi\u0219in\u0103u (Moldavia). Si trova a dalla frontiera con la Moldavia."}
{"id": "1187808", "revid": "1409041", "url": "https://it.wikipedia.org/wiki?curid=1187808", "title": "Stagione sportiva", "text": "La stagione sportiva \u00e8 il periodo durante il quale una federazione organizza le proprie competizioni ufficiali.\nFormato.\nLa stagione sportiva si snoda attraverso le varie stagioni astronomiche, sebbene spesso avvenga in maniera non uniforme; ci\u00f2 \u00e8 dovuto principalmente alle variazioni di clima, le cui caratteristiche delimitano il periodo riservato alla pratica sportiva: ad esempio, nel panorama americano le competizioni ufficiali occupano il periodo che va da marzo ad ottobre (esclusa la NBA), mentre in Europa si cerca di evitare l'eccessivo caldo estivo programmandole da settembre a maggio.\nI periodi di sospensione dell'attivit\u00e0 agonistica sono generalmente dedicati alle \"tourn\u00e9e\" amichevoli, nonch\u00e9 alle operazioni di trasferimento degli atleti tra i vari club.\nCalendario.\nStagione regolare.\nLa stagione regolare (spesso chiamata coll'inglese \"regular season\") \u00e8 la principale, e pi\u00f9 lunga, fase di un campionato il cui titolo viene assegnato tramite \"play-off\"; la struttura di essa varia in rapporto allo stato in cui viene disputata: ad esempio, in America le societ\u00e0 sono abbinate su base economica o geografica, con un calendario che prevede rotazioni pluriennali, mentre in Europa tale sistema \u00e8 sostituito dal ricorso al girone all'italiana.\n\"Play-off\" e \"play-out\".\nLa disputa di \"play-off\" e \"play-out\" \u00e8 legata all'ordine emerso dalla classifica della stagione regolare, con i primi volti ad assegnare il titolo oppure la promozione; i \"play-out\" determinano invece le squadre retrocesse."}
{"id": "1187809", "revid": "438678", "url": "https://it.wikipedia.org/wiki?curid=1187809", "title": "Regular season", "text": ""}
{"id": "1187811", "revid": "486946", "url": "https://it.wikipedia.org/wiki?curid=1187811", "title": "Lega basket femminile", "text": ""}
{"id": "1187821", "revid": "1161734", "url": "https://it.wikipedia.org/wiki?curid=1187821", "title": "Franz\u00f6sischer Dom", "text": "Il Franz\u00f6sischer Dom \u00e8 una chiesa di Berlino, nella Gendarmenmarkt. Fu costruita per la comunit\u00e0 degli Ugonotti che, dopo l'editto di Fontainebleau, trovarono rifugio nella citt\u00e0.\nLa chiesa, distrutta durante la seconda guerra mondiale, fu ricostruita nel 1978\u201383. La cupola fu costruita dall'architetto Carl von Gontard nel 1785.\n\u00c8 posta sotto tutela monumentale (\"Denkmalschutz\").\nArchitettura.\nLa chiesa fu iniziata nel 1701 e ultimata nel 1705, da Louis Cayart e Abraham Quesnay, sul modello della chiesa ugonotta di Charenton, distrutta nel 1688. L'interno della chiesa \u00e8 molto semplice, infatti dall'ingresso principale si entra in una navata rettangolare, circondata da sezioni semicircolari poste ad entrambi i lati. L'edificio \u00e8 sovrastato da una torre cilindrica con cupola, costruita nel 1785 su progetto di Carl von Gontard, uguale a quella del Deutscher Dom. Oggi la chiesa ospita un museo dedicato alla storia degli ugonotti."}
{"id": "1187827", "revid": "1610933", "url": "https://it.wikipedia.org/wiki?curid=1187827", "title": "Apalemure dorato", "text": ""}
{"id": "1187833", "revid": "838137", "url": "https://it.wikipedia.org/wiki?curid=1187833", "title": "Segmento iniziale", "text": "In matematica si definisce segmento iniziale (o taglio iniziale, o sottoinsieme chiuso verso il basso) di un dato insieme totalmente ordinato formula_1 un qualsiasi suo sottoinsieme formula_2 tale che:\nIl nome deriva abbastanza naturalmente dalla \"forma\" che un tale insieme ha: \"segmento\" perch\u00e9 non ha \"buchi\" - se formula_4 sono in formula_2, ogni elemento tra formula_6 e formula_7 sar\u00e0 in formula_2 - \"iniziale\" perch\u00e9 contiene gli elementi di formula_9 pi\u00f9 \"piccoli\".\nCasi particolari di segmenti iniziali di un insieme formula_9 sono formula_9 stesso e l'insieme vuoto.\nSimmetricamente, si definisce un segmento finale (o taglio finale, o sottoinsieme chiuso verso l'alto) mediante la propriet\u00e0\nUtilizzo e propriet\u00e0.\nIl segmento iniziale \u00e8 un oggetto matematico piuttosto utilizzato in alcuni settori della logica."}
{"id": "1187840", "revid": "78589", "url": "https://it.wikipedia.org/wiki?curid=1187840", "title": "Aflatossine", "text": ""}
{"id": "1187844", "revid": "78589", "url": "https://it.wikipedia.org/wiki?curid=1187844", "title": "Afflatossine", "text": ""}
{"id": "1187845", "revid": "78589", "url": "https://it.wikipedia.org/wiki?curid=1187845", "title": "Afflatossina", "text": ""}
{"id": "1187846", "revid": "729019", "url": "https://it.wikipedia.org/wiki?curid=1187846", "title": "Battaglia di Pavia (271)", "text": "La battaglia di Pavia fu combattuta nel 271 tra l'esercito romano guidato dall'imperatore Aureliano e gli Alemanni: lo scontro risult\u00f2 in una vittoria romana.\nLa battaglia combattuta a Pavia fu la terza e ultima dello scontro tra Romani e Alemanni a seguito all'invasione del 271 del territorio romano da parte della popolazione germanica, e pose finalmente fine alla minaccia alemanna di attaccare Roma.\nAntefatto.\nGli Alemanni (Iutungi), che si erano trovati di fronte il nuovo imperatore Aureliano, avevano avuto ragione dei propri avversari nella battaglia di Piacenza, in cui avevano sorpreso e sbaragliato le truppe di Aureliano; si erano poi diretti verso sud, verso Roma, passando per le Marche, dove per\u00f2 si erano scontrati una seconda volta con Aureliano nella battaglia di Fano, subendo una cocente sconfitta che li aveva costretti alla ritirata.\nBattaglia.\nAureliano aveva seguito gli Iutungi in fuga lungo la via Emilia, costringendoli ad una battaglia nei pressi di \"Ticinum\" (Pavia). Gli Alemanni, messi in fuga, formarono dei piccoli gruppi, che vennero per\u00f2 tutti distrutti da Aureliano.\nLa vittoria di Aureliano fu completa, con l'intero esercito alemanno distrutto e il bottino delle loro incursioni recuperato. Per questa vittoria, Aureliano ricevette il titolo di \"Germanicus Maximus\".\nConclusioni.\nCi vorranno venti anni prima che gli Alemanni tornino ad essere un problema per l'impero. Malgrado ci\u00f2, lo spavento per l'incursione alemanna, che aveva minacciato la stessa Roma, convinse Aureliano a cingere con le mura che portano il suo nome la capitale dell'impero."}
{"id": "1187856", "revid": "104485", "url": "https://it.wikipedia.org/wiki?curid=1187856", "title": "Romanzo di Pannonia", "text": ""}
{"id": "1187863", "revid": "1543377", "url": "https://it.wikipedia.org/wiki?curid=1187863", "title": "Walter Gargano", "text": "Biografia.\n\u00c8 sposato con Michaela (detta Miska) Ham\u0161\u00edkov\u00e1, sorella di Marek Ham\u0161\u00edk, ex compagno di squadra nel Napoli. La coppia ha tre figli: Matias, nato il 7 maggio 2010, Thiago, nato il 7 aprile 2012, e Leo.\nPossiede il passaporto italiano grazie alle origini italiane (i nonni erano originari di Marsico Nuovo, provincia di Potenza).\nCaratteristiche tecniche.\nGiocatore molto duttile, capace di ricoprire i ruoli pi\u00f9 diversi \u2013 dal mediano, suo ruolo originario, alla mezzala - ma \u00e8 come interno di centrocampo che esprime il meglio di s\u00e9, risultando efficace sia nella fase di copertura che in quella offensiva. Molto valido come incontrista, quindi nella marcatura e nell'anticipo, gode di un buon senso della posizione, caratteristica che in mezzo al campo gli fa recuperare molti palloni, sfruttando anche la sua forza fisica. Gode anche di un ottimo dribbling, corsa ed \u00e8 molto abile nei calci piazzati. Possiede un piede destro molto educato anche se il gol non fa parte del suo repertorio ed \u00e8 capace di rilanciare l'azione grazie ad una visione di gioco.\nCarriera.\nClub.\nDanubio.\nNel 2001 entra nel settore giovanile del Danubio. Nel 2004 fa il suo esordio in prima squadra diventando presto un titolare, vincendo due campionati uruguaiani nel 2004 e nel 2007 e partecipando anche alla Copa Sudamericana e alla Copa Libertadores.\nNapoli.\nIl 24 luglio 2007 il centrocampista uruguagio passa al Napoli, con il quale firma un contratto fino al 2012. Costato 3,2 milioni di euro, gli viene accordato inizialmente un ingaggio sui 200.000 euro. Diventa subito un pilastro del centrocampo azzurro con l'allenatore Reja, che gi\u00e0 da tempo cercava un calciatore con le sue caratteristiche. Il 29 agosto 2007, nel 3\u00ba turno di Coppa Italia contro il Livorno risoltasi ai rigori, Gargano ha realizzato il quarto e ultimo tiro della sua squadra, chiudendo la partita sul punteggio di 3-2 d.c.r. con cui il Napoli ha conquistato l'accesso agli ottavi di finale. Il 20 ottobre 2007 realizza la sua prima marcatura in maglia azzurra nella gara in trasferta pareggiata 4-4 contro la Roma. Sette giorni dopo realizza il gol del momentaneo 1-1 in Napoli-, match conclusosi 3-1 in favore dei partenopei.\nNella stagione successiva rimane titolare anche con il nuovo allenatore Donadoni, subentrato in panchina a marzo al posto dell'esonerato Reja. Durante questa annata, Gargano esordito in Coppa Intertoto e in Coppa UEFA, mentre in Coppa Italia ha sbagliato, nei quarti di finale contro la Juventus, il rigore decisivo che ha eliminato i partenopei dalla competizione. Il 7 marzo 2009 rimedia una frattura al piede in allenamento che lo tiene lontano dal terreno di gioco per 2 mesi e mezzo.\nLa stagione 2009-2010 coincide con l'arrivo dell'allenatore Mazzarri che subito apprezza la grinta e la qualit\u00e0 di gioco di Gargano. L'11 marzo 2010 firma il prolungamento del contratto fino al 2015 con l'aumento dell'ingaggio a 1 milione di euro annui, bonus esclusi. Festeggia la 100\u00aa presenza in maglia azzurra in Napoli-Fiorentina del 13 marzo 2010. Nella stagione 2011-2012 esordisce in UEFA Champions League da titolare in trasferta contro il Manchester City, gara terminata 1-1. Il 21 dicembre 2011 torna al gol nella vittoria interna contro il Genoa (6-1), interrompendo cos\u00ec un digiuno dal gol durato quattro anni. Il 20 maggio 2012 ottiene il primo trofeo italiano vincendo la Coppa Italia, sebbene sia costretto a saltare la finale per squalifica. Quattro mesi dopo, l'11 agosto, gioca titolare in Supercoppa Italiana contro la Juventus, entrando al 68\u00ba minuto al posto di Marek Ham\u0161\u00edk. Il Napoli perde la gara per 4-2 e Gargano, qualche giorno pi\u00f9 tardi, annuncia di voler lasciare la societ\u00e0, nonostante avesse da poco prolungato di un anno il suo contratto con il Napoli fino al 2016.\nIn totale con la maglia del Napoli in 5 anni ha giocato 199 partite e segnato 4 reti.\nI prestiti all'Inter e al Parma.\nIl 23 agosto 2012 viene ufficializzata la sua cessione all' in prestito oneroso con diritto di riscatto (1,25 milioni di euro subito e 5,25 per l'eventuale acquisto a titolo definitivo). Il centrocampista uruguaiano diventa subito un titolare inamovibile del centrocampo nerazzurro e il tecnico Stramaccioni lo utilizza sia da mediano e sia da mezzala o regista in un centrocampo a tre. Il debutto da titolare con la nuova maglia \u00e8 in -Inter (0-3), prima giornata di campionato per la stagione 2012-2013. Dopo 36 presenze totali tra campionato e coppe senza reti, non viene riscattato e fa ritorno al Napoli per fine prestito.\nIl 1\u00ba settembre 2013 la societ\u00e0 azzurra ufficializza il passaggio dell'uruguaiano di nuovo in prestito con diritto di riscatto, questa volta al . Gargano ritrova sulla panchina Donadoni, suo ex allenatore ai tempi del Napoli, e sceglie di indossare la maglia numero 5. Esordisce con la maglia dei ducali il 16 settembre 2013 nella partita Parma- (1-3). Il 30 settembre 2013 mette a segno il primo gol col Parma nella gara esterna contro la terminata 2-2. A fine stagione, dopo 23 presenze totali con una rete, non viene riscattato dal Parma e rientra al Napoli.\nIl ritorno a Napoli.\nAll'inizio della stagione 2014-2015, complici i mancati colpi del Napoli per potenziare il centrocampo, il tecnico Ben\u00edtez conferma Gargano nella rosa partenopea. Il centrocampista uruguaiano sceglie la maglia numero 77 e gioca titolare sin dalla prima partita stagionale (la sua 200 presenza con la maglia azzurra), il preliminare di Champions League pareggiato 1-1 al San Paolo contro l'Athletic Bilbao. Dopo un buon avvio di stagione, Gargano diventa un elemento fondamentale nel centrocampo a due del tecnico spagnolo. Il 22 dicembre gioca da titolare contro la in Supercoppa Italiana e ai calci di rigore finali mette a segno il sesto della serie che ha assegnato al Napoli il trofeo.\nIn questa stagione gioca 36 partite tra campionato, Coppa Italia ed Europa League. In tutto con la maglia del Napoli in 6 stagioni ha messo insieme 235 presenze e 4 gol.\nMonterrey.\nIl 13 luglio 2015 lascia l'Italia dopo otto anni e si trasferisce ai messicani del Monterrey per una cifra vicina a 1,5 milioni di euro.\nNazionale.\nEsordisce in Nazionale maggiore il 31 maggio 2006 nel match contro la Libia, in un torneo amichevole. Viene convocato per la Copa Am\u00e9rica 2007, dove l'Uruguay arriva al 4\u00ba posto.\nDopo aver disputato da titolare le partite di qualificazione, viene inserito nella lista dei 23 convocati per il Mondiale 2010. Debutta nella massima manifestazione internazionale il 16 giugno 2010 nella seconda partita della fase a gironi contro i padroni di casa del , subentrando nel corso del match, mentre parte dal primo minuto nella semifinale contro l' (2-3) nella quale serve gli assist per entrambi i gol della \"Celeste\". Disputa anche la finale di consolazione contro la (2-3), chiudendo quindi la manifestazione sudafricana con tre presenze all'attivo.\nDurante l'amichevole disputata il 29 maggio 2011 contro la Germania, persa per 2 a 1 grazie ai goal messi a segno da Mario G\u00f3mez e Andr\u00e9 Sch\u00fcrrle, mette a segno il suo primo goal con \"La Celeste\".\nConvocato per la Copa Am\u00e9rica 2011, debutta nella manifestazione continentale sudamericana nei quarti di finale, subentrando al 110' nel corso dei tempi supplementari con i padroni di casa dell' (1-1 il risultato finale), realizzando poi uno dei cinque calci di rigore che consentono all'Uruguay di accedere alla semifinale della manifestazione, che alla fine vedr\u00e0 proprio il successo della \"Celeste\".\nConvocato per la FIFA Confederations Cup 2013, gioca quattro gare, compresa la finale per il terzo posto persa ai rigori contro l'Italia. In questa partita si fa parare il rigore da Buffon, errore che risulta decisivo nella sconfitta della sua nazionale.\nConvocato per il Mondiali 2014, Gargano disputa da titolare solo la prima partita della fase a gironi persa contro la Costa Rica.\nStatistiche.\nPresenze e reti nei club.\n\"Statistiche aggiornate al 8 marzo 2017.\""}
{"id": "1187865", "revid": "1610933", "url": "https://it.wikipedia.org/wiki?curid=1187865", "title": "Pecari gigante", "text": ""}
{"id": "1187871", "revid": "298055", "url": "https://it.wikipedia.org/wiki?curid=1187871", "title": "Tom Hagen", "text": ""}
{"id": "1187872", "revid": "1610933", "url": "https://it.wikipedia.org/wiki?curid=1187872", "title": "Orango del Borneo", "text": ""}
{"id": "1187877", "revid": "63760", "url": "https://it.wikipedia.org/wiki?curid=1187877", "title": "Probi viri", "text": ""}
{"id": "1187879", "revid": "1573940", "url": "https://it.wikipedia.org/wiki?curid=1187879", "title": "Actinocyclus", "text": "Actinocyclus \u00e8 un genere di molluschi nudibranchi della famiglia Actinocyclidae.\nTassonomia.\nIl genere comprende due specie:"}
{"id": "1187881", "revid": "63760", "url": "https://it.wikipedia.org/wiki?curid=1187881", "title": "Collegio dei probiviri", "text": ""}
{"id": "1187884", "revid": "1543377", "url": "https://it.wikipedia.org/wiki?curid=1187884", "title": "Teatro del Lemming", "text": "Il Teatro del Lemming \u00e8 una compagnia di teatro di ricerca fondata a Rovigo nel 1987 dal regista e compositore Massimo Munaro e dal regista e scenografo Martino Ferrari, scomparso prematuramente nel 1993 in un incidente aereo.\nIl primo decennio: 1987-1997.\nCon lo spettacolo \"Frammenti\", del 1987, nasce a Rovigo il Teatro del Lemming, che nell'anno successivo, con \"Sogno dentro sogno\", si rivela vincitore per le migliori musiche di scena del Premio Totola a Verona (la giuria era presieduta dal regista Gianfranco De Bosio).\nNel 1990 con \"La citt\u00e0 chiusa\", ispirato all'opera di Albert Camus, partecipa a numerosi Festival teatrali italiani (Urbino, Chieri, Fiuggi, fra gli altri), e vince a Verona il Premio Totola per la migliore regia teatrale (la giur\u00eca era presieduta da Giuseppe Liotta, docente di Storia del Teatro all'Universit\u00e0 di Bologna).\nGi\u00e0 questi primi lavori vedono il gruppo impegnato nella definizione di un teatro poeticamente carico (anche grazie alle musiche appositamente composte da Munaro) e teso a indagare, nella drammaticit\u00e0 dei temi trattati (lo straniamento, il confine tra sogno e realt\u00e0, la malattia e il rapporto tra solidariet\u00e0 ed emarginazione che ne deriva), la funzione benefica e riaggregante dell'emozione condivisa e quindi, in ultima analisi, del teatro stesso, come forma d'arte immediata, vera e autenticamente partecipata.\nNel 1994, con \"Cinque sassi\", lavoro basato sulle poesie di Marco Munaro, il gruppo viene segnalato per il migliore spettacolo dell'anno all'interno del Premio Ubu dal critico Franco Quadri.\nCon tale spettacolo, tra il 1995 e il 1997, il Teatro del Lemming partecipa con successo a numerose rassegne e festival teatrali italiani, tra i quali: Festival Internazionale di teatro promosso dal Teatro Stabile di Parma, Piccole Trasgressioni organizzato da La Piccionaia a Vicenza, ContattOff organizzato dal Centro Servizi Spettacoli di Udine, Teatri '90, La scena ardita dei nuovi gruppi al Teatro Franco Parenti di Milano, L'IperAvanguardia al Teatro Studio di Scandicci.\nCon \"Cinque sassi\", e con i successivi spettacoli \"Faust\" (1995) e \"Il Galileo delle Api\" (1996), il Lemming prosegue la sua indagine sulle potenzialit\u00e0 di un teatro di poesia, partecipa con successo ai Festival di Montone, di Spoltore, di Volterra, e viene rappresentato nei teatri di molte citt\u00e0 italiane.\nL'opera video realizzata su \"Il Galileo delle Api\" concorre al Premio Italia promosso al Festival TTVV di Riccione.\nIl secondo decennio: 1997-2007.\nCon \"Edipo\" (prima rappresentazione: 26 dicembre 1996, sette segnalazioni al Premio Ubu '97) si apre il secondo decennio di attivit\u00e0 del gruppo: da \"Edipo\" in poi gli spettacoli di Massimo Munaro si caratterizzano per l'aver individuato nel vero e proprio coinvolgimento sensoriale (non attoriale) dello \"spettatore\" la via pi\u00f9 profonda e potente per realizzare quello sconvolgimento poetico che \u00e8 da sempre l'obiettivo dichiarato del gruppo.\nGli spettacoli della \"Tetralogia\" (\"Edipo\", \"Dioniso\" del 1998, \"Amore e Psiche\" del 1999, \"Odisseo\" del 2000), non a caso dedicati a quattro miti universali, sono tutti pensati per pochi spettatori alla volta, o addirittura per uno solo o due, allo scopo di permettere ad ogni partecipante di cogliere poeticamente la propria unica e personale esperienza del mito.\nCome \"post-fazioni\" alla tetralogia il Teatro del Lemming realizza anche \"A Colono - rito augurale per uno spettatore solo\" (2001), e \"L'Odissea dei ragazzi - viaggio nel teatro per venti ragazzi di tutte le et\u00e0\" (2003).\nIl 2003 vede un altro lutto portare via l'attore, fotografo e aiuto regista Roberto Domeneghetti.\nA lui \u00e8 dedicato il lavoro successivo del gruppo - una lunga e sofferta, pi\u00f9 volte rivista, elaborazione dell\"'Inferno\" dantesco, che sfocia nel 2006 nello spettacolo \"Nekyia - viaggio per mare di notte\" e ideale discesa agli inferi, con risalita attraverso il Purgatorio fino al Paradiso.\nIl Festival Opera Prima.\nA Martino Ferrari, cofondatore del Teatro del Lemming, il gruppo dal 1994 dedica il Festival teatrale \"Opera Prima - Martino Ferrari\", importante vetrina per le pi\u00f9 interessanti e innovative realt\u00e0 di ricerca nazionali (e, con l'edizione 2007, anche internazionali), che si tiene annualmente a Rovigo nel mese di giugno."}
{"id": "1187887", "revid": "93771244", "url": "https://it.wikipedia.org/wiki?curid=1187887", "title": "Sodalizio di vita cristiana", "text": "Il Sodalizio di vita cristiana (in latino \"Sodalitium Christianae Vitae\") \u00e8 una societ\u00e0 di vita apostolica della Chiesa cattolica: i membri della congregazione, detti popolarmente sodaliti, pospongono al loro nome la sigla S.C.V.\nStoria.\nVenne fondato nel 1971 dal teologo peruviano Luis Fernando Figari. L'8 luglio 1997 papa Giovanni Paolo II approv\u00f2 il Sodalizio come societ\u00e0 di vita apostolica di diritto pontificio.\nLa societ\u00e0 \u00e8 stata commissariata con decreto della Congregazione per gli istituti di vita consacrata e le societ\u00e0 di vita apostolica il 10 gennaio 2018 a seguito delle numerose segnalazioni \"che riguardano il regime interno, la formazione e la gestione economico-finanziaria\" giunte alla Santa Sede nel corso degli ultimi anni.\nAttivit\u00e0 e diffusione.\n\u00c8 composto da laici e sacerdoti che, avendo come punto di riferimento la dottrina sociale della Chiesa, si dedicano particolarmente all'apostolato fra i giovani, alla solidariet\u00e0 con i poveri, all'evangelizzazione della cultura ed alla promozione della famiglia.\nIl superiore generale della societ\u00e0 risiede a Lima.\nAl 31 dicembre 2005, il Sodalizio contava 32 case e 238 membri, 23 dei quali sacerdoti."}
{"id": "1187888", "revid": "256896", "url": "https://it.wikipedia.org/wiki?curid=1187888", "title": "Sodaliti", "text": ""}
{"id": "1187889", "revid": "248219", "url": "https://it.wikipedia.org/wiki?curid=1187889", "title": "Halla", "text": ""}
{"id": "1187890", "revid": "117220932", "url": "https://it.wikipedia.org/wiki?curid=1187890", "title": "Marcello Lotti", "text": "Lotti, soprannominato \"lo Scuro\", \u00e8 stato uno tra i maggiori giocatori di biliardo nelle specialit\u00e0 cinque birilli e nove birilli tra la met\u00e0 degli anni sessanta e la prima met\u00e0 degli anni ottanta conquistando nove titoli italiani (sette individuali e due a coppie). Il suo nome \u00e8 legato all'\"ottavina reale\", tiro di particolare difficolt\u00e0 da lui ideato.\nDivenne noto anche al di fuori del circuito degli appassionati di biliardo grazie alla partecipazione a due film di Francesco Nuti: \"Io, Chiara e lo Scuro\" (1982) e \"Casablanca, Casablanca\" (1985), nei quali interpretava se stesso.\n\u00c8 stato anche commentatore televisivo per TELE+.\n\u00c8 morto nel 2008 all'et\u00e0 di 79 anni.\nPalmar\u00e8s.\nMarcello Lotti ha vinto 9 titoli Italiani:"}
{"id": "1187891", "revid": "298055", "url": "https://it.wikipedia.org/wiki?curid=1187891", "title": "Virgil Sollozzo", "text": ""}
{"id": "1187892", "revid": "248219", "url": "https://it.wikipedia.org/wiki?curid=1187892", "title": "Sphaerodoris", "text": ""}
{"id": "1187895", "revid": "729019", "url": "https://it.wikipedia.org/wiki?curid=1187895", "title": "Metodo delta", "text": "In statistica ed econometria, il metodo delta \u00e8 un modo per derivare la distribuzione di probabilit\u00e0 approssimata di una funzione di uno stimatore asintoticamente normalmente distribuito, conoscendo la varianza asintotica di tale stimatore. In termini generali, il metodo delta pu\u00f2 considerarsi una versione generalizzata del teorema del limite centrale.\nFormulazioni del risultato.\nCaso univariato.\nIl metodo delta pu\u00f2 essere applicato senza problemi al caso di variabili casuali multidimensionali; una dimostrazione di immediata comprensione pu\u00f2 darsi tuttavia nel caso univariato, come segue. Sia formula_1 una successione di variabili casuali che soddisfano:\ndove formula_3 e formula_4 sono costanti reali e formula_5 denota la convergenza in distribuzione; sia inoltre formula_6 una funzione continua, e tale che formula_7. Risulta allora:\nDimostrazione.\nSupponendo che formula_9 sia continua, si pu\u00f2 dare una dimostrazione elementare del risultato nel caso univariato come segue. Si consideri lo sviluppo in serie di Taylor, arrestato al primo ordine, di formula_10, centrato in formula_3:\ndove formula_13 giace in un qualche punto intermedio tra formula_14 e formula_3. Chiaramente formula_16 (dove formula_17 denota la convergenza in probabilit\u00e0) implica formula_18; dal momento che si \u00e8 ipotizzato che formula_9 sia continua, da un'applicazione immediata del teorema di Slutsky segue:\nRiorganizzando i termini nello sviluppo di Taylor e moltiplicando per la costante positiva formula_21 si ha:\nEssendo infine noto che:\ninvocando ulteriormente il teorema di Slutsky si ha:\ncon cui la dimostrazione \u00e8 conclusa."}
{"id": "1187897", "revid": "767487", "url": "https://it.wikipedia.org/wiki?curid=1187897", "title": "Subway Sect", "text": "I Subway Sect furono un gruppo post-punk britannico degli anni settanta.\nLa prima fase della carriera.\nL'idea del gruppo nasce dal cantante Vic Godard e dal primo chitarrista Rob Simmons: i due si conoscono in un college a Londra. Entrando rapidamente nel panorama punk londinese in pieno sviluppo. arrivano a conoscere i Clash e a supportarli in molti concerti, ed \u00e8 proprio da Joe Strummer e co. che arriva l'occasione: i due ragazzi vengono scoperti dallo stesso produttore dei Clash, Bernie Rhodes. Contemporaneamente la formazione primordiale si completa: vengono assunti Paul Packham alla batteria e Paul Myers al basso. Nel 1978 Bernie e la sua Braik Records producono il primo singolo del gruppo: \"Nobody's Scared\". La band lavora di buona lena, e intorno al 1979 l'album d'esordio \u00e8 pronto a uscire ma, per circostanze non ancora chiare, improvvisamente Bernie licenzia in tronco tutta la band eccetto Godard, affermando di non essere pi\u00f9 disposto a pubblicare il lavoro. Cos\u00ec si scioglie il primo nucleo del gruppo: il disco non verr\u00e0 mai pubblicato.\nLa seconda fase: Vic Godard &amp; The Subway Sect.\nFortunatamente Godard non perse le speranze. Mescolando il punk degli esordi a una sua nuova passione, il rockabilly, ovvero la prima forma di rock'n'roll che andava sviluppandosi vent'anni prima, riusc\u00ec a riformare completamente i Sect: la nuova formazione vedeva Rob Marche alla chitarra, Dave Collard alla tastiera, Sean McLusky alla batteria, Chris Bostock al basso e naturalmente Godard cantante. Nel 1980 ebbe finalmente luce l'esordio: \"What's The Matter, Boy?\" per la Oddball/MC. Successivamente vennero prodotti alcuni singoli ed EP del tutto fallimentari perch\u00e9 assai tendenti al rockabilly, cosa che Godard ignor\u00f2 continuando la carriera.\nEpilogo.\nLa band produsse altri due lp: \"Songs for Sale\" e \"Vic Godard &amp; The Subway Sect - A Retrospective\": visto il poco successo dei dischi e del gruppo stesso, i componenti finirono con l'abbandonare Vic: i quattro componenti decisero infatti di unirsi tutti quanti a un cantante, Dig Wayne, e con esso formarono i Jo Boxers mettendo fine per sempre ai Subway Sect, ma non a Vic Godard. Questi, con fatica, dopo un periodo di insuccessi, cominci\u00f2 a riprendersi come solista negli anni '90. Dopo aver pubblicato alcune compilation, la pubblicazione di \"Long Term Sie Effect\" nel 1998 lo fa ritornare felicemente sulle scene. Nel 2002 usc\u00ec \"Sansend\", che fu considerato ricco di materiale appartenente ai vecchi Subway Sect di cui Vic voleva far tornare glorioso il nome: il disco era infatti pieno di beats e campionamenti di brani dei Sect, imitato dal successivo e pi\u00f9 esplicito \"Subway Sect Anthology\"."}
{"id": "1187898", "revid": "63727", "url": "https://it.wikipedia.org/wiki?curid=1187898", "title": "BMW Neue Klasse", "text": "La Neue Klasse \u00e8 una famiglia di autovetture prodotta dalla casa automobilistica tedesca BMW tra il 1962 ed il 1972 e i cui modelli di fascia alta e medio-alta venivano commercializzati, semplicemente, con la denominazione della cilindrata del motore: dalla 1500 del 1961 alla 2000 Tii (codice interno della casa \"E115\", con varianti \"E116\", \"E118\", \"E121\", \"Coup\u00e9 E120\"). La gamma della \"Neue Klasse\" fu l gamma di modelli che contribu\u00ec in maniera definitiva a far uscire la casa di Monaco dalla grave crisi finanziaria in cui si venne a trovare alla fine della Seconda Guerra Mondiale.\nStoria.\nIl contesto storico.\nAl termine della guerra, l'impianto industriale tedesco fu letteralmente ridotto a brandelli: per la BMW fu necessario tornare alla produzione automobilistica. Ci\u00f2 si rivel\u00f2 per\u00f2 molto difficile, poich\u00e9 al termine del conflitto le autorit\u00e0 sovietiche presidiarono la zona orientale della Germania (da cui poi sarebbe nata la Germania Est). Quella zona comprendeva la citt\u00e0 di Eisenach, dove la Casa tedesca costruiva abitualmente le proprie automobili. Dei due stabilimenti presenti ad Eisenach, solo quello destinato alla produzione automobilistica usc\u00ec indenne dai bombardamenti: esso venne posto sotto il controllo della societ\u00e0 statale sovietica \"Avtovelo\", che cominci\u00f2 a produrre abusivamente modelli BMW d'anteguerra sulla base dei progetti ritrovati nello stabilimento espropriato. Le uniche risorse finanziarie con le quali la BMW poteva sperare di riavviare la produzione automobilistica furono date prevalentemente dalle vendite delle motociclette. Si pens\u00f2 di ricominciare con nuovi modelli di prestigio proponendo fra l'altro il primo motore V8 della casa bavarese: da tale progetto nacquero dapprima le BMW 501 e 502, seguite da altri modelli di lusso che per\u00f2 fecero registrare solo gravi perdite economiche per la BMW. A mantenere a galla tali bilanci contribu\u00ec solo la BMW Isetta, una microutilitaria che di fatto ottenne un ottimo successo, ma con utili sufficienti appena a tappare le falle economiche derivanti dai fiaschi commerciali dei modelli di lusso.\nGenesi e debutto.\nPer questo motivo, nell'enorme voragine creatasi fra la \"Isetta\" e la \"501\" si pens\u00f2 di inserire un nuovo modello di fascia media che potesse intercettare i gusti di una pi\u00f9 ampia fetta di clientela. Purtroppo si dovette badare molto al risparmio, ma nel frattempo, oltre alla piccola \"Isetta\" vi fu anche la BMW 700 che contribu\u00ec a mantenere stabile la situazione finanziaria della Casa dell'Elica, che per\u00f2 si trovava gi\u00e0 con 15 milioni di marchi di passivo. Le piccole utilitarie quindi, non avrebbero potuto far reggere a lungo il peso dei debiti accumulati. Fu quindi necessario arrangiarsi con quanto si aveva gi\u00e0 in casa, riducendo al minimo i progetti ex-novo. Partendo dalle misure caratteristiche del motore della \"700\" venne avviata la progettazione di un nuovo motore, inizialmente della cilindrata di 900 cm3, quindi poco consona ad una berlina di classe media, ma poi evoluto dal tecnico BMW Alex von Falkenhauser fino a raggiungere il litro e mezzo, ma soprattutto dotato di raffreddamento ad acqua. Nel frattempo si lavor\u00f2 anche allo stile: a tale scopo ci si affid\u00f2 alla consulenza di Giovanni Michelotti, all'epoca un designer assai rinomato che proprio in quegli anni (tra la fine degli anni '50 e la met\u00e0 degli anni '60 del secolo scorso avrebbe dato i natali a numerosi modelli di pregio, sia italiani che stranieri. La realizzazione della scocca fu invece compito di Fritz Fiedler, un veterano gi\u00e0 in forza presso la Casa dell'Elica fin dal 1932, mentre il telaio e la relativa meccanica furono affidati ad Eberhard Wolff.\nSiamo a questo punto nella prima met\u00e0 del 1961: la progettazione del motore e la definizione delle linee della vettura, nonch\u00e8 degli interni, arrivarono alla fine. Si procedette con l'industrializzazione del progetto, fase durante la quale vennero apportate alcune modifiche di dettaglio alla vettura, specie per quanto riguardava l'aspetto strutturale. La presentazione in anteprima mondiale del modello di preserie si ebbe nel settembre 1961 al Salone di Francoforte, ma poich\u00e8 si volle perfezionare la messa a punto della vettura e condurre altri test, la produzione vera e propria fu avviata solo nel giro di un anno, nel mese di ottobre del 1962. Nacque cos\u00ec il primo modello appartenente alla famiglia della \"Neue Klasse\", ossia la BMW \"1500\".\nLa BMW \"1500\" (E115).\nDesign e interni.\nDopo un decennio, gli anni '50 del secolo scorso, che parvero rosei per tutti i principali costruttori dell'epoca, tranne che per la BMW e pochi altri (per esempio la Borgward), la casa dell'Elica riusc\u00ec a presentare un modello del tutto nuovo e dalle linee moderne. Si \u00e8 gi\u00e0 parlato del fatto che Michelotti, gi\u00e0 autore delle linee della BMW \"700\", svolse nel caso della \"1500\" solo un ruolo di pura consulenza, mentre il tracciamento delle linee vere e proprie, anche sulla base delle \"dritte\" del designer italiano, fu affidato a Wilhelm Hofmeister, il quale non manc\u00f2 di apportare alcuni tocchi stilistici particolari, alcuni dei quali diverranno dei veri e propri marchi di fabbrica. La BMW \"1500\" era una berlina a tre volumi e a quattro porte, che anteriormente sfoggiava un frontale inclinato in avanti (una caratteristica che verr\u00e0 ripresa anche in quasi tutte le BMW dei due decenni seguenti) e una calandra a tutta larghezza con listelli orizzontali che andava ad avvolgere anche i proiettori circolari, tagliata in due dal \"doppio rene\" di casa BMW, in questo caso a listelli verticali. Il cofano motore era solcato al centro da una larga scanalatura longitudinale e, osservando la vettura di lato, si notava che il cofano stesso andava ad integrare la porzione superiore del parafango anteriore. Quest'ultima soluzione fu una di quelle apportate da Hofmeister in fase di industrializzazione del progetto, cos\u00ec come fu opera del designer tedesco anche il disegno e la collocazione degli indicatori di direzione anteriori, sottili, a sviluppo orizzontale e inseriti a filo della battuta del cofano motore, quasi completamente sul parafango con solo una piccola parte visibile anteriormente. Completavano la vista frontale i paraurti avvolgenti con rostri. La vista laterale permetteva di osservare la modanatura che, partendo dagli indicatori di direzione, solcava longitudinalmente tutta la fiancata appena sotto la linea di cintura passando per le maniglie porta e spegnendosi in corrispondenza dei fari posteriori. La battuta del cofano era inoltre sottolineata da una barra cromata che percorreva la modanatura nel suo tratto, fino alla base del montante anteriore. Lo stesso vale per la cornice cromata posteriore che da sotto il montante posteriore percorreva la zona laterale della coda adiacente al tratto terminale della modanatura. L'ampia superficie vetrata, con vetri laterali dotati di deflettori, introduceva alla pi\u00f9 famosa soluzione di Hofmeister, ossia il cosiddetto \"gomito\", vale a dire il disegno appunto \"a gomito\" del montante posteriore nella sua parte inferiore, dove va a delimitare il finestrino laterale. Tale soluzione non fu solo un vezzo stilistico, ma anche e soprattutto strutturale, in quanto fu introdotta per irrobustire la scocca proprio in quel punto, dove risultava ancora poco rigida. Tale soluzione diverr\u00e0 una sorta di marchio di fabbrica e verr\u00e0 utilizzta in quasi tutti i modelli BMW a carrozzeria chiusa che verranno prodotti da l\u00ec in poi. La coda era caratterizzata da piccoli fari rettangolari posti sotto un cofano bagagli dall'estremit\u00e0 leggermente sporgente rispetto alla zona sottostante, anche qui con la \"fetta\" superiore di parafango integrata nello sportello. Il bordo dello stesso cofano bagagli era percorso da una linea cromata che univa anche le due linee cromate laterali di coda. Degni di nota ancora il paraurti con rostri e il logo BMW spostato sulla sinistra. L'abitacolo era caratterizzato da un elevato livello di finitura anche se l'allestimento era piuttosto essenziale. I sedili erano rivestiti in tessuto con cuciture verticali, mentre il posto guida constava di un volante a due razze con clacson a mezzaluna, leva del cambio sul pavimento e plancia verniciata in tinta con cruscotto a tre strumenti circolari.\nStruttura, meccanica e motore.\nLa \"1500\" era caratterizzata sul piano tecnico per il fatto di essere la prima BMW di serie a scocca portante, una soluzione che da quel momento in poi verr\u00e0 estesa universalmente a tutta la futura produzione BMW. La meccanica telaistica prevedeva sospensioni a ruote indipendenti con avantreno di tipo MacPherson e retrotreno a bracci tringolari oscillanti. Su entrambi gli assi erano presenti barre stabilizzatrici, ammortizzatori idraulici telescopici e molle elicoidali. Queste ultime erano corredate al retrotreno con elementi pneumatici. L'impianto frenante prevedeva invece freni a disco anteriori e freni a tamburo posteriori, mentre lo sterzo era a vite e rullo. \nIl piatto forte della BMW \"1500\" era per\u00f2 il motore, il primo in Germania (allora divisa in due nazioni) a montare la distribuzione ad un asse a camme in testa, con una cilindrata di 1499 cm3, alimentazione a carburatore e potenza massima di 80 CV. Con un peso a vuoto contenuto, solo 1.050 kg, questo motore, siglato M10, era in grado di assicurare un allungo velocistico massimo di 150 km/h. Il cambio era di tipo manuale a 4 marce.\nEvoluzione della gamma.\nLa \"1500\" cominci\u00f2 la sua carriera commerciale alla fine del 1962, con un prezzo di listino pari a 9.485 marchi. La \"1500\" rimase in listino per un tempo relativamente breve, ossia dall'ottobre 1962 al dicembre 1964. In totale ne vennero prodotti 23.807 esemplari. \nLa 1800 (E118).\nNel frattempo, vale a dire nell'autunno del 1963, alla \"1500\" venne affiancata la \"1800\", con motore dalla cilindrata maggiorata a 1773\u00a0cm\u00b3 e con potenza di 90 CV. Esteriormente non vi furono grosse differenze rispetto alla \"1500\", eccezion fatta per i sottoporta cromati e per la modanatura sotto la linea di cintura, ora interamente percorsa da una cornice cromata. Inoltre, la 1800 poteva essere equipaggiata a richiesta anche con un cambio automatico a 3 rapporti. Presentata nuovamente al Salone di Francoforte, fu commercializzata gi\u00e0 a partire dal mese successivo. L'allestimento di questa nuova versione si differenziava da quello della \"1500\" per il clacson, sempre concentrico alla corona del volante ma stavolta di forma circolare, per la plancia rivestita in finto legno e per il rivestimento dei sedili, ora con fianchetti in skai. La \"1800\" fu la prima versione della gamma \"Neue Klasse\" ad essere stata proposta in pi\u00f9 allestimenti e con diversi livelli di potenza: gi\u00e0 al momento del suo debutto venne affiancata dalla pi\u00f9 performante 1800 Ti il cui motore venne portato da 80 a ben 110 CV. Tale modello nacque dall'esigenza di partecipare alle gare della categoria Turismo e manteneva l'allestimento standard delle altre \"1800\" abbinata alla gi\u00e0 nota unit\u00e0 da 1,8 litri che stavolta riusciva ad erogare fino a 110 CV di potenza massima grazie all'alimentazione a due carburatori. Mentre la \"1800\" di base cominci\u00f2 ad essere commercializzata subito dopo la sua presentazione, la \"1800 TI\" pot\u00e8 essere ordinata solo a partire dal gennaio del 1964. \nNel corso del 1965, una nuova variante del motore da 1,8 litri venne montata sotto il cofano della 1800 TI/SA, dove la sigla \"SA\" stava per \"Sport-Ausf\u00fchrung\" (\"Allestimento Sportivo\"), una versione sportiva pensata come base di partenza per le gare e prodotta in appena 200 esemplari. Il motore della \"1800 TI/SA\" erogava 130 CV nella sua configurazione di base, grazie all'utilizzo di un nuovo asse a camme pi\u00f9 spinto, di valvole maggiorate, di un maggior rapporto di compressione e di un carburatore di maggiori dimensioni. Al posto del consueto cambio manuale a 4 marce, ne venne montato un altro, sempre manuale ma a 5 marce. Anche il differenziale era differente da quello delle altre \"Neue Klasse\". Come ogni vettura quasi pronto-corsa, anche in questo caso l'allestimento era semplificato. Questo modello era in grado di competere ad armi pari coi due modelli dominatori della categoria: l'Alfa Romeo Giulia Ti Super e la Ford Cortina Lotus. I clienti disposti a spendere per avere questo modello (che costava 13.500 DM) dovevano possedere all'epoca anche una patente speciale riservata a quelle vetture che all'epoca erano considerate altamente prestanti.\nNel 1968, la \"1800\" fu sottoposta ad un restyling piuttosto evidente: il frontale adott\u00f2 una fanaleria quandrangolare analoga a quella montata sulle versioni 2 litri, introdotte due anni prima e sempre appartenenti alla \"Neue Klasse\". In coda, invece, i vecchi piccoli fari rettangolari a sviluppo verticale lasciarono il posto a nuovi fari sempre rettangolari, ma pi\u00f9 grandi e a sviluppo orizzontale, anch'essi mutuati dai modelli della \"Neue Klasse\" con il motore di cilindrata superiore. Anche il motore venne sottoposto ad una profonda rivisitazione, poich\u00e8 venne riprogettato con nuove misure di alesaggio e corsa, cosicch\u00e8 la cilindrata pass\u00f2 da 1773 a 1766 cm. Ci\u00f2 fu voluto per rendere la componentistica di questo motore compatibile con il motore da 2 litri, a quel punto oramai in produzione da tre anni.\nLa \"1800\" fu prodotta fino al 1972, anno di pensionamento definitivo dell'intera \"Neue Klasse\".\nLa 1600 (E116).\nNel 1964 la \"1500\", sovrastata nelle vendite dalla \"1800\", venne affiancata ed in seguito, a dicembre, sostituita dalla 1600. Questo modello si differenziava dalla \"sorella\" di cilindrata inferiore per pochissimi dettagli, da individuare principalmente nelle finiture di livello superiore. Meccanicamente, la \"1600\" montava un motore con cilindrata incrementata a 1573\u00a0cm\u00b3 e con potenza massima salita solo ad 83 CV, ma con un sensibile aumento di coppia massima. Le prestazioni si fecero pi\u00f9 brillanti, non tanto per i pochi CV di potenza massima in pi\u00f9, quanto per via del cambio dai rapporti pi\u00f9 corti che ne accentu\u00f2 le doti di ripresa. La vettura ebbe per\u00f2 vita breve, dato che usc\u00ec di listino gi\u00e0 nell'aprile del 1966 a seguito della presentazione dell'omonimo modello della Serie 02. Durante la sua produzione, la \"1600\" fu venduta in 10.278 esemplari. L'uscita di scena di questo modello lasci\u00f2 campo libero unicamente ai due modelli con motori da 1,8 e 2 litri. Quanto al motore da 1,6 litri, esso verr\u00e0 montato sotto il cofano delle prime 1600-2 con carrozzeria a due porte.\nLa 2000.\nLa coup\u00e9 (E120).\nNel 1965 il BMW Design Studio realizz\u00f2 una filante ed elegante coup\u00e9, che verr\u00e0 per\u00f2 assemblata dalla Karmann di Osnabr\u00fcck per essere commercializzata a partire dal giugno 1965 nelle versioni 2000 CA (1990\u00a0cm\u00b3 e 100 CV) e 2000 CS (1990\u00a0cm\u00b3 e 120 CV). Esteticamente, la vettura era caratterizzata da un frontale sempre proteso in avanti, con nuovi gruppi ottici rettangolari, anche se gli esemplari previsti per il mercato USA furono provvisti di doppi proiettori circolari. La calandra era inoltre costituita dal solo logo BMW a doppio rene, ma senza una vera e propria mascherina. Il paraurti in acciaio era provvisto di rostri di diverso disegno e dietro al paraurti stesso era presente una fila di feritoie verticali. La vsta laterale permetteva di notare il lavoro svolto dal centro stile BMW per rendere pi\u00f9 filante il corpo vettura, tanto che lo stessa tema verr\u00e0 adottato anche nelle pi\u00f9 costose BMW coup\u00e9 della serie E9. La coda riprese anch'essa un disegno analogo a quello del frontale, ma tale per cui in questo caso risultava protesa all'indietro, con gruppi ottici sottili e a sviluppo orizzontale. I gi\u00e0 citati motori da 2 litri, nati dalla rialesatura della nota unit\u00e0 da 1,8 litri, verranno in seguito montati anche sotto il cofano della berlina realizzata sulla stessa base meccanica. Oltre al motore, un'altra importante differenza tecnica fra la \"2000 CA\" e la \"2000 CS\" stava nel fatto che quest'ultima montava un cambio manuale a 4 marce, mentre la \"2000 CA\" montava un cambio automatico a 3 rapporti. La \"2000 CA\" fu di fatto la prima BMW a montare di serie un cambio automatico.\nNel 1967, la gamma delle coup\u00e9 \"E120\" venne estesa vero il basso con l'arrivo della \"2000 C\", praticamente simile alla \"2000 CA\", ma con un cambio manuale a 4 marce. la \"Neue Klasse\" coup\u00e9 ottenne un buon successo (venne costruita in 13.691 esemplari, di cui 9.993 in versione \"CS\"). \nLa berlina (E121).\nAll'inizio del 1966, la gamma delle berline venne estesa verso l'alto con l'introduzione della 2000 e della \"2000 TI\". Queste due nuove versioni, presentate a Ginevra, erano tecnicamente basate sulle coup\u00e9 appena descritte e furono quindi equipaggiate con un motore da 1990 cm3 in grado di erogare rispettivamente 100 e 120 CV. Mentre la \"2000 TI\" era stilisticamente identica alle berline di cilindrata inferiore, la \"2000\" di base si distingueva esternamente per i fari anteriori e posteriori rettangolari a sviluppo orizzontale, con un disegno che ricordava quello delle coup\u00e9 \"E120\", ma in ogni caso visibilmente differente. I gruppi ottici posteriori della \"2000\" standard erano inoltre collegati fra loro da una fascia di alluminio satinato. La clientela parve in effetti gradire maggiormente la soluzione stilistica della \"2000\" di base, tanto che alcuni acquirenti della \"2000 TI\" ne fecero modificare il frontale da carrozzerie esterne. Solo le \"2000\" destinate al mercato statunitense erano invece caratterizzate da un frontale a doppi proiettori circolari. Con la nascita di questi due modelli, usc\u00ec di listino la \"1800 TI\". \nAl loro debutto, la gamma \"Neue Klasse\" fu quindi composta dalla \"1600\", oramai prossima al pensionamento, dalla \"1800\" di base con motore da 90 CV e dai due modelli con motore da 2 litri. Quattro mesi dopo il lancio delle \"2000\" e \"2000 TI\", fu la volta della 2000 T-Lux, considerata uno dei modelli pi\u00f9 equilibrati dell'intera \"Neue Klasse\", per quanto riguardava il compromesso tra sportivit\u00e0 ed eleganza. Il suo motore era lo stesso della \"2000 TI\", con potenza di 120 CV, mentre la carrozzeria era quella della \"2000\" di base, ma con alcuni leggeri aggiornamenti al frontale (calandra e fari) e ai gruppi ottici posteriori. Dalla fine del 1967, tale modello prese il nome di 2000 Tilux. \nL'ultima novit\u00e0 arriv\u00f2 nel 1969: la \"2000 tii\", equipaggiata con una versione a iniezione meccanica da 130 CV del 4 cilindri da 2 litri. Esternamente la \"2000 tii\" si distingueva per la scritta identificativa sulla calandra e per i doppi proiettori supplementari montati sul paraurti anteriore (anche se in alcuni casi questi proiettori venivano rimossi dal cliente stesso). Proposto ad un prezzo di listino di 14.286, tale nuovo modello fu destinato ad affiancare la \"2000 Tilux\", che da canto suo venne tolta di listino nel febbraio del 1971.\nFine produzione.\nDal 1968, come gi\u00e0 spiegato, le \"1800\" vennero unificate esteticamente alle \"2000\", mentre nel gennaio 1972 l'intera gamma venne tolta di produzione. Fino al mese di giugno, per\u00f2, la gamma rimase presente in listino per smaltire le scorte giacenti e solo nel settembre dello stesso anno, al Salone di Francoforte, la gamma \"Neue Klasse\" venne rimpiazzata dalla prima generazione della Serie 5.\nI dati relativi alla produzione sono incerti, in quanto alcune fonti dichiarano un totale di 343.322, altri ne dichiarano 357.644 (salvo poi evidenziare cifre diverse in altri punti dello stesso documento) mentre altre quantificano in 378.069 esemplari la produzione totale di cui circa 19 mila prodotte in siti esteri. Vale quindi la pena affidarsi ai dati del sito ufficiale dell'archivio storico BMW, consultando il quale risultano 353.505 esemplari prodotti, comprese le coup\u00e9. Dalla \"Neue Klasse\" vennero derivate altre due gamme di modelli, ossia la gi\u00e0 citata \"Serie 02\", variante a due porte della \"Neue Klasse\" stessa, e la serie Touring, ossia una sorta di versione a due volumi con portellone posteriore prodotta fra il 1971 e il 1974.\nRiepilogo caratteristiche.\nBMW Neue Klasse \nAttivit\u00e0 sportiva.\nUn numero relativamente significativo di esemplari della gamma \"Neue Klasse\", in diversi livelli di cilindrata, venne impiegata nel variegato mondo della competizioni. Nel caso della \"Neue Klasse\", queste competizioni si svolsero prevalentemente su pista. Uno dei risultati maggiormente degni di nota fu la vittoria nel Deutsche Rundstreckenmeisterschaft (Campionato Tedesco su Circuito) del 1964, dove la \"1800 TI\" di Hubert Hahne riusc\u00ec ad affermarsi in ben 14 gare su 16. Lo stesso pilota, nello stesso anno, trionf\u00f2 in classifica generale alla 12 Ore del N\u00fcrburgring. L'anno seguente, la \"1800 TI/SA\" dell'equipaggio Ickx/van Ophem conquist\u00f2 la vittoria alla 24 Ore di Spa. E nuovamente Hubert Hahne stabil\u00ec il 6 agosto 1966 un notevole primato, questa volta al N\u00fcrburgring: qui, la sua \"2000 TI\" riusc\u00ec a terminare il giro stando sotto i 10 minuti, per la precisione in 9'58\"05. Sempre nel 1966, la \"2000 TI\" di Hahne/Ickx trionf\u00f2 alla 24 Ore di Spa. Vanno inoltre menzionate anche le partecipazioni di piloti di rilievo come Rauno Aaltonen, Josef Schnitzer, Helmut Kelleners, Gijs van Lennep e molti altri. Infine, vale la pena ricordare anche i numerosi piloti privati che si cimentarono al volante delle loro BMW della gamma \"Neue Klasse\".\nLe Alpina su base \"Neue Klasse\".\nFin dal loro debutto, i modelli della \"Neue Klasse\" funsero da base per le preparazioni della Alpina, una azienda all'epoca giovanissima (nacque infatti nel 1961, poco prima del debutto della \"1500\") e da sempre legata a doppio filo alla Casa dell'Elica. La Alpina divenne in breve tempo famosa per le sue conversioni di modelli BMW, resi pi\u00f9 prestanti e dagli allestimenti pi\u00f9 ricchi rispetto ai modelli di origine. All'inizio si trattava di kit, proprio come nel caso dei modelli della \"Neue Klasse\".\nAlpina 1500.\nIl primo modello reinterpretato dalla Alpina fu proprio la \"1500\", sulla quale l'azienda di Buchloe intervenne montando due carburatori Weber, per una potenza massima di 90 CV, cio\u00e8 pari a quella della normale \"1800\" di base. Anche le prestazioni fra i due modelli divenner molto simili, con un allungo massimo di 160 km/h per il modello Alpina e di 162 km/h per la BMW \"1800\". Purtroppo, un po' per il fatto che all'epoca la Alpina era una realt\u00e0 semisconosciuta, un po' per le prestazioni ancora non all'altezza delle aspettative dei clienti dall'animo sportivo, nessuno acquist\u00f2 il kit Alpina per la \"1500\", ragion per cui questo modello fu in assoluto il meno fortunato fra i modelli della Alpina.\nAlpina 1800.\nIl kit di conversione per la \"1800\" di base comparve nel 1963, proprio non appena le prime \"1800\" cominciarono d uscire dalle linee di montaggio di Monaco di Baviera. Non vi furono particolari differenze rispetto al kit previsto per la \"1500\", dal momento che prevedeva unicamente la presenza dei due carburatori doppio corpo Weber, esattamente come nella \"1500\", ma in questo caso la potenza massima sal\u00ec da 90 a 113 CV. Lo stesso kit fu previsto anche per il 1.8 montato sotto il cofano delle \"1800 Touring\" e delle \"1802\", questo perch\u00e8 il motore era di fatto lo stesso, anche dopo il 1968, quando la cilindrata pass\u00f2 da 1773 a 1766 cm3. \nAssieme al kit per la \"1800\" venne proposto dalla Alpina anche quello per la \"1800 TI\", che ai due carburatori Weber aggiunse anche .l'innalzamento del rapporto di compressione (non \u00e8 noto se quest'ultimo risultato sia stato ottenuto tramite lavorazione della testata e/o l'utilizzo di pistoni pi\u00f9 performanti). Come risultato si ottenne una potenza massima di 125 CV contro i 110 CV della \"1800 TI\" di serie.\nAlpina 1600.\nAnalogamente alle \"1500\" e \"1800\", anche per le prime \"1600\" venne predisposto un kit analogo costituito da due bicorpo Weber, grazie ai quali la potenza sal\u00ec da 83 a 105 CV. Tale kit fu ovviamente previsto, anche in questo caso, pure per le \"sorelle\" della \"Serie 02\", della serie \"Touring\".\nAlpina 2000.\nI kit Alpina per la BMW \"2000\" furono resi disponibili per tutti i livelli di potenza esistenti, quindi sia per motorizzazioni a carburatore che per unit\u00e0 ad iniezione, ma anche per entrambe le configurazioni di carrozzeria, visto che si trattava di un kit motoristico indipendente dalle scocche utilizzate. Pertanto, le prime ad usufruire di tale kit furono le \"2000 C\" e \"CS\": per la versione meno potente, lanciata sul mercato, si pass\u00f2 dal monocorpo Solex al doppio corpo Weber, con un erogazione di potenza massima che sal\u00ec da 100 a 115 CV. Per la \"2000 CS\" vene invece predisposto un kit composto da due carburatori doppio corpo Weber al posto del singolo bicorpo Solex, da un asse a camme pi\u00f9 profilato e dall'innalzamento del rapporto di compressione, cosicch\u00e8 la potenza massima sal\u00ec da 120 a 145 CV. Quanto ai kit per motori ad iniezione, essi erano disponibili in tre livelli di potenza, ossia 155, 170 e 190 CV.\nQuesti motori potevano essere montati anche sulle versioni berlina e di fatto, vi furono diversi esempi di clienti che li fecero montare, ma in realt\u00e0, tali kit finirono per trovare posto sotto il cofano delle berline a 2 porte della \"Serie 02\", pi\u00f9 compatte e leggere, quindi potenzialmente in grado di raggungere prestazioni migliori rispetto alle berline a 4 porte. "}
{"id": "1187901", "revid": "486946", "url": "https://it.wikipedia.org/wiki?curid=1187901", "title": "Associazione Sportiva Fortis Juventus 1909", "text": ""}
{"id": "1187902", "revid": "486946", "url": "https://it.wikipedia.org/wiki?curid=1187902", "title": "Montecatini Basket", "text": ""}
{"id": "1187903", "revid": "599013", "url": "https://it.wikipedia.org/wiki?curid=1187903", "title": "Steve Peat", "text": ""}
{"id": "1187904", "revid": "7336", "url": "https://it.wikipedia.org/wiki?curid=1187904", "title": "Seattle sound", "text": ""}
{"id": "1187906", "revid": "599013", "url": "https://it.wikipedia.org/wiki?curid=1187906", "title": "Luciano Galletti", "text": "Caratteristiche tecniche.\nHa iniziato la sua carriera come attaccante, per poi adattarsi come esterno di centrocampo.\nCarriera.\nClub.\nL'Estudiantes e le esperienze in Italia.\nProdotto calcistico dell'Estudiantes dopo 37 presenze e 2 gol dal 1997 nel campionato argentino, passa nel 1999 in prestito al (in Serie A) nel 2000 al Napoli di Walter Novellino (11 presenze e 2 gol in B), prima di tornare all'Estudiantes dove nel 2001 gioca altre 28 partite segnando 9 gol.\nIl campionato spagnolo.\nNel 2001 si trasferisce in Spagna al Real Saragozza dove vince una Coppa di Spagna (2003-2004) e una Supercoppa di Spagna (2004) e fino al 2005 colleziona 135 presenze e 15 gol in campionato (152 e 19 complessivamente). Dal 2005 al 2007 gioca invece nell'Atletico Madrid segnando 5 gol in 62 presenze in Primera Division.\nOlympiakos.\nNella stagione 2007-2008 si \u00e8 trasferito all'Olympiakos dove si \u00e8 laureato campione di Grecia, vincendo con la sua squadra la Super league Ellada. L'anno successivo (2008-09) bissa questo successo, vincendo anche la classifica dei cannonieri con 14 reti in 27 gare, a pari merito con Ismael Blanco dell'.\nI problemi fisici, il ritiro dall'attivit\u00e0 agonistica e il ritorno in campo.\nIl 28 settembre 2010 comunica il ritiro prematuro dall'attivit\u00e0 agonistica per problemi ai reni.\nIl 15 dicembre 2012 dopo un trapianto di reni torna ad allenarsi con l'Estudiantes de La Plata, con l'obiettivo di tornare operativo nel gennaio del 2013. Nella stagione 2013-2014 colleziona 4 presenze con l'OFI Creta.\nNazionale.\nNel 1999 ha vinto il Campionato Sudamericano Under-20.\nHa partecipato alla FIFA Confederations Cup 2005 con la Nazionale argentina con cui \u00e8 arrivato secondo vincendo la medaglia d'argento.\nStatistiche.\nPresenze e reti nei club.\n\"Statistiche aggiornate al 15 settembre 2013.\"\nPalmar\u00e8s.\nIndividuale.\n2008-2009 "}
{"id": "1187908", "revid": "7336", "url": "https://it.wikipedia.org/wiki?curid=1187908", "title": "Rock pop", "text": ""}
{"id": "1187910", "revid": "732240", "url": "https://it.wikipedia.org/wiki?curid=1187910", "title": "Vedi Napoli e poi muori", "text": ""}
{"id": "1187912", "revid": "7336", "url": "https://it.wikipedia.org/wiki?curid=1187912", "title": "Musica da film", "text": ""}
{"id": "1187915", "revid": "75421", "url": "https://it.wikipedia.org/wiki?curid=1187915", "title": "American hardcore", "text": ""}
{"id": "1187929", "revid": "307923", "url": "https://it.wikipedia.org/wiki?curid=1187929", "title": "Corvey", "text": ""}
{"id": "1187930", "revid": "1573940", "url": "https://it.wikipedia.org/wiki?curid=1187930", "title": "Anna Maria van Schurman", "text": "Considerata una delle donne pi\u00f9 colte del XVII secolo, era soprannominata dai suoi contemporanei \"La Minerva olandese\" o \"la stella di Utrecht\". Eccelse nelle arti, nella musica e nella letteratura, conosceva diverse lingue straniere (oltre a greco e latino, parlava tedesco, olandese, inglese, francese, italiano e castigliano, e inoltre ebraico, aramaico, arabo, siriaco e etiope). Dominava l'algebra, la geometria e l'astronomia, si dedicava alla pittura e alla scultura, per\u00f2 prima di tutto il resto considerava se stessa una teologa.\nBiografia.\nInfanzia e giovinezza.\nSuo padre, Frederik van Schurman, era olandese mentre sua madre, Eva von Harff, apparteneva alla piccola nobilt\u00e0 tedesca. Si dice che all'et\u00e0 di quattro anni sapesse gi\u00e0 leggere. Ebbe un'educazione basata sul modello umanistico, studiando con i suoi due fratelli maggiori. All'et\u00e0 di 13 anni, fu elogiata dalla poetessa Anna Roemer Visscher per la sua conoscenza del greco e del latino; quando aveva 18 anni La Schurman si interessava principalmente di arti visive, ma fu molto ammirata dai suoi contemporanei per la sua capacit\u00e0 di apprendere facilmente le lingue straniere. \nA 19 anni, la Schurman si trasfer\u00ec con sua madre e due sue zie dalla citt\u00e0 universitaria di Franeker (Frisia) nei pressi di Utrecht (suo padre era morto tre anni prima). Qui continu\u00f2 a studiare le arti (pittura e incisione all'acquaforte) e us\u00f2 le lingue che conosceva per studiare sia le opere classiche che quelle bibliche. Verso i 25 anni, cominci\u00f2 una corrispondenza con alcuni studenti dell'Universit\u00e0 di Leida; il suo contatto con uno di questi uomini dar\u00e0 vita alla sua prima grande opera scritta. In questi anni, la Schurman ebbe modo di studiare a fondo il pensiero di Aristotele, Agostino e Tommaso d'Aquino.\nQuando ebbe 29 anni, fu fondata la prima universit\u00e0 di Utrecht e fu invitata per scrivere un'ode celebrativa in occasione dell'inaugurazione. Una volta cominciati i corsi, il rettore le concesse di seguire le lezioni di letteratura, diritto, scienze e teologia da un'apposita nicchia, coperta da una tenda. La pubblicazione del suo poema e la presenza nei corsi la avvicinarono all'opinione pubblica, ma l'anno successivo la morte di sua madre la costrinse agli obblighi domestici, incluso il mantenimento delle sue due zie malate.\nNonostante fosse indaffarata, la Schurman trov\u00f2 il tempo per mettere in mostra le sue abilit\u00e0: nel 1639 complet\u00f2 la \"Dissertatio, de ingenii mulieribus ad doctrinam, et meliores litteras aptitudine\", sull'attitudine della mente femminile nel campo delle scienze e delle letteratura. Nello stesso anno scrisse un trattato, il \"De vitae humanae termino\", sul ruolo di Dio e dei medici alla fine della vita umana.\nFu anche autrice di una grammatica dell'antica lingua etiope.\nTra in 1640 e il 1650, la Schurman fu un personaggio molto in vista e fu visitata da tutti gli studenti e gli aristocratici che passavano per la citt\u00e0. Nel 1648, all'et\u00e0 di 41 anni, essa raccolse tutte le sue opere pubblicate, una selezione delle sue corrispondenze e alcune sue poesie nella prima edizione di \"Opuscula hebraea, graeca, latina, gallica, prosaica et metrica\". A causa della malattia delle due zie, ormai entrambe cieche, dovette dedicarsi a loro per molto tempo e per un po' sembr\u00f2 che la sua carriera di scrittrice fosse ormai giunta al termine; aveva sempre meno tempo per se stessa e per le sue arti. Questa situazione continu\u00f2 per quasi tutti gli anni Cinquanta del Seicento.\nRenato Cartesio, amico della Schurman (fino a quando egli non avrebbe dichiarato che la Bibbia non conteneva affatto \"idee chiare e distinte\" e che perci\u00f2 non poteva essere il fondamento di alcun sistema filosofico coerente), le consigli\u00f2 di distaccarsi dalle zie e di dedicarsi a tempo pieno alla filosofia. Pur con i limiti imposti dalla sua situazione famigliare, la Schurman si impegn\u00f2 nel dibattito che il sistema filosofico cartesiano suscitava (in particolare a proposito della dicotomia tra res cogitans e res extensa e della loro interazione). Senza criticare direttamente il pensiero di Cartesio, ella tent\u00f2 di costruire una filosofia parallela al soggettivismo del Cogito ergo sum cartesiano, con l'oggettivismo di un \"Sum ergo cogito\" (Posso pensare perch\u00e9 sono fatta in un certo modo, e questo determinato modo di essere che mi permette di pensare precede il pensiero stesso).\nL'adesione al labadismo.\nLa Schurman e gli studiosi olandesi da lei frequentati erano tutti membri della Chiesa Riformata; tuttavia, servivano alcuni ritocchi alla riforma e si discusse parecchio al riguardo all'interno del circolo della Schurman. Nel 1661, dopo la morte delle zie, la Schurman and\u00f2 a studiare teologia all'estero con suo fratello. A Ginevra conobbe Jean de Labadie, un predicatore della Chiesa Riformata francese, con la sorella del quale ebbe un rapporto epistolare. Quando suo fratello mor\u00ec, la Schurman continu\u00f2 la corrispondenza con Labadie, raccomandandogli caldamente di accettare l'offerta ricevuta di diventare pastore in Zelanda. Labadie arriv\u00f2 nel 1666 e nei tre anni successivi finirono per condividere lo stesso punto di vista sulle azioni della chiesa.\nNel 1669, la Schurman lasci\u00f2 Utrecht e and\u00f2 a vivere con Labadie e i suoi seguaci. I suoi mentori di Utrecht e di Leida la descrissero come una signora di 52 anni impazzita, o come una donna succube delle influenze ipnotiche di un francese indemoniato. Fu un evento scioccante: il suo nuovo stile di vita signific\u00f2 l'abbandono degli studi secolari e delle cause che fino ad allora ella aveva sostenuto. Lo scopo del gruppo di Labadie era di ricreare la vita comune dei primi cristiani a Gerusalemme; inoltre era nelle loro intenzioni studiare solo le Sacre Scritture e non gli autori classici.\nL'opposizione decisa dalle chiese costrinse il gruppo di Labadie a spostarsi. Prima in Germania, dove furono ospitati dalla principessa Elisabetta Carlotta del Palatinato, poi in Danimarca e infine in Frisia. La Schurman continu\u00f2 a scrivere: nei laboratori dei labadisti furono stampati i suoi trattati teologici e alcune lettere destinate a chi condivideva le sue idee. Continu\u00f2 anche il suo lavoro artistico, scandalizzando qualcuno per la sua rigida dottrina. La Schurman fu sempre uno dei membri pi\u00f9 importanti dei labadisti a causa della sua fama; pot\u00e9 mantenere contatti con la nobilt\u00e0 tedesca e con il re danese. Dopo la morte di Labadie nel 1674, la Schurman si ammal\u00f2, ma nonostante ci\u00f2 fece sempre parte del nucleo dirigente dei labadisti.\nNel 1673 la Schurman pubblic\u00f2 \"Eukleria, seu melioris partis electio\" (La buona scelta, o scegliere la parte migliore), una giustificazione della sua decisione del 1669 e della sua adesione alle teorie di Labadie. Nel 1678, anno della sua morte, aggiunse anche una seconda parte, pubblicata postuma come \"Eukleria, seu meliores partis electio - Pars secunda\", nella quale \u00e8 descritta la commozione e la gioia provata nel manuale della sua nuova Gerusalemme.\nFilosofia e teologia femminista.\nAnna Maria van Schurman scrisse:\n\u00abIl cielo \u00e8 il limite\u00bb \u00e8 l'espressione che essa utilizz\u00f2 in una lettera indirizzata alla filosofa e teologa francese Marie de Gournay, in cui difendeva il diritto delle donne di accedere agli studi scientifici senza restrizioni di nessun tipo. Con questa espressione intendeva che il criterio ultimo \u00e8 Dio e non i costumi o le convenienze umane. In altre parole: \u00e8 Dio che ha creato a sua immagine tanto la donna quanto l'uomo, e li ha voluti esseri razionali perch\u00e9 gli diano lode per mezzo della creazione. Le capacit\u00e0 di ogni persona sono un dono che Dio le ha donato e del quale solo la singola persona \u00e8 responsabile.\nRecuperare la figura di Anna Maria van Schurman, cos\u00ec come di tutte le altre donne che lungo i secoli si sono occupate di teologia, cio\u00e8 hanno riflettuto in modo sistematico sulla loro fede, \u00e8 uno dei compiti che la teologia femminista assegna a s\u00e9 stessa nel suo proprio aspetto storico. Da un punto di vista filosofico, inoltre, la teologia femminista si chiede perch\u00e9 gli apporti intellettuali delle donne hanno teso a sparire dalla storia della teologia?"}
{"id": "1187931", "revid": "100623", "url": "https://it.wikipedia.org/wiki?curid=1187931", "title": "Litocranius", "text": ""}
{"id": "1187932", "revid": "486946", "url": "https://it.wikipedia.org/wiki?curid=1187932", "title": "E\u00e4rnil I", "text": ""}
{"id": "1187933", "revid": "599013", "url": "https://it.wikipedia.org/wiki?curid=1187933", "title": "Franco Casalini", "text": "Ha vinto uno scudetto, una Coppa dei Campioni e una Coppa Intercontinentale con l'Olimpia Milano.\nCarriera.\nDopo aver praticato basket come giocatore, passa ad allenare, nel 1971, nelle file del Social Osa, storica squadra milanese che fa riferimento all'oratorio dei Salesiani di Milano. Nel 1972, dopo aver ottenuto brillanti risultati con la squadra Allievi, vincendo il torneo Citt\u00e0 di Sesto, viene chiamato dall'allora Simmenthal per allenare le giovanili: Casalini inizier\u00e0 cos\u00ec un periodo di 18 anni nei quali far\u00e0 ininterrottamente parte dell'Olimpia Milano.\nCome allenatore delle giovanili porter\u00e0 Milano a vincere 4 scudetti di categoria, tra Cadetti e Juniores. Dopo aver affiancato Pippo Faina, e dopo aver passato nove anni a fare da secondo a Dan Peterson, prima in coabitazione con Guglielmo Roggiani e in seguito come unico vice, inizia come \"head coach\" proprio con la squadra milanese nella stagione 1987-88, vincendo subito le due coppe internazionali; nell'annata 1988-89 \u00e8 infine campione d'Italia. Dopo quest'esordio promettente, Casalini non \u00e8 pi\u00f9 riuscito a dare continuit\u00e0 alla propria squadra. La stagione seguente la squadra usc\u00ec in finale della Coppa del Campioni e agli ottavi dei play-off scudetto, contro la Viola Reggio Calabria. L'Olimpia lo sostituisce quindi, nella stagione successiva con Mike D'Antoni.\nNel 1991-92 passa alla Filanto Forl\u00ec, ma se ne va dopo solo undici giornate. Subentra quindi a Paolo Di Fonzo alla Virtus Roma: fuori dai play-off nel campionato 1992-93, pur avendo raggiunto la finale di Coppa Korac (persa proprio contro l'Olimpia, ora in mano a Mike D'Antoni) viene sostituito da Nevio Ciaralli nel 1993-94.\nFrattanto nel 1994 intraprende la carriera di commentatore in collaborazione con Tele+.\nNel 1996 \u00e8 \"scout\" per la Fortitudo Bologna, mansione che nella stagione successiva ricoprir\u00e0 a Milano. L'ultima esperienza italiana come allenatore \u00e8 la conclusione della stagione 1997-98 alla Stefanel Milano: dopo essere subentrato a Franco Marcelletti, raggiunge la finale di Coppa Saporta, perdendola, e uscendo al primo turno dai play-off.\nCasalini ha anche allenato il SAV Vacallo Basket, nel campionato svizzero. Nel 1999, vince la Coppa Svizzera al termine di un'accesa finale contro il FV Lugano di Virginio Bernardi, e bissando il successo nella stessa manifestazione l'anno successivo. Contemporaneamente porta il Vacallo in finale, ma entrambe le volte viene battuto.\nNel 2003 torna in veste di commentatore tecnico, questa volta per Sky Sport. Nel 2011 \u00e8 diventato direttore dei contenuti del sito Euroleague.tv."}
{"id": "1187934", "revid": "486946", "url": "https://it.wikipedia.org/wiki?curid=1187934", "title": "Supercopa di Spagna", "text": ""}
{"id": "1187935", "revid": "1632387", "url": "https://it.wikipedia.org/wiki?curid=1187935", "title": "Obsolete (Fear Factory)", "text": "Obsolete \u00e8 il terzo album in studio del gruppo musicale industrial metal Fear Factory.\nIl disco.\nL'album, come il precedente \"Demanufacture\", \u00e8 un concept che prosegue la storia del conflitto tra gli umani e le macchine. Il sound vede incorporazioni di elementi alternative metal, distaccandosi sempre pi\u00f9 dal death metal degli esordi.\nLe tematiche dei vari brani, i quali rappresentano ogni capitolo di questa vicenda, parlano di Edgecrusher, un cyborg. Il suo lato umano prevaleva su quello meccanico ed egli decise di schierarsi dalla parte degli uomini per fronteggiare le macchine, comandate da un'organizzazione chiamata \"Securitron\".\nEdizioni.\nIl 23 marzo 1999, usc\u00ec una versione digipak dell'album con l'aggiunta di singoli inediti e due cover."}
{"id": "1187937", "revid": "287204", "url": "https://it.wikipedia.org/wiki?curid=1187937", "title": "Wild Life", "text": "Wild Life \u00e8 il terzo album da solista di Paul McCartney e il primo del suo gruppo musicale Wings.\nAttribuito ai Wings, \u00e8 prodotto da Paul e Linda McCartney. Registrato nell'agosto 1971 agli Abbey Road Studios di Londra, l'album non ebbe un grande successo rispetto agli standard di McCartney, in quanto arriv\u00f2 undicesimo nelle classifiche inglesi e decimo in quelle nordamericane.\nIl disco.\nRegistrazione.\nGli appena formatisi Wings registrarono il loro primo disco durante l'agosto del 1971 con in mente di usare un \"sound grezzo\" in grado di catturare la spontaneit\u00e0 e l'entusiasmo di un concerto dal vivo. Cinque delle otto canzoni presenti nell'album furono registrate al primo tentativo. In seguito McCartney citer\u00e0 la metodologia di registrazione di Bob Dylan (che notoriamente completava i suoi dischi in poche sedute di registrazione) come ispirazione per le sedute in studio. L'album venne registrato negli studi di Abbey Road a Londra, in un paio di settimane: il brano \"Dear Friend\" invece proveniva dalle sedute di \"Ram\".\nCopertina.\nLa copertina dell'album mostra i quattro membri del neonato gruppo Wings in mezzo alla natura in un paesaggio bucolico. L'immagine di Paul non svetta volutamente sugli altri, e il suo nome non \u00e8 nemmeno in copertina. Per correre ai ripari la EMI fece stampare due adesivi da apporre sul fronte del disco: il primo recitava \"Wings \"Wild Life\"\", mentre il secondo \"Paul McCartney and Friends\". Le note sul retro copertina sono opera di McCartney che per l'occasione si cela sotto lo pseudonimo di \"Clint Harrigan\", e raccontano la genesi del gruppo.\nPubblicazione e accoglienza.\nDopo un party organizzato per annunciare la nascita del gruppo svoltosi nel novembre 1971, \"Wild Life\" fu pubblicato il 7 dicembre raccogliendo pochi consensi presso critica e pubblico.\nIl critico musicale John Mendelsohn di \"Rolling Stone\" scrisse che il disco sembrava appena abbozzato, non finito. In generale venne rimproverata all'opera la povert\u00e0 degli arrangiamenti dei brani, e .\nL'album raggiunse la posizione numero 11 in classifica in Gran Bretagna e la numero 10 negli Stati Uniti, dove divenne disco d'oro.\nNel 1993, \"Wild Life\" \u00e8 stato ristampato e rimasterizzato in CD come parte della serie \"The Paul McCartney Collection\" con l'aggiunta dei brani \"Give Ireland Back to the Irish\", \"Mary Had a Little Lamb\", \"Little Woman Love\" e \"Mama's Little Girl\" come tracce bonus, e altri due brani \"fantasma\": \"Bip Bop Link\" e \"Mumbo Link\" (una jam strumentale).\nNel 2018 fu nuovamente ristampato come parte della serie \"Paul McCartney Archive Collection\". Le bonus track incluse nella versione espansa a due CD sono \"Give Ireland Back to the Irish\" e la versione strumentale della stessa canzone pubblicata all'epoca come b-side del singolo, la versione promozionale del singolo \"Love Is Strange\", vari demo casalinghi e outtakes in studio, incluse versioni differenti di \"Bip Bop\" e \"Hey Diddle\", precedentemente incluse nella raccolta \"\".\nBrani.\nIl disco si apre con due brani atipici per lo stile melodico di McCartney; il primo, \"Mumbo\", \u00e8 poco pi\u00f9 di un'improvvisazione in studio, un pezzo di grezzo rock sporco e sgangherato, che si apre con il suono di un nastro che si avvolge e l'urlo di Paul: \"\u00abTake it Tony!\u00bb\", un invito al fonico Tony Clark di catturare su nastro l'estemporanea jam session. Segue \"Bip Bop\", una sorta di ninna nanna anch'essa nata da un'improvvisazione, questa volta alla chitarra acustica. La canzone utilizza lo stesso riff di \"That's No Way to Get Along\", un brano del 1929 di Robert Wilkins e prende inoltre in prestito la melodia di apertura nella canzone \"Sitting in the Rain\" di John Mayall del 1967.\nLa canzone contenuta nel disco intitolata \"Dear Friend\", registrata durante le sessioni per l'album \"Ram\", dest\u00f2 particolare stupore poich\u00e9 suonava come un tentativo di riconciliazione verso John Lennon che aveva attaccato pesantemente McCartney nella canzone \"How Do You Sleep?\" sull'album \"Imagine\". Ad alcuni tutto questo appare poco probabile, in quanto, si sostiene, la composizione di \"Dear Friend\" \u00e8 anteriore agli attacchi di Lennon. In effetti, se \u00e8 vero che la canzone era stata composta prima dell'uscita di \"Imagine\" di Lennon, durante le sessioni di \"Ram\" (all'interno di \"Imagine\", oltre alla celebre e velenosa \"How Do You Sleep?\", sono presenti altri attacchi a McCartney) \u00e8 altrettanto indubbiamente vero che gli attacchi di Lennon contro il suo ex partner erano stati inaugurati, molto prima dell'uscita di \"Imagine\", dall'intervista a Ian Wenner pubblicata su \"Rolling Stone\" nel gennaio 1971, e dunque in data anteriore alla lavorazione di \"Ram\". Del resto, ad avvalorare la tesi che \"Dear Friend\" fosse riferita alle tensioni con Lennon, in quel periodo giunte al livello di massima intensit\u00e0, depone l'atmosfera stessa del brano, di pacata tristezza, e non ultimo, la eccezionale lunghezza, caratteristiche entrambe piuttosto inusuali in un brano di McCartney, che denotano un coinvolgimento emotivo evidentemente molto particolare.\n\"Wild Life\" include anche un rifacimento in chiave reggae del brano del 1957 \"Love Is Strange\" del duo Mickey &amp; Sylvia in omaggio alla passione di Linda per la musica reggae e per la Giamaica.\nNel 1976 una reinterpretazione da parte di David Cassidy della canzone \"Tomorrow\" divenne un successo da classifica in Sudafrica, raggiungendo la decima posizione.\nLa title track \u00e8 un brano di argomento ambientalista a favore degli animali. Qualche anno prima, Paul aveva visto in un parco in Kenya un cartello stradale con la scritta: \"The animals have the right of way\" (\"Gli animali hanno diritto di precedenza\"); da qui l'idea di trasformare la frase in uno slogan animalista. \"Some People Never Know\", cantata da Paul insieme a Linda, \u00e8 una ballata acustica la cui composizione risaliva alla fine del 1969. \"I Am Your Singer\", ancora cantata a due voci da Paul e Linda, \u00e8 un brano realizzato con la tastiera elettronica e vede la presenza di flauti. Sono presenti inoltre due brevi intermezzi strumentali non indicati in copertina nella versione originale su vinile (ma nelle ristampe in CD, si), \"Bip Bop Link\" e \"Mumbo Link\".\nTracce.\nEdizione digitale del 2007.\nL'edizione digitale pubblicata su iTunes nel 2007 contiene un'ulteriore traccia bonus."}
{"id": "1187938", "revid": "48344", "url": "https://it.wikipedia.org/wiki?curid=1187938", "title": "Gravifotone", "text": ""}
{"id": "1187960", "revid": "486946", "url": "https://it.wikipedia.org/wiki?curid=1187960", "title": "Ciryandil", "text": ""}
{"id": "1187961", "revid": "486946", "url": "https://it.wikipedia.org/wiki?curid=1187961", "title": "Ciryaher", "text": ""}
{"id": "1187969", "revid": "1855146", "url": "https://it.wikipedia.org/wiki?curid=1187969", "title": "Palazzo Mengarini", "text": "Palazzo Mengarini Albertini Carandini \u00e8 un palazzo ottocentesco che sorge a Roma sul colle del Quirinale.\nIl palazzo di Gaetano Koch.\nIl palazzo prende il nome del Senatore del Regno Guglielmo Mengarini che lo fece costruire a fine Ottocento dall'architetto Gaetano Koch. La moglie di Mengarini, la chimica tedesca Margarete Traube, vi anim\u00f2 un celebre ed esclusivo cenacolo intellettuale, che ebbe una certa influenza sulla cultura italiana dell'epoca, ospitando personalit\u00e0 come Theodor Mommsen, Emanuel L\u00f6wy, Pietro Blaserna, Adolf Furtw\u00e4ngler, oltre che suo fratello Ludwig.\nFu dal 1915 propriet\u00e0 del Senatore Luigi Albertini, direttore del Corriere della Sera, uno dei principali artefici dell'intervento italiano nella prima guerra mondiale, e dal 1941, alla sua morte, della figlia Elena, sposata al conte Nicol\u00f2 Carandini.\nChiunque guardi il Quirinale dal Campidoglio, dal Vittoriano, o dal Palatino, noter\u00e0 il complesso del Palazzo Presidenziale, sormontato dal cosiddetto \"torrino\", pi\u00f9 a destra il singolare Janus alla sommit\u00e0 del palazzo dell'INAIL, opera degli anni trenta di Armando Brasini. Parzialmente coperto da questo, tra i due complessi, si trova un palazzo stretto ma piuttosto alto, di stile tardo-ottocentesco. Il palazzo sorge su un lembo dei giardini adiacenti di Palazzo Colonna, di fronte su via XXIV Maggio si trova il Palazzo Pallavicini. L'altezza della terrazza panoramica supera quella del Torrino del Quirinale, quasi a simboleggiare il ruolo di superiorit\u00e0 svolto da Casa Carandini nei riguardi di Casa Savoia uscita di scena.\nLe origini del luogo.\nIn antico il luogo dove ora sorge l'edificio era l'altura del Quirinale nota come \"Collis Sanqualis\", o anche \"Mucialis\", dove dalla prima et\u00e0 del Ferro doveva sorgere un insediamento Sabino ed essere presente il culto di \"Semo Sancus Deus Fidius\", divinit\u00e0 Umbro-Sabina di antichissima origine, protettrice dei patti, dei giuramenti e della fedelt\u00e0 coniugale.\nFamiglia Carandini.\nI Carandini sono patrizi modenesi e nobili di Bologna, fin dal XV secolo, oltrech\u00e9 Conti Palatini; nobilt\u00e0 del Ducato Estense spesso militare e molto legata ad uno Stato principesco italiano secondo solo a quello Sabaudo per antichit\u00e0. Tra gli avi del Professore Carandini c'\u00e8 anche il cardinale Ercole Consalvi, Segretario di Stato di Pio VII, colui che incaric\u00f2 Antonio Canova di riportare in Italia le opere d'arte predate da Napoleone.\nResidenza romana degli Agnelli.\nIl luogo prestigioso in cui sorge e l'impareggiabile vista su tutta l'Urbe hanno fatto s\u00ec che negli anni cinquanta parte dell'edificio divenisse la residenza romana della famiglia Agnelli. Solo uno degli appartamenti di Palazzo Mengarini non era in affitto, quello di Gianni Agnelli, al penultimo piano: la sorella di Gianni, Susanna detta \"Suni\", affittava invece l'ultimo piano. \nAltri condomini del prestigioso palazzo sono il defunto produttore cinematografico Roberto Haggiag, insieme alla moglie Mirella Petteni Haggiag e i figli, ed un membro della famiglia Carandini, tuttora proprietaria del palazzo."}
{"id": "1187970", "revid": "439868", "url": "https://it.wikipedia.org/wiki?curid=1187970", "title": "Neukirch", "text": ""}
{"id": "1187973", "revid": "712828", "url": "https://it.wikipedia.org/wiki?curid=1187973", "title": "Vinyamar", "text": ""}
{"id": "1187974", "revid": "1543377", "url": "https://it.wikipedia.org/wiki?curid=1187974", "title": "Stati per punto pi\u00f9 elevato", "text": "Questa \u00e8 una lista di paesi per punto pi\u00f9 elevato sul livello del mare.\nL'elevazione topografica \u00e8 la distanza verticale al di sopra del geoide di riferimento, un modello matematico del livello del mare terrestre come superficie gravitazionale equipotenziale."}
{"id": "1187975", "revid": "125244168", "url": "https://it.wikipedia.org/wiki?curid=1187975", "title": "Janus Basket Fabriano", "text": "La Janus Basket Fabriano ssdrl, nota anche come Ristopro Fabriano per motivi di sponsorizzazione, \u00e8 la principale societ\u00e0 di pallacanestro maschile di Fabriano, in provincia di Ancona.\nLa societ\u00e0 nasce nel 2008 con il nome di Asd Blues Basket, per volont\u00e0 di Mario Di Salvo per riempire il vuoto del Fabriano Basket che \nha avuto un passato in Serie A, in cui ha militato per sette campionati, a seguito della rinuncia alla Legadue, cedendo il titolo sportivo a Roseto.\nNel 2008 viene iscritta al campionato di Prima Divisione\nNel 2011 nasce il progetto \"Janus Basket Fabriano\".\nNel 2020-21 la squadra milita in serie B, da aprile 2021 gioca al PalaCarifac di Cerreto d'Esi a seguito dell'inagibilit\u00e0 del PalaGuerrieri. Il 23 giugno 2021, vincendo gara 5 della finale playoff contro la Gesteco Cividale, Fabriano torna in serie A2, dopo 13 anni.\nStoria.\nLe origini.\nFondato nel 1966, \u00e8 approdato in Serie A2 nel 1979-80. Con Alberto Bucci in panchina ha atteso appena tre stagioni per la promozione in Serie A1, giunta al termine della stagione 1981-82.\nDa allora ha disputato sette campionati nella massima serie, salvandosi nel 1982-83, nel 1983-84 e nel 2001-02.\nDal 2003-04 disputa la LegADue. Nel 2006-07 ha terminato al decimo posto, sfiorando i play-off.\nNella Legadue FIP 2007-2008 si salva, classificandosi al 13\u00ba posto al termine della regular season. Il 10 giugno 2008, il presidente Federico Mellone annuncia la cessione del titolo sportivo a Roseto, in quanto non vi erano le condizioni economiche per affrontare un nuovo campionato.\nLa rinascita.\nNell'estate del 2008 la Societ\u00e0 viene rifondata come Asd Blues Fabriano ed iscritta in Prima Divisione, dove nel 2008-09 vince i playoff e viene promossa in Promozione, dove nel 2009-2010 sfiora l'accesso ai Playoff, e poi successivamente viene ripescata in serie D dove nel 2010-2011 raggiunge i playoff ma viene sconfitta dalla favorita Cermignano (che poi sar\u00e0 promossa in serie C regionale).\nIl progetto Janus Basket Fabriano.\nNell\u2019estate del 2011 nasce il progetto chiamato \u201cJanus Basket Fabriano\u201c. \nIl presidente Mario Di Salvo, decide di dar vita ad un\u2019organizzazione oculata e strutturata, grazie all\u2019arrivo in societ\u00e0 delle fondamentali figure di Simone Lupacchini, Massimiliano Gasparrini ed Andrea Silvestrini, gi\u00e0 da anni attivi ad ottimi livelli regionali con le societ\u00e0 Olimpia Basket Fabriano e Honky Fabriano.\nPer la stagione 2011/2012 la nuova compagine, ancora con la denominazione Blues, decide di ripartire dalla Promozione, campionato che vedr\u00e0 la squadra classificarsi al vertice, conquistando la Serie D in maniera tanto netta quanto meritata. \nNella stagione successiva (2012/2013), viene inaugurato il nome \u201cJanus Basket Fabriano\u201d e il team si presenta ai nastri di partenza della Serie D come neopromossa, ma anche come squadra da battere, ampliando il CDA con l\u2019arrivo di Paolo Fantini, proveniente dalle esperienze targate \u201c53rd Fabriano\u201d e \u201cBasket School Fabriano\u201d. Con coach Lupacchini in panchina, la squadra raggiunge 30 vittorie in altrettante partite ed il successo nella finale di Senigallia contro il Campetto Ancona, che sancisce l\u2019ascesa nella serie C2.\nNel 2013-14 vi \u00e8 il ritorno al PalaGuerrieri (a seguito della rinuncia della Spider) e la stagione si conclude ai vertici della classifica, ma la Janus perder\u00e0 la finale playoff contro Pedaso. Gli oltre 1000 spettatori al Palais testimonieranno la crescente simbiosi con la squadra.\nIl 2014/2015 segna un\u2019altra importante svolta con Simone Lupacchini che decide di abbandonare la panchina per dedicarsi a tempo pieno al ruolo di Direttore Sportivo. La conduzione tecnica viene assegnata ai coach Luciano Bolzonetti e Christian Rapanotti nel torneo di C Regionale. Per quanto la formula del campionato possa offrire pochi stimoli (con ben dieci posti assicurati nella nuova C Unica), viene a crearsi un gruppo forte e coeso che raggiunger\u00e0 la vittoria finale del torneo classificandosi al primo posto, dopo la vittoria nella gara del 24 maggio contro Fossombrone, il rivale per eccellenza di quella stagione.\nLa serie C.\nNella stagione 2015/2016, con la guida tecnica confermata, si affronta la prima avventura nella nuova Serie C Silver unificata, con l\u2019arrivo di giocatori di esperienza come Luca Usberti e Sergio Quercia e i due americani Bo Franklin e Stevie Taylor. Ancora una volta l\u2019annata \u00e8 positiva, con la Janus che termina la propria fase regionale al secondo posto in classifica, piazzamento che consegna il pass alla Fase Nazionale per la promozione in Serie B. Non saranno molto fortunati gli scontri successivi, con tante sconfitte al fotofinish contro le compagini di Firenze, Sestu e Sarzana.\nNel 2016/2017 arriva la svolta: la dirigenza decide di cambiare, dando vita ad un progetto che possa maggiormente coinvolgere ed aggregare anche le altre importanti realt\u00e0 cestistiche cittadine. Avviene cos\u00ec la sinergia con la Basket School Fabriano, nata per consolidare ed incrementare il movimento fabrianese, a partire dalla base del settore giovanile. Viene chiamato alla guida coach Daniele Aniello, proveniente dall\u2019Ascoli Basket. Insieme a lui il fido portoghese Nuno Tavares ed il fabrianese Fabio Panzini. La squadra allestita \u00e8 costruita per far bene in campionato ma in un\u2019ottica di graduale crescita che possa portare alla salita al piano superiore nel giro di diversi anni. Quello che si crea \u00e8 per\u00f2 un gruppo granitico che non viene minimamente scalfito da nessuna difficolt\u00e0 o infortunio. Il 18 giugno 2017 al Palaterme di Montecatini, con oltre 250 persone unite nei colori biancoblu, Fabriano festeggia una promozione in Serie B che rid\u00e0 fiato alla passione di una citt\u00e0 e di un amore mai dimenticato.\nLa serie B.\nNella stagione 2017/2018 avviene il debutto nel campionato nazionale di Serie B, sofferta da un punto di vista dei risultati ma in cui viene raggiunto l\u2019obiettivo fissato ad inizio stagione, quello del mantenimento della categoria tramite la serie play-out contro l\u2019UDAS Cerignola, con la decisiva Gara2 di Recanati (Janus costretta ad emigrare, vista la squalifica del PalaGuerrieri) con un PalaCingolani tinto di blu a spingere i ragazzi di coach Fantozzi alla vittoria finale. Il successo pi\u00f9 grande \u00e8 stato rivedere il PalaGuerrieri pieno e traboccante di passione per la squadra della propria citt\u00e0.\nNel successivo campionato di Serie B (2018/19), la conferma in panchina di Coach Fantozzi e l\u2019arrivo di Orazio Cutugno come vice, oltre alle firme di colossi della categoria come Emiliano Paparella e Nicol\u00f2 Gatti. La compagine biancoblu disputa un campionato eccellente, chiudendo al terzo posto ma finisce la sua cavalcata al primo turno di play-off contro Napoli.\nNella stagione 2019/20 l\u2019arrivo di coach Lorenzo Pansa. Con l\u2019allenatore piemontese avviene una vera e propria rivoluzione: del roster dell\u2019anno prima non rimane nessuno, ma firmano giocatori del calibro di Luca Garri e Daniele Merletto. Alla vigilia dell\u2019inizio del campionato il pubblico \u00e8 in fibrillazione, poich\u00e9 gli storici rivali dell\u2019Aurora Jesi tornano in Serie B e il profumo di Derby \u00e8 gi\u00e0 nell\u2019aria, oltre alla vista di una squadra e uno staff tecnico di alto livello. La squadra disputa un campionato quasi perfetto, battagliando per il primo posto con la corazzata Tramec Cento, arrivando a perdere solamente quattro partite. La favola, per\u00f2, viene interrotta dall\u2019epidemia di Coronavirus, che interrompe forzatamente le attivit\u00e0 sportive e non, lasciando l\u2019amaro in bocca a tutto il popolo biancoblu, che gi\u00e0 assaporava un bel finale di stagione. \nNella stagione 2020-2021 nella prima fase si classifica prima con 11 vittorie e 3 sconfitte, nella seconda fase deve subire uno stop di un mese a causa del coronavirus e recuperare le 4 partite mancanti in un \"tour de force\" nella prima met\u00e0 di maggio. Dopo il recupero di mercoled\u00ec 5 maggio, \u00e8 matematicamente prima in classifica, e non ha alcun interesse a vincere la partita di recupero a Monfalcone contro la Pontoni Falconstar, dove perde (schierando le \"seconde linee\" per non rischiare i migliori in vista dei playoff), facendo salvare proprio la squadra Monfalconese ai danni di Mestre che deve quindi svolgere i playout (si salver\u00e0). Ai playoff la squadra fabrianese si scontra con il Partenope Sant' Antimo PSA e perde in casa (72-80) la prima partita della serie. Stravince poi la seconda partita (99-70) e si reca in Campania per le altre due partite. Il 21 maggio vince la prima espugnando il PalaPuca (86-78) portandosi sul 2-1 nella serie, il 23 maggio vince ancora (76-67) e si qualifica per le semifinali contro la Rucker San Vendemiano. In casa perde malamente la prima partita (50-64) e poi di poco la seconda (81-84). Poi vince la terza e quarta partita a San Vendemiano (80-70 e 69-63) e si porta alla quinta partita del 9 giugno al PalaCarifac, partita che vince (68-62) qualificandosi per la finale con il UEB Gesteco Cividale. La serie finale comincia il 13 giugno con una sonora vittoria (81-58) della Ristopro, che si ripete il 15 giugno (86-57), mentre perde di poco la terza e quarta partita a Cividale (65-62 e 73-69) e vince la quinta partita (69-52) al Palacarifac per il ritorno in A2 (dopo 13 anni) tra il tripudio del pubblico ed i successivi festeggiamenti in piazza.\nLa serie A2.\nLa stagione 2021-22 in serie A2 (girone rosso) vede un inizio difficile (4 sconfitte) e la prima vittoria al 31 ottobre a San Giobbe, seguita dalla vittoria contro Ferrara. Le partite successive sono ancora delle sconfitte, e la squadra arriva alla pausa natalizia come ultima, con 4 punti.\nRoster 2021-2022.\n\"Aggiornato al 23 gennaio 2022.\"\nOrganigramma societario.\n\"Aggiornato al 15 settembre 2021.\""}
{"id": "1187976", "revid": "116774", "url": "https://it.wikipedia.org/wiki?curid=1187976", "title": "Lama (palude)", "text": ""}
{"id": "1187977", "revid": "599013", "url": "https://it.wikipedia.org/wiki?curid=1187977", "title": "Liang Qichao", "text": "Biografia.\nFu tra i primi a teorizzare un cambiamento della letteratura classica cinese in favore di una sua modernizzazione, assegnando dignit\u00e0 letteraria al romanzo, alla narrativa e al baihua (tipo di volgare in contrapposizione al wenyan, lingua colta sconosciuta ai pi\u00f9).\nPrese parte alla riforma dei cento giorni del 1898. Propugn\u00f2 l'abolizione dell'obsoleto sistema degli esami, l'istruzione di massa, una maggior diffusione di istituti scolastici sul territorio cinese. Propose una riforma scolastica, nella convinzione che per uscire dalla crisi in cui era caduta, la Cina dovesse emulare non tanto le scoperte scientifiche e tecnologiche dell'Occidente, bens\u00ec il dinamismo e l'attivismo politico europeo e giapponese. Propose quindi l'inserimento nei programmi didattici di materie \"occidentali\", quali matematica fisica e chimica, letteratura e narrativa, a fianco dei classici. \nIn seguito al colpo di Stato dell'imperatrice madre Cixi nel 1898, fu costretto a fuggire in Giappone, dove venne ancor pi\u00f9 in contatto con la cultura occidentale, che da tempo aveva raggiunto l'isola nipponica. Qui ebbe anche modo di conoscere il romanzo politico e diede vita ad un giornale politico cinese, \"Qingyi bao\" (\"La discussione in Cina\", 1898). Nonostante l'innovazione del suo pensiero, rest\u00f2 sempre legato ai canoni confuciani che avevano caratterizzato la sua istruzione, e quindi continu\u00f2 a vedere sempre la letteratura come la strada che indica la Via (\"dao\"), e a ci\u00f2 si deve il suo disinteresse per generi quali il romanzo psicologico.\nNel 1902, sempre in esilio in Giappone, fond\u00f2 una nuova rivista, \"Xin xiaoshuo\" (\"La nuova narrativa\"). Assegna nuovi compiti sociali al romanzo, oltre che una nuova dignit\u00e0 letteraria e culturale. Tra i compiti si possono riscontrare il rinnovamento del popolo, della morale, dei costumi sociali, dell'istruzione, delle arti e addirittura della mente. Liang fece anche un paragone tra la narrativa, e in pi\u00f9 in generale il romanzo, e il buddhismo Mahayana, vedendo nella letteratura il \"ti\" (elevazione), il suo pi\u00f9 alto potere, ovvero l'immedesimazione da parte del lettore e la voglia di emulare gli eroi rappresentati, corrispondente al pi\u00f9 avanzato metodo buddhista di autotrasformazione. In questo modo Liang sperava di corroborare il prestigio del nuovo genere."}
{"id": "1187980", "revid": "31886", "url": "https://it.wikipedia.org/wiki?curid=1187980", "title": "Scottish Division One 1909-1910", "text": "La Scottish Division One 1909-1910 \u00e8 stata la 20\u00aa edizione della massima serie del campionato scozzese di calcio, disputato tra il 16 agosto 1909 e il 30 aprile 1910 e concluso con la vittoria del al suo decimo titolo, il sesto consecutivo.\nCapocannonieri del torneo sono stati Jimmy Quinn (Celtic) e Jock Simpson () con 24 reti ciascuno.\nStagione.\nParteciparono al campionato le stesse squadre della precedente stagione.\nIl conquist\u00f2 il titolo alla penultima partita pareggiando 0-0 in casa contro l' e distanziando definitivamente il , col quale aveva perso lo scontro diretto nella giornata precedente (2-0).\nClassifica finale.\nLegenda:\nRegolamento:\nNote:"}
{"id": "1187982", "revid": "486946", "url": "https://it.wikipedia.org/wiki?curid=1187982", "title": "Hyarmendacil I", "text": ""}
{"id": "1187985", "revid": "31886", "url": "https://it.wikipedia.org/wiki?curid=1187985", "title": "Scottish Division One 1910-1911", "text": "La Scottish Division One 1910-1911 \u00e8 stata la 21\u00aa edizione della massima serie del campionato scozzese di calcio, disputato tra il 16 agosto 1910 e il 29 aprile 1911 e concluso con la vittoria dei al loro sesto titolo.\nCapocannoniere del torneo \u00e8 stato Willie Reid (Rangers) con 38 reti.\nStagione.\nIl , retrocesso nella precedente stagione, fu sostituito dal , esordiente in Division One.\nI conquistarono il titolo alla penultima partita pareggiando 2-2 sul campo del Falkirk, poich\u00e9 anche l', secondo, non and\u00f2 oltre il pari per 1-1 contro il Morton.\nClassifica finale.\nLegenda:\nRegolamento:\nNote:"}
{"id": "1187987", "revid": "1369234", "url": "https://it.wikipedia.org/wiki?curid=1187987", "title": "Daniele Corvia", "text": "Carriera.\nClub.\nPrima nel Savio poi Cresciuto nelle giovanili della Roma, debutta in Serie A il 31 gennaio 2004 in Brescia-Roma 1-0. Con la squadra capitolina gioca anche in Coppa UEFA e Champions League. Nel 2005 passa in compartecipazione alla , dove rimane un anno prima di trasferirsi al a titolo definitivo.\nNel calciomercato invernale del 2008 si trasferisce al Lecce con la formula del prestito con diritto di riscatto della compartecipazione, scegliendo di scendere in Serie B pur di giocare con continuit\u00e0. Il 16 febbraio 2008, in occasione della gara casalinga del Lecce con l', realizza la sua prima rete con la maglia giallorossa. Il Lecce non esercita poi il diritto di riscatto sulla compropriet\u00e0 del giocatore, che torna al Siena e il 16 agosto 2008 \u00e8 ceduto in prestito con diritto di riscatto della compartecipazione all'Empoli. Nell'agosto 2009 torna al a titolo definitivo. Con i giallorossi conquista la promozione in Serie A nel maggio 2010, segnando 17 gol in campionato, e la salvezza nel massimo campionato la stagione seguente, in cui mette a segno invece 6 gol.\nIl 10 settembre 2012 viene ceduto in prestito con diritto di riscatto al Brescia. Il 19 giugno 2013 viene ufficializzato l'esercizio del diritto di riscatto da parte della societ\u00e0 bresciana di 1,1 milioni di euro e il giocatore diventa quindi a titolo definitivo del Brescia. Il 2 aprile 2015 realizza la sua prima tripletta nella partita vinta in rimonta 3-2 ai danni del . In totale con il Brescia totalizza 85 presenze e 30 gol.\nIl 13 luglio 2015 viene ufficializzato il suo trasferimento al per una cifra sui 800.000 euro. A causa di qualche malanno muscolare, riesce a segnare il suo primo gol in nerazzurro solamente il 7 novembre 2015, realizzando il gol-partita che vale la vittoria nella gara interna contro il Cesena, coincidente con la prima gara della gestione di Mario Somma, subentrato all'esonerato Mark Iuliano.\nIl 27 settembre 2017, dopo il fallimento del Latina, rimasto senza contratto, firma con il Racing Fondi, societ\u00e0 militante nel girone C del campionato di Serie C.\nA luglio 2018 si accasa all'Aprilia Racing Club, societ\u00e0 di Serie D nata dalla fusione tra l' (in Serie D) e il Racing Fondi, retrocesso dalla Serie C.\nStatistiche.\nPresenze e reti nei club.\n\"Statistiche aggiornate al 10 novembre 2019.\""}
{"id": "1187988", "revid": "289247", "url": "https://it.wikipedia.org/wiki?curid=1187988", "title": "Bacs-kiskun", "text": ""}
{"id": "1187989", "revid": "31886", "url": "https://it.wikipedia.org/wiki?curid=1187989", "title": "Scottish Division One 1911-1912", "text": "La Scottish Division One 1911-1912 \u00e8 stata la 22\u00aa edizione della massima serie del campionato scozzese di calcio, disputato tra il 15 agosto 1911 e il 27 aprile 1912 e concluso con la vittoria dei al loro settimo titolo, il secondo consecutivo.\nCapocannoniere del torneo \u00e8 stato Willie Reid (Rangers) con 33 reti.\nStagione.\nParteciparono al campionato le stesse squadre della precedente stagione.\nI conquistarono il titolo a quattro giornate dal termine vincendo 0-1 contro il , mentre il pareggi\u00f2 1-1 sul campo dell'.\nClassifica finale.\nLegenda:\nRegolamento:\nNote:"}
{"id": "1187991", "revid": "9370717", "url": "https://it.wikipedia.org/wiki?curid=1187991", "title": "Palazzo Mengarini Albertini", "text": ""}
{"id": "1187992", "revid": "9370728", "url": "https://it.wikipedia.org/wiki?curid=1187992", "title": "Palazzo Mengarini-Albertini", "text": ""}
{"id": "1187994", "revid": "31886", "url": "https://it.wikipedia.org/wiki?curid=1187994", "title": "Scottish Division One 1912-1913", "text": "La Scottish Division One 1912-1913 \u00e8 stata la 23\u00aa edizione della massima serie del campionato scozzese di calcio, disputato tra il 17 agosto 1912 e il 30 aprile 1913 e concluso con la vittoria dei al loro ottavo titolo, il terzo consecutivo.\nCapocannoniere del torneo \u00e8 stato James Reid () con 30 reti.\nStagione.\nParteciparono al campionato le stesse squadre della precedente stagione.\nI conquistarono il titolo alla terzultima partita vincendo 0-1 contro il e distanziando definitivamente il , nonostante la vittoria dei biancoverdi sul (2-1).\nClassifica finale.\nLegenda:\nRegolamento:\nNote:"}
{"id": "1187996", "revid": "486946", "url": "https://it.wikipedia.org/wiki?curid=1187996", "title": "Indesit Fabriano", "text": ""}
{"id": "1187997", "revid": "709565", "url": "https://it.wikipedia.org/wiki?curid=1187997", "title": "OpenDNS", "text": "OpenDNS \u00e8 un servizio che offre liberamente i propri DNS. Sono messi a disposizione i seguenti indirizzi per un uso pubblico:\nOpenDNS \u00e8 utilizzabile su tutti i sistemi operativi.\nStoria.\nOpenDNS venne lanciato nel luglio 2006 dall'hacker David Ulevitch. Il concetto di base consiste nel creare un servizio di risoluzione di nomi in indirizzi Internet (DNS) che non sia controllato da governi o enti militari al fine di evitare censura, vincoli e controllo sul traffico internet e i suoi contenuti.\nAd agosto 2007 OpenDNS raggiunse il milione di utilizzatori. Ad agosto 2015 viene acquisito da Cisco.\nChe cos'\u00e8.\nNonostante il nome, non \u00e8 a codice aperto.\nOpenDNS forniva un servizio a pagamento senza pubblicit\u00e0 ed uno gratuito finanziato dalla pubblicit\u00e0 inserita nelle pagine delle query non risolte. Dal 6 giugno 2014 la pubblicit\u00e0 \u00e8 stata definitivamente rimossa anche dal servizio non a pagamento. e, dopo aver conquistato l'1% con 18 milioni di utilizzatori nel 2010, nel 2013 raddoppia la cifra e raggiunge i 50 milioni di internauti.\nDNS.\nIl servizio DNS offerto \u00e8 reperibile a questi indirizzi (server ricorsivi pubblici):\nUtilizza un sistema di routing \"anycast\" (un solo IP per un cluster di server) con collegamenti ridondanti e una grande quantit\u00e0 di cache. \u00c8 cos\u00ec in grado di risolvere parecchi hostname di Internet alla prima interrogazione, resistere a picchi notevoli di richieste e isolare e recuperare rapidamente fallimenti di una porzione del sistema in modo trasparente all'utente, che continua a contattare lo stesso IP.\nFiltraggio.\nOpenDNS offre diversi tipi di filtraggio, e fornisce varie categorie \"pronte\" di hostname che possono essere bloccate, con possibilit\u00e0 di eccezioni (liste bianche e liste nere).\n\u00c8 possibile sia impostare filtri per il Parental Control che per controllare gli accessi dei dipendenti nei luoghi di lavoro (in ambienti di lavoro con un alto numero di postazioni collegate ad internet, basta bloccare l'accesso a tutti i siti e impostare le eccezioni volute). Per il Parental Control sono disponibili anche degli IP specifici (FamilyShield), per impostare un livello di controllo:\nSicurezza.\nIl sistema tiene una lista aggiornata di hostname sospettati di phishing o di ospitare malware, bloccandone la risoluzione. Gli utenti hanno a disposizione un servizio di denuncia di siti sospetti che aiuta a renderla completa. Questo controllo \u00e8 importante anche per impedire a eventuali Trojan di collegarsi dal proprio host a una bot-net o di inviare dati sensibili a siti malevoli. Questo rende senz'altro auspicabile una grande diffusione di questo tipo di servizio sui protocolli DNS.\nOpenDNS supporta anche DNSCrypt per rendere sicura la trasmissione dei dati del servizio anche sull'ultimo miglio.\nAltro.\nIl servizio DNS-O-Matic di OpenDNS consente di inviare aggiornamenti sul proprio IP a vari provider di DynamicDNS (usato per associare un hostname ad una propria macchina o rete personale dietro un IP dinamico) che implementano l'API di aggiornamento DynDNS.\nOpenDNS possiede anche una funzione d'autocorrezione per gli hostname mal digitati (ad esempio \"www.qualcosa.og\" invece di \".org\").\nLocalizzazione dei server.\nLe dislocazione dei server \u00e8 la seguente:"}
{"id": "1187998", "revid": "24863", "url": "https://it.wikipedia.org/wiki?curid=1187998", "title": "Opendns", "text": ""}
{"id": "1188000", "revid": "124789717", "url": "https://it.wikipedia.org/wiki?curid=1188000", "title": "Rick McCallum", "text": "\u00c8 noto per il suo lavoro nei prequel di \"Guerre stellari\", dell'edizione speciale della saga e nella serie televisiva \"Le avventure del giovane Indiana Jones\". Ha lavorato a lungo con il regista George Lucas.\nA differenza di altri produttori, a McCallum piace molto girare in esterni, in quanto gli piace la sensazione di non aver le cose sotto controllo."}
{"id": "1188002", "revid": "31886", "url": "https://it.wikipedia.org/wiki?curid=1188002", "title": "Scottish Division One 1913-1914", "text": "La Scottish Division One 1913-1914 \u00e8 stata la 24\u00aa edizione della massima serie del campionato scozzese di calcio, disputato tra il 16 agosto 1913 e il 29 aprile 1914 e concluso con la vittoria dei al loro undicesimo titolo.\nCapocannoniere del torneo \u00e8 stato James Reid () con 27 reti.\nStagione.\nNovit\u00e0.\nIl numero di partecipanti fu aumentato a 20: oltre alle squadre della precedente stagione furono ammesse l', esordiente in Division One, e il , tornato in massima serie dopo diciassette anni.\nAvvenimenti.\nIl conquist\u00f2 il titolo alla quartultima partita vincendo 3-0 contro l' e distanziando definitivamente i , nonostante la vittoria dei \"Gers\" sul (2-0).\nClassifica finale.\nLegenda:\nRegolamento:\nNote:"}
{"id": "1188003", "revid": "228587", "url": "https://it.wikipedia.org/wiki?curid=1188003", "title": "Eschbach", "text": ""}
{"id": "1188004", "revid": "767487", "url": "https://it.wikipedia.org/wiki?curid=1188004", "title": "Plesso di Auerbach", "text": "Il plesso nervoso mioenterico o plesso di Auerbach \u00e8 un plesso nervoso che fornisce innervazione motoria alla muscolaris externa del canale gastroenterico; \u00e8 costituito da un intreccio di fibre nervose e da cellule gangliari. L'input \u00e8 sia parasimpatico che simpatico ( sono presenti i gangli dell'innervazione parasimpatica, ma solo le fibre simpatiche raggiungono anche il plesso). Il plesso di Meissner invece ha solo fibre parasimpatiche, e fornisce innervazione alla mucosa pi\u00f9 vicina al lume dell'intestino.\nIl plesso di Auerbach insieme al plesso sottomucoso (di Meissner), sono connessi da una rete di fibre anastomotiche, che formano il sistema nervoso intramurale (o metasimpatico) del canale digerente. \nIl plesso mioenterico nasce dalle cellule del trigono vagale noto anche come nucleo dell'ala cinerea, ovvero il nucleo parasimpatico che d\u00e0 origine al decimo nervo cranico (nervo vago), situato nel midollo allungato. Le fibre sono trasportate da entrambi i nervi vagali anteriori e posteriori. Il plesso mioenterico \u00e8 il principale sistema nervoso del tratto gastrointestinale e ne controlla la motilit\u00e0.\nSecondo studi preclinici, il 30% dei neuroni del plesso mioenterico \u00e8 composto da neuroni sensoriali enterici, pertanto il plesso di Auerbach ha anche una componente sensoriale. \nLeopold Auerbach fu un neuropatologo, tra i primi a effettuare ricerche sul sistema nervoso con metodi di colorazione istologica.\nStruttura.\nIl plesso mionterico \u00e8 una parte del sistema nervoso enterico che si trova tra gli strati longitudinali e circolari della muscolatura esterna del tratto gastrointestinale. Si trova nei muscoli dell'esofago, dello stomaco e dell'intestino.\nI gangli hanno propriet\u00e0 simili al sistema nervoso centrale, quindi contengono la glia, interneuroni, un piccolo spazio extracellulare, meccanismi sinaptici multipli e neurotrasmettitori multipli.\nIl plesso mioenterico ha origine in un insieme di neuroni del midollo allungato che si trovano nella parte ventrale del tronco encefalico. Il nervo vago porta poi gli assoni a destinazione nel tratto gastrointestinale.\nFunzione.\nIl sistema nervoso enterico, di cui fa parte il plesso di Auerbach, \u00e8 in grado di funzionare autonomamente, ma di solito, per garantire una normale funzione digestiva, richiede una comunicazione con il sistema nervoso centrale. Il sistema nervoso enterico contiene recettori sensoriali, neuroni afferenti primari, interneuroni e motoneuroni. Gli eventi controllati da questo sistema sono molteplici e comprendono l'attivit\u00e0 motoria, la secrezione, l'assorbimento, la regolazione del flusso sanguigno e l'interazione con altri organi come la cistifellea e il pancreas. I collegamenti sono formati da fibre parasimpatiche e simpatiche che collegano il sistema nervoso centrale con quello enterico o direttamente con il tratto digestivo. Attraverso queste connessioni incrociate, l'intestino pu\u00f2 fornire informazioni sensoriali al sistema nervoso centrale e il sistema nervoso centrale pu\u00f2 influire sulla funzione gastrointestinale. Grazie alla connessione al sistema nervoso centrale i segnali provenienti dall'esterno possono essere trasmessi al sistema digestivo: ad esempio, la vista di cibo pu\u00f2 stimolare la secrezione nello stomaco.\nNeurotrasmettitori.\nIl sistema nervoso enterico fa uso di oltre 30 diversi neurotrasmettitori, la maggior parte sono uguali a quelli usati dal SNC, ad esempio acetilcolina, dopamina e serotonina. Pi\u00f9 del 90% della serotonina e circa il 50% della dopamina del corpo umano si trovano nell'intestino. Attualmente la presenza della dopamina nell'apparato digerente \u00e8 in fase di studio per migliorare la comprensione della sua utilit\u00e0 nel cervello. Il neuropeptide pi\u00f9 studiato \u00e8 noto come sostanza P, e ha la funzione di facilitare la produzione di saliva, le contrazioni della muscolatura liscia e altre risposte tissutali.\nRecettori.\nDal momento che la maggior parte dei neurotrasmettitori del plesso sono in comune con il SNC, i neuroni mioenterici esprimono sia i recettori per i neurotrasmettitori peptidici che non peptidici (ammine, amminoacidi, purine). Generalmente, l'espressione di un recettore \u00e8 limitata a un sottoinsieme di neuroni mioenterici, con l'unica eccezione dei recettori colinergici nicotinici che si trovano su tutti i neuroni mienterici. Un recettore oggetto di studi dal punto di vista terapeutico \u00e8 stato il recettore 5-idrossitriptamina (5-HT4) . L'attivazione di questo recettore presinaptico migliora la neurotrasmissione colinergica e pu\u00f2 stimolare la motilit\u00e0 gastrointestinale.\nIl sistema nervoso enterico ha recettori del gusto simili a quelli della lingua. Il recettore del gusto TAS1R3 e il recettore G per la gustducina sono i pi\u00f9 comuni. Questi recettori percepiscono il sapore dolce sulla lingua e il glucosio nel sistema nervoso enterico, e aiutano a regolare la secrezione di insulina e altri ormoni responsabili del controllo del livello di zucchero nel sangue.\nSignificato clinico.\nLa malattia di Hirschsprung \u00e8 una malattia congenita del colon in cui sono assenti le cellule nervose del plesso mioenterico nelle pareti. La malattia di Hirschsprung \u00e8 una forma di ostruzione funzionale dell'intestino tenue dovuta al fallimento della migrazione caudale dei neuroblasti durante lo sviluppo dell'intestino\u02d0 questo si traduce in un'assenza di cellule gangliari intrinseche parasimpatiche sia nel plesso di Auerbach che in quello di Meissner. L'intestino distale \u00e8 aganglionico. \u00c8 un disturbo raro (1: 5000), con una prevalenza nei maschi quattro volte superiore a quella nelle femmine.\nL'acalasia \u00e8 un disturbo motorio dell'esofago caratterizzato dalla diminuzione della densit\u00e0 delle cellule gangliari nel plesso mioenterico. La causa della patologia \u00e8 sconosciuta.\nL'SNE \u00e8 noto come il \"cervello dell'intestino\", a causa delle sue somiglianze con il sistema nervoso centrale, quindi i ricercatori utilizzano biopsie del colon di pazienti con malattia di Parkinson per cercare di comprendere e gestire meglio la malattia. I pazienti con il morbo soffrono di stipsi grave a causa delle disfunzioni del tratto gastro intestinale anni prima dell'insorgenza delle complicanze del movimento, tipiche della malattia di Parkinson."}
{"id": "1188005", "revid": "31886", "url": "https://it.wikipedia.org/wiki?curid=1188005", "title": "Scottish Division One 1914-1915", "text": "La Scottish Division One 1914-1915 \u00e8 stata la 25\u00aa edizione della massima serie del campionato scozzese di calcio, disputato tra il 15 agosto 1914 e il 27 aprile 1915 e concluso con la vittoria dei al loro dodicesimo titolo, il secondo consecutivo.\nCapocannonieri del torneo sono stati Thomas Gracie () e James Richardson () con 29 reti ciascuno.\nStagione.\nParteciparono al campionato le stesse squadre della precedente stagione.\nIl conquist\u00f2 il titolo alla penultima partita vincendo 0-4 contro il e distanziando definitivamente gli , che furono sconfitti dal (1-0).\nClassifica finale.\nLegenda:\nRegolamento:"}
{"id": "1188008", "revid": "1728", "url": "https://it.wikipedia.org/wiki?curid=1188008", "title": "Joachimico", "text": ""}
{"id": "1188009", "revid": "31886", "url": "https://it.wikipedia.org/wiki?curid=1188009", "title": "Scottish Football League 1915-1916", "text": "La Scottish Football League 1915-1916 \u00e8 stata la 26\u00aa edizione della massima serie del campionato scozzese di calcio, disputato tra il 21 agosto 1915 e il 29 aprile 1916 e concluso con la vittoria dei al loro tredicesimo titolo, il terzo consecutivo.\nCapocannoniere del torneo \u00e8 stato James McColl (Celtic) con 34 reti.\nStagione.\nNovit\u00e0.\nIl campionato assunse la vecchia denominazione \"Scottish Football League\" dopo la sospensione della seconda divisione a causa della prima guerra mondiale.\nClassifica finale.\nLegenda:\nRegolamento:\nNote:"}
{"id": "1188010", "revid": "1728", "url": "https://it.wikipedia.org/wiki?curid=1188010", "title": "Joachimsthaler", "text": ""}
{"id": "1188013", "revid": "93556", "url": "https://it.wikipedia.org/wiki?curid=1188013", "title": "Armoriale dei comuni del Finist\u00e8re", "text": "Questa pagina contiene le armi (stemma e blasonatura) dei comuni del Finist\u00e8re."}
{"id": "1188016", "revid": "31886", "url": "https://it.wikipedia.org/wiki?curid=1188016", "title": "Scottish Football League 1916-1917", "text": "La Scottish Football League 1916-1917 \u00e8 stata la 27\u00aa edizione della massima serie del campionato scozzese di calcio, disputato tra il 19 agosto 1916 e il 28 aprile 1917 e concluso con la vittoria dei al loro quattordicesimo titolo, il quarto consecutivo.\nCapocannoniere del torneo \u00e8 stato Bert Yarnall () con 39 reti.\nClassifica finale.\nLegenda:\nRegolamento:"}
{"id": "1188019", "revid": "729019", "url": "https://it.wikipedia.org/wiki?curid=1188019", "title": "Battaglia di Fano", "text": "La battaglia di Fano fu combattuta nel 271 tra l'esercito romano guidato dall'imperatore Aureliano e gli Alemanni: lo scontro risult\u00f2 in una vittoria romana.\nLa battaglia combattuta a Fano, nei pressi del Metauro fu la seconda dello scontro tra Romani e Alemanni a seguito all'invasione del 271 del territorio romano da parte della popolazione germanica.\nAntefatto.\nGli Alemanni (Iutungi), che si erano trovati di fronte il nuovo imperatore Aureliano, avevano avuto ragione dei propri avversari nella battaglia di Piacenza, in cui avevano sorpreso e sbaragliato le truppe di Aureliano; si erano poi diretti verso sud, passando per le Marche, ma ignorando le citt\u00e0 costiere si diressero verso Roma. Appena lasciata la via costiera nei pressi di \"Fanum Fortunae\", imboccando la via Flaminia lungo il corso del Metauro, furono costretti allo scontro per una seconda volta da Aureliano, il quale aveva ricompattato il proprio esercito e inseguito gli invasori.\nBattaglia.\nL'imperatore romano costrinse gli Alemanni a schierarsi con il fiume alle spalle: quando riusc\u00ec a far arretrare le linee degli Iutungi, molti nemici caddero nel fiume annegando.\nConseguenze.\nGli Alemanni riuscirono, malgrado le perdite, a fuggire verso nord, tornando per la via Emilia per la quale erano discesi, portando con s\u00e9 molto del bottino che avevano fatto per strada. Aureliano li incalz\u00f2, raggiungendoli nei pressi di Pavia, dove li sconfisse definitivamente."}
{"id": "1188021", "revid": "1048993", "url": "https://it.wikipedia.org/wiki?curid=1188021", "title": "Spalding Gray", "text": "\u00c8 conosciuto specialmente per i suoi monologhi, che indirizzano eventi della sua vita in uno stile caratterizzato da humor, paranoia e autocoscienza.\nBiografia.\nDopo aver recitato alcuni ruoli cinematografici secondari, Gray ha raggiunto un ruolo di prim'ordine con il suo film \"Swimming to Cambodia\", versione cinematografica di uno dei suoi monologhi. Il monologo \u00e8 basato sulla sua esperienza risalente al 1984 nel sud-est asiatico, dove si trovava per recitare una piccola parte nel film \"Urla del silenzio\".\nHa attirato l'attenzione della critica postmodernista, per quanto concerne il grado di sovrapposizione di s\u00e9 stesso con il personaggio del palcoscenico, ed \u00e8 stato sovente criticato per il modo in cui si appropriava delle fortune e sfortune altrui come materiale per i suoi monologhi.\n\u00c8 stato membro fondatore della compagnia di teatro sperimentale \"The Wooster Group.\" \u00c8 anche apparso a Broadway in un revival de \"Our Town\" di Thornton Wilder.\nAgli inizi degli anni '90 ha pubblicato il suo primo e unico romanzo, \"Impossible Vacation\". Il romanzo \u00e8 basato fondamentalmente sull'esperienza di vita di Gray, inclusa la sua educazione cristiana scientista, lo sfondo protestante, il suicidio di sua madre.\nVita privata.\nNel 1994 Gray sposa Kathleen Russo, insieme hanno due figli maschi e una figlia adottiva.\nA giugno del 2001, mentre si trovava in vacanza in Irlanda, un incidente con l'auto gli caus\u00f2 la frattura della scatola cranica e varie menomazioni neurologiche. Per un cultore dello sport come Gray, provetto sciatore, i nuovi limiti fisici diventano una tortura. Da questo momento in poi la sua salute mentale peggiora, Gray, gi\u00e0 affetto da disturbo bipolare, come sua madre (morta suicida all'et\u00e0 di 52 anni), soffre di gravi episodi depressivi che lo spingeranno pi\u00f9 volte a tentare il suicidio. L'ultima volta nel 2002, quando si riusc\u00ec a dissuaderlo dal gettarsi da un ponte di Long Island.\nA gennaio del 2004 Gray viene dichiarato scomparso. La notte precedente la sua scomparsa ha visto il film di Tim Burton \"Big Fish - Le storie di una vita incredibile\", che finisce con questo verso: Un uomo che racconta una storia pi\u00f9 e pi\u00f9 volte, molte volte diventa la storia. In questo senso, \u00e8 immortale.La vedova di Gray ha dichiarato: \"Spalding ha pianto dopo aver visto il film. Penso che gli abbia dato il permesso di morire\" (New York Magazine 2 febbraio, 2004). Il 7 marzo 2004 il corpo di Spalding Gray viene recuperato dall'East River di Greenpoint a Brooklyn. Il caso viene archiviato come suicidio. Gray stava lavorando ad un nuovo monologo al momento della scomparsa, la cui trama riguardava l'incidente in Irlanda e i successivi tentativi di guarigione. Si pensa che questo abbia acuito il suo stato depressivo. Nel 2005 il monologo incompiuto \u00e8 stato pubblicato in un'edizione rilegata intitolata \"Life Interrupted: The Unfinished Monologue\""}
{"id": "1188022", "revid": "256896", "url": "https://it.wikipedia.org/wiki?curid=1188022", "title": "Soariti", "text": ""}
{"id": "1188023", "revid": "31886", "url": "https://it.wikipedia.org/wiki?curid=1188023", "title": "Scottish Football League 1917-1918", "text": "La Scottish Football League 1917-1918 \u00e8 stata la 28\u00aa edizione della massima serie del campionato scozzese di calcio, disputato tra il 18 agosto 1917 e il 20 aprile 1918 e concluso con la vittoria dei al loro nono titolo.\nCapocannoniere del torneo \u00e8 stato Hughie Ferguson () con 35 reti.\nStagione.\nAggiornamenti.\nA causa degli problemi logistici causati dalla Prima guerra mondiale i club pi\u00f9 a nord non riuscirono a far fronte alle spese di trasferimento e furono costretti a non iscriversi al campionato. Le defezioni di , e spinsero la Federazione scozzese ad ammettere il al fine di mantenere un numero pari di squadre partecipanti, che si ridusse a 18.\nClassifica finale.\nLegenda:\nRegolamento:"}
{"id": "1188024", "revid": "110157", "url": "https://it.wikipedia.org/wiki?curid=1188024", "title": "Samokov", "text": "Samokov (in bulgaro \"\u0421\u0430\u043c\u043e\u043a\u043e\u0432\") \u00e8 una citt\u00e0 della Bulgaria occidentale di 27.851 abitanti. Si trova ai piedi del monte Rila, la montagna pi\u00f9 alta della penisola balcanica."}
{"id": "1188025", "revid": "31886", "url": "https://it.wikipedia.org/wiki?curid=1188025", "title": "Scottish Football League 1918-1919", "text": "La Scottish Football League 1918-1919 \u00e8 stata la 29\u00aa edizione della massima serie del campionato scozzese di calcio, disputato tra il 17 agosto 1918 e il 10 maggio 1919 e concluso con la vittoria del al suo diciottesimo titolo.\nCapocannoniere del torneo \u00e8 stato David McLean () con 29 reti.\nClassifica finale.\nLegenda:\nRegolamento:"}
{"id": "1188030", "revid": "473181", "url": "https://it.wikipedia.org/wiki?curid=1188030", "title": "Joachimstaler", "text": "Joachimstaler \u00e8 un Guldengroschen (o Guldiner) proveniente dalla Sankt Joachimsthal (J\u00e1chymov in ceco) nella Boemia. Il nome viene appunto dal luogo di emissione. All'epoca la moneta fu chiamata in italiano \"Joachimico\" o Iachimico ecc.\nNel 1518 dei Guldiner spuntavano un po' ovunque nell'Europa centrale. In Boemia fu coniato un Guldiner, delle stesse dimensioni ma con un titolo leggermente inferiore, che fu chiamato Joachimsthaler poich\u00e9 l'argento era estratto dai Conti di Schlick (Stefano ed i suoi sette fratelli) nella loro ricca miniera vicino a Joachimsthal, in ceco J\u00e1chymov, ora nella Repubblica Ceca, la valle di San Gioacchino, in cui \"Thal\" (Tal) significa \"valle\" in tedesco. San Gioacchino, padre di Maria, era ritratto sulla moneta.\nAl diritto la moneta mostra san Gioacchino e le armi dei conti \"Schlick\"; il rovescio mostra il leone di Boemia, con la doppia coda e la corona. Il passaggio del nome da \"Joachimsthaler\" al semplice \"Thaler\" viene attribuito al riformatore tedesco Erasmus Alberus (c. 1500-1553). La moneta in poco tempo divenne lo standard per il commercio europeo.\nStoria.\nLa coniazione dello Joachimstaler fu organizzata dai conti Schlick. Questi, che avevano una miniera aperta nel 1516 nei pressi del paese di Konradsgr\u00fcn (ora Salajna nei pressi di Doln\u00ed \u017dandov), erano consapevoli che dalle monetazione dell'argento si potevano ottenere profitti decisamente maggiori che dal commercio dell'argento non monetato, che fino ad allora i conti avevano esportato il loro argento a Norimberga.\nUna determinazione del consiglio boemo (9 gennaio 1520) aveva autorizzato i conti Schlick a coniare \"grandi Groschen dal valore dei fiorini d'oro renani, suoi mezzi e quarti\" (\"gr\u00f6\u00dferer Groschen im Wert des rheinischen Goldguldens, seiner H\u00e4lfte und seines Viertels\").\nSe quanto riporta Johannes Mathesius (teologo ed insegnante di latino alla Joachimsthal) \u00e8 esatto, la coniazione inizi\u00f2 gi\u00e0 nel 1519.\nPer quell'anno afferma infatti:\nAnche Georg Agricola e Johannes Miesel si esprimono per il 1519 come inizio della coniazione. Il lavoro di Miesels del XVIII secolo assume importanza particolare, poich\u00e9 l'autore poteva ancora accedere al manoscritto del \"Berghauptmann\" (comandante) Heinrich von K\u00f6nritz, manoscritto che era ancora esistente. Ad esempio Miesel riporta che la prima zecca degli Schlick era stata impiantata da Heinrich von K\u00f6nritz nell'abitazione di Kunz Eirolt a Joachimsthal.\nI primi talleri devono essere stati battuti (ancora senza un'autorizzazione ufficiale) alla fine del 1519 sotto le volte della castello Freudenstein, nella parte sud-occidentale della valle. I nomi associati come monetieri sono Stephan Gemisch da Norimberga e Utz Gebhart da Lipsia. Accanto al tallero furono coniati anche quarti e mezzi talleri. Nel 1520 furono battuti anche doppi, tripli e, raramente, quadrupli talleri.\nIl 3 luglio 1520 il principe elettore Federico il Saggio, autorizz\u00f2 lo Joachimsthaler ed i suoi sottomultipli a circolare anche nei suoi possedimenti. Bisogna comunque notare che la moneta sassone Klappm\u00fctzentaler, che in realt\u00e0 nasce come Guldiner, rappresenta il precursore dello Joachimsthaler; infatti quest'ultima moneta aveva lo stesso peso e la stessa quantit\u00e0 di argento fine del Guldengroschen sassone. Tuttavia al contrario dei Guldengroschen sassoni sullo Joachimsthaler sono indicati gli anni di coniazione: 1520, 1525, 1526, 1527 ed 1528.\nDal 1526 Joachimstaler viene coniato anche un un'altra zecca a Schlaggenwald (Horn\u00ed Slavkov). Comunque la tesi di una dislocazione delle zecche dello Joachimsthaler non \u00e8 condivisa da tutti gli studiosi (l'ipotesi \u00e8 basata sulla presenza di quattro maestri monetieri nel 1526)\nNumeri dello Joachimstaler.\nIn letteratura spesso si asserisce spesso che siano stati coniati pi\u00f9 di 2 milioni di Joachimtaler. Il numero non \u00e8 comunemente accettato dai numismatici, che in genere l'ipotesi che si debba il numero sia vicino al 1,2 milione di pezzi. La coniazione dello Joachimsthaler fu interrotta nell'aprile del 1528 da Ferdinando I.\nEredit\u00e0.\nLo Joachimstaler ha dato a molte valute il suo nome di \"tallero\" o \"dollaro\"."}
{"id": "1188031", "revid": "124225794", "url": "https://it.wikipedia.org/wiki?curid=1188031", "title": "Junior Libertas Pallacanestro", "text": " \nL'A.S. Junior Libertas Pallacanestro SSDARL \u00e8 una societ\u00e0 di pallacanestro maschile di Casale Monferrato.\nHa disputato un campionato di Serie A e tredici di Serie A2, qualificandosi ai playoff per 9 volte (record per la categoria).\nAttualmente, milita nel campionato Serie C Gold Piemonte.\nStoria.\nFondata nel 1956, nei primi anni della sua storia ha vinto la Prima Divisione, la Serie C e la Serie B, approdando per la prima volta in Serie A (che all'epoca era il secondo livello del campionato nazionale) nel 1964-65. Retrocessa subito in B, La Junior risal\u00ec immediatamente con una stagione da 22 vittorie su 22: la scalata alla Serie A (di primo livello) non riusc\u00ec per\u00f2 a compiersi. La parabola discendente successiva \u00e8 poi culminata con l'ammissione alla Serie C2 nel 1979 e con la retrocessione in Serie D l'anno successivo.\nDal 1982 la Junior gioca a livello amatoriale in promozione per 5 stagioni. La serie D arriva nel 1987 e dopo 2 tentativi in serie C finiti con l'immediata retrocessione, nel 1994 si raggiunge la neonata C2 che vedr\u00e0 la compagine casalese protagonista di spicco fino all'attesa C1 raggiunta nel 1999.\nIn questo periodo, rileva il Club rossoblu il Dott. Giancarlo Cerutti, AD delle Officine Meccaniche Giovanni Cerutti, azienda leader nel mercato delle macchine da stampa e da imballaggio, che infonde al club linfa economica necessaria per una scalata senza freni. Nel 2001 \u00e8 gi\u00e0 B2 e l'anno successivo la Junior vince il campionato, issandosi in B1.\nSono 3 i campionati nella serie B d'eccellenza. Nel 2005 infatti la squadra casalese, dopo aver vinto la Coppa Italia di Categoria, vince i play-off contro Forl\u00ec (a gara-5, giocata in casa) e compie il salto tra i professionisti di Legadue.\nLa prima stagione nella seconda serie nazionale finisce male per i rosso-blu che, con il 15\u00ba posto, vengono retrocessi in B1. Il fallimento di Roseto in A1 determina la serie di ripescaggi dalla quale la Junior riconquista il diritto di partecipare alla Legadue. Nella seconda stagione, arriva Marco Crespi in panchina: sar\u00e0 allenatore e responsabile dell'area tecnica. Il primo campionato dell'era Crespi si chiude con il 9\u00ba posto e, dunque, la qualificazione, per la prima volta nella storia, alla griglia playoff. La Junior termina per\u00f2 subito la sua corsa, sconfitta al primo turno da Rimini.\nLa stagione 2007-08 vede Casale ottenere durante la stagione regolare il miglior piazzamento, fino a quel momento, della sua storia, grazie al 6\u00ba posto finale. I play-off vedono una sconfitta rocambolesca contro Soresina nei quarti di finale, malgrado la vittoria in gara 2 fuori casa.\nDopo altre due stagioni di qualificazione ai playoff, nel 2008-09 sconfitta nuovamente da Soresina e nel 2009-10 da un \"buzzer beater\" di Marcellus Kemp in gara 5 di semifinale (con la vincente, la Dinamo Sassari, che salir\u00e0 in Serie A), la stagione 2010-11 \u00e8 la migliore di sempre per la societ\u00e0. Per la prima volta vince la regular season: nei playoff, prima elimina Pistoia Basket 2000 3-0, poi Barcellona (ancora 3-0) e in finale l'Umana Venezia per 3-2. \u00c8 la prima promozione al massimo livello del campionato nella storia della societ\u00e0.\nNella stagione 2011-12, la Citt\u00e0 di Casale Monferrato in soli 45 giorni consegna un Palasport omologato per la Serie A: la capienza passa da 2.500 a 3.500 posti. Il nuovo sponsor, che sostituisce Fastweb, \u00e8 Novipi\u00f9, brand del Gruppo Elah Dufour Novi e della famiglia Repetto. La stagione, per\u00f2, \u00e8 costellata di episodi sfortunati. Poi, il 5 febbraio, all'indomani di una clamorosa sconfitta con Pallacanestro Varese, l'allenatore e responsabile dell'area sportiva Marco Crespi rimette il suo mandato nelle mani del presidente Cerutti, che accetta le dimissioni. La stagione in A viene conclusa dal vice Andrea Valentini, che vincendo solo 3 gare su 13 non riesce ad invertire la tendenza. E la Novipi\u00f9 torna in Legadue.\nPoco dopo la conclusione della stagione 2012-13, con Marco Martelli promosso da Direttore Sportivo a General Manager e con Giulio Griccioli allenatore, stagione che termina in semifinale playoff, con la sconfitta 3-1 contro Pistoia, la Junior vive un momento di grande crisi. Comunica infatti di voler rinunciare alla Legadue per il disinteressamento di alcuni sponsor e per la difficolt\u00e0 di chiudere il budget, con l'intenzione di ripartire dalle serie minori e con un progetto di solo Settore Giovanile. Ma pochi giorni prima della deadline per l'iscrizione, il Consiglio d'Amministrazione decide di iscriversi regolarmente al campionato. Che, dopo un inizio difficoltoso, vede una Novipi\u00f9 capace di conquistare la salvezza, obiettivo stagionale, con 5 giornate d'anticipo.\nNella stagione 2014-15, Giulio Griccioli lascia per tentare l'avventura in Serie A con l'Orlandina Basket. Al suo posto, la dirigenza casalese chiama Marco Ramondino, coach pi\u00f9 giovane del campionato, che per tre stagioni condurr\u00e0 la Junior ad altrettante qualificazioni ai Playoff: la prima arrivando fino alla semifinale, la seconda uscendo solo alla quinta partita contro Treviso (miglior squadra della Regular Season) e nel 2016-17 combattendo ad armi pari contro la Virtus Bologna, vincendo pure una gara al Paladozza.\nNella stagione 2017/18, sempre sotto la guida di Marco Ramondino, per il quarto anno, la Junior si caratterizza per l'ottimo inizio di campionato con 10 vittorie consecutive nelle prime 10 partite, battendo molti record. La stagione si conclude con la Junior nella prima posizione del girone ovest, sempre in testa per tutto il campionato. Nei play off la formazione casalese sconfigge Jesi, Udine e Bologna, ma perde in finale contro Alma Pallacanestro Trieste che torna in Serie A.\nNell'estate del 2020 la societ\u00e0 comunica di non iscriversi al successivo campionato di Serie A2 cedendo il titolo sportivo alla neonata J Basket Monferrato, iscrivendo la squadra senior in serie C Gold e mantenendo il settore giovanile.\nPer la stagione 2020-2021 viene nominato coach l'ex capitano della stagione della promozione in A2 Davide Cristelli; la Junior dovrebbe disputare la Serie C Gold Piemonte, ma dopo il rinvio della partenza del campionato alla primavera del 2021 per l'emergenza Covid-19 decide di non parteciparvi.\nNella stagione 2021-2022 Davide Cristelli viene confermato coach della squadra, che partecipa al campionato Serie C Gold Piemonte."}
{"id": "1188032", "revid": "44638", "url": "https://it.wikipedia.org/wiki?curid=1188032", "title": "Junior Casale Monferrato", "text": ""}
{"id": "1188037", "revid": "281901", "url": "https://it.wikipedia.org/wiki?curid=1188037", "title": "Cambio di sesso", "text": "Il cambio di sesso consiste nel passaggio di un individuo da un sesso all'altro. Questo passaggio pu\u00f2 avvenire: in maniera spontanea per le peculiarit\u00e0 della specie, per cause esterne o in maniera voluta, tramite un intervento umano.\nCause naturali.\nIn diverse specie animali avviene un cambio di sesso in modo spontaneo e naturale, in particolare nei pesci. A differenza del classico ermafrodita, in cui si presentano contemporaneamente caratteri maschili e femminili (ermafroditismo istantaneo), in queste specie avviene un cambiamento nel tempo, al raggiungimento di una certa et\u00e0. Questo \u00e8 detto ermafroditismo sequenziale, che a sua volta si suddivide in:\nUn esempio di ermafrodita proteroginico sono i pesci del genere \"Anthias\". Alcuni altri esempi di pesci che cambiano sesso sono: il pesce pappagallo, il pesce napoleone, la cernia e tanti altri. Anche nei molluschi bivalvi \u00e8 molto comune la condizione proterandrica, ad esempio fra le ostriche.\nCause esterne.\nIn alcune specie, il processo di cambiamento pu\u00f2 venire attivato da fattori esterni, come l'inquinamento delle acque, da parte di sostanze chimiche o perfino da parte di ormoni.\nIn alcune specie di anellidi e anfibi, il sesso \u00e8 influenzato dalla temperatura esterna.\nNella specie umana.\nNella specie umana, lo sviluppo sessuale e l'appartenenza di genere sono, in generale, dettati dagli eterosomi alla nascita; per cambio di sesso (ufficialmente, adeguamento tra identit\u00e0 fisica e identit\u00e0 psichica o semplicemente adeguamento di genere) si intende solitamente il percorso di transizione, che include tutte le procedure mediche (ormonali, chirurgiche, ecc.) e legali seguite da persone transessuali per l'adeguamento del proprio corpo, ma a volte si usa per indicare la sola riassegnazione chirurgica del sesso, che solitamente si riferisce ai soli organi genitali.\nPer le persone transessuali il termine \u00e8 comunque improprio in quanto, dal loro punto di vista, si tratta di un adeguamento della propria esteriorit\u00e0 fisica alla propria interiorit\u00e0. Vale a dire, per esempio, che una donna MtF corregge la propria esteriorit\u00e0 per averla conforme alla propria identit\u00e0 di genere o viceversa un uomo FtM. Inoltre gli individui che si sottopongono alla rimozione delle gonadi comunque diventano sterili, non acquisendo la capacit\u00e0 di effettuare o ricevere la fecondazione attraverso l'atto sessuale, caratteristica degli individui dotati di cromosomi dell'altro tipo.\nProcedure simili riguardano anche le persone intersessuali, ovvero le procedure a cui si sottopongono (o pi\u00f9 frequentemente a cui vengono sottoposti da bambini, se non direttamente alla nascita) queste persone."}
{"id": "1188041", "revid": "767487", "url": "https://it.wikipedia.org/wiki?curid=1188041", "title": "Base dell'esercito generale Belgrano", "text": "La base dell'esercito generale Belgrano (in spagnolo \"base de ej\u00e9rcito general Belgrano\") \u00e8 una base antartica argentina situata nell'\"Antartide Occidentale\".\nLocalizzata ad una latitudine di 77\u00b0 58' sud e ad una longitudine di 38\u00b048' ovest, la struttura venne inaugurata il 19 gennaio 1956 ed intitolata al generale Manuel Belgrano. La base \u00e8 rimasta operativa sino al 1980. All'epoca era la base antartica argentina pi\u00f9 meridionale. Composta da 4 edifici, poteva ospitare sino a 30 persone.\nNei pressi della base \"Belgrano I\" sono state costruite le basi Belgrano II (tuttora operativa) e Belgrano III."}
{"id": "1188042", "revid": "78273", "url": "https://it.wikipedia.org/wiki?curid=1188042", "title": "Base Belgrano I", "text": ""}
{"id": "1188048", "revid": "124747150", "url": "https://it.wikipedia.org/wiki?curid=1188048", "title": "Armoriale dei comuni del Gard", "text": "Questa pagina contiene le armi (stemma e blasonatura) dei comuni del Gard."}
{"id": "1188052", "revid": "1543377", "url": "https://it.wikipedia.org/wiki?curid=1188052", "title": "Images (Debussy)", "text": "Images (\"Immagini\") \u00e8 il titolo di quattro suite di Claude Debussy:\nFra tutte le pi\u00f9 note sono le due serie per pianoforte composte fra il 1901 e il 1907, spesso eseguite in concerto come un unico ciclo.\nImages in\u00e9dites.\nLe \"Images\" composte da Debussy nell'inverno 1894 sono una raccolta di tre brani per pianoforte rimasti inediti, con l'eccezione del secondo, fino al 1977 quando furono pubblicati per la prima volta col titolo di \"Images oubli\u00e9es\". La raccolta fu stampata successivamente nel 1998 da Durand nell\"'\u00c9dition critique des oeuvres compl\u00e8tes de Claude Debussy\".Si tratta di un lavoro giovanile poco conosciuto; fornisce comunque un'interessante testimonianza della ricerca espressiva che il compositore porter\u00e0 a compimento nelle opere successive. La raccolta fu scritta e dedicata a Yvonne, una delle figlie del pittore Henry Lerolle, amico di Debussy e cognato di Ernest Chausson. Il musicista, sensibile al fascino e alla grazia della diciassettenne Yvonne, la considerava come una sorella minore di M\u00e9lisande, protagonista dell'opera che stava scrivendo.\nIl fatto che questi tre brani appartengano al periodo iniziale di Debussy come autore per pianoforte \u00e8 indicato dal fatto che in partitura manchi totalmente l'indicazione del pedale, soprattutto perch\u00e9, in alcuni momenti, l'uso della risonanza sarebbe stato indispensabile nell'esecuzione; questo utilizzo sar\u00e0 infatti fondamentale negli anni successivi nel pianismo di Debussy.\nImages\u00a0\u2013 Premi\u00e8re S\u00e9rie.\nQuando nel 1905 Debussy si trovava a Eastbourne, in Inghilterra, con la compagna Emma Bardac, riusc\u00ec finalmente a terminare le tre composizioni di \"Images\" per pianoforte a cui lavorava gi\u00e0 dal 1901; la serie era stata da lui promessa all'editore Durand con cui aveva firmato il contratto nel luglio 1903. Dopo aver composto La Mer tergivers\u00f2 a lungo nello scrivere i tre brani, soprattutto perch\u00e9 non era contento del primo, \"Reflets dans l'eau\". Infine, nel settembre del 1905 sped\u00ec a Durand la prima serie delle \"Images\" scrivendogli che i tre pezzi avrebbero saputo \"farsi valere e conquistarsi un posto nella letteratura del pianoforte... alla sinistra di Schumann o alla destra di Chopin, as you like it\".\nLa serie completa venne eseguita per la prima volta il 6 febbraio 1906 a Parigi alla Salle des Agriculteurs a opera del pianista Ricardo Vi\u00f1es.\nA differenza della raccolta precedente si tratta di un'opera gi\u00e0 matura, che, insieme al ciclo successivo, costituisce un punto di svolta nella storia della tecnica pianistica ed \u00e8 senza dubbio uno dei risultati pi\u00f9 alti dell'arte di Debussy. Comprende anch'essa tre pezzi, altrettante evocazioni musicali di \"paesaggi interiori\" pi\u00f9 o meno collegati a suggestioni naturalistiche.\nImages\u00a0\u2013 Deuxi\u00e8me S\u00e9rie.\nNell'agosto 1906 Debussy si trovava in vacanza con la famiglia a Dieppe in Normandia; egli continu\u00f2 comunque a lavorare e si dedic\u00f2 soprattutto a completare il primo e secondo brano che avrebbero fatto parte della seconda serie di \"Images\" per pianoforte. Il terzo brano, \"Poissons d'or\", fu terminato poi l'anno successivo, tra agosto e settembre, mentre il musicista si trovava a Pourville nei pressi di Hautot-sur-Mer. La serie fu consegnata all'editore Durand entro la fine di settembre, questa volta senza scuse o ritardi come era precedentemente accaduto. Le \"Images, deuxi\u00e8me s\u00e9rie\" furono pubblicate nel gennaio 1908. La prima esecuzione avvenne il 21 febbraio 1908 a Parigi, al Cercle Musical, con Ricardo Vi\u00f1es come interprete.\nCollegata alla serie precedente, questa raccolta sembra portare lo sperimentalismo espressivo e tecnico di Debussy a un livello ancora pi\u00f9 etereo e trascendentale. Secondo Pierre Boulez i due quaderni di \"Images\", insieme a Estampes e a L'isle joyeuse, \"segnano la pienezza di una certa forma della scrittura pianistica in Debussy... Queste serie di pezzi sono dei monumenti della letteratura pianistica: \u00e8 inconcepibile che un compositore non ne tenga conto n\u00e9 che un pianista non si procuri la tecnica esemplare che essi esigono\".\nCome la precedente anche questa serie si articola in tre brani:\nTra il 1905 e il 1912 Debussy scrisse un'altra serie di composizioni, \"Images per orchestra\", inizialmente per due pianoforti e in seguito modificata in forma orchestrale.\nL'opera \u00e8 costituita da tre parti: \"Gigues\", \"Ib\u00e9ria\", \"Rondes du printemps\". \"Ib\u00e9ria\" \u00e8 a sua volta suddivisa in tre sezioni successive (\"Par les rues et par les chemins - Les parfums de la nuit - Le matin d'un jour de f\u00eate\")."}
{"id": "1188053", "revid": "1714743", "url": "https://it.wikipedia.org/wiki?curid=1188053", "title": "Rodrigo di Castiglia", "text": "Origine.\nSecondo la maggioranza degli storici fu il figlio del re delle Asturie, Ramiro I e di \"Urraca Paterna\", quindi fu il fratellastro del re delle Asturie, Ordo\u00f1o I.\nBiograf\u00eda.\nNell'852, gli fu concesso il governo della provincia orientale del regno delle Asturie, cio\u00e8 fu creata per lui, da re, Ordo\u00f1o I la contea di Castiglia\nRodrigo ripopol\u00f2 la citt\u00e0 di \"Amaya\", nell'860 e lott\u00f2 a fianco del fratellastro, Ordo\u00f1o I, in molte battaglie della Reconquista contro i musulmani, incluso l'assedio ed il saccheggio (859) di Albaida (l'attuale Albelda de Iregua).\nA \"Bureba\", Rodrigo fu sconfitto dai Mori dell'emiro di Cordova, Mu\u1e25ammad I ibn \u02bfAbd al-Ra\u1e25m\u0101n, e la Reconquista fu fermata per molti anni.\nTra l'867 e l'868, soffoc\u00f2 la ribellione della citt\u00e0 di \u00c1lava, guidata da un nobile locale, Egly\u00f3n ed ottenne il governo di quella contea sino all'870, data in cui compare un nuovo conte di \u00c1lava, \"Vela Jim\u00e9nez\".\nAlla sua morte, nell'873, il titolo di conte di Castiglia pass\u00f2 a suo figlio, Diego Rodriguez Porcelos\nDiscendenza.\nDalla moglie, che per alcuni storici era Sancha Diez d'Asturia, ebbe due figli:"}
{"id": "1188055", "revid": "547034", "url": "https://it.wikipedia.org/wiki?curid=1188055", "title": "Episodi di Blue Water High (prima stagione)", "text": "La prima stagione della serie televisiva Blue Water High \u00e8 stata trasmessa in Australia dall'11 maggio al 2 novembre 2005.\nIn Italia la stagione \u00e8 andata in onda sul canale Sky Nickelodeon dal 1 aprile 2006. \u00c8 successivamente in chiaro su Italia 1 dal 5 giugno all'8 luglio 2006.\nSfida senza paura.\nTrama.\nJoe e Anna decidono di fare una competizione per vedere chi meriterebbe maggiormente il posto nell'Accademia. Bec decide di rendere equa la competizione dando alcuni consigli ad Anna poich\u00e9 la ragazza non \u00e8 pratica di quelle acqua, ma Joe vede il gesto compiuto dalla sorella come un tradimento.\nPrimo giorno di scuola.\nTrama.\nIl primo giorno di scuola per i ragazzi della Surf Academy \u00e8 un disastro e saranno costretti a decidere fra il contratto con la Solar Blue e un anno d'inferno a scuola. Matt corre il rischio di perdere il suo contratto quando salta un importante evento di surf in una competizione scolastica, ma dar\u00e0 una buona ragione per restare.\nLa raccolta di fondi.\nTrama.\nFly perde una chiamata importante dalla la sua famiglia e comincia a sentire nostalgia del proprio paese. Quando scopre che sua sorella \u00e8 in ospedale, Anna le presta il suo cellulare. Accidentalmente non termina una chiamata correttamente e spende moltissimi soldi, decide cos\u00ec di lavorare part-time al lavaggio macchine per poter ripagare Anna dei soldi usati. Deb dice al gruppo che devono svolgere dei servizi per la comunit\u00e0.\nKitesurf che passione.\nTrama.\nGli allenamenti di surf di Anna non vanno bene cos\u00ec la ragazza prenota un biglietto aereo per tornare in Germania. Heath trova i file di Deb su ogni componente del gruppo contenenti i commenti dei giudici e Perri trova qualcosa nel file di Anna che potrebbe convincere la ragazza a non tornare in Germania.\nSull'onda del pericolo.\nTrama.\nEdge e Matt competono e Matt vince la competizione. Con l'intento di incoraggiare la squadra della Solar Blue al lavoro di gruppo, Simmo organizza per tutti di ridipingere la sala ricreazione. Edge e Anna saltano il lavoro da \"imbianchino\" e stipulano un accordo: Edge insegner\u00e0 alla ragazza alcune mosse nel surf e in cambio Anna gli mostrer\u00e0 come praticare il kite-board. Bec comincia a ingelosirsi di Anna perch\u00e9 sta passando troppo tempo con Edge. Nel frattempo, agli altri ragazzi non piace il colore che Simmo ha scelto per la sala ricreazione e decidono di cambiarlo. Perri usa cos\u00ec la sua bellezza per ottenere alcune bombolette spray da diversi negozi. Mentre tornano a casa per\u00f2 vengono fermati da un ufficiale di polizia che li accusa di aver disegnato alcuni graffiti e li costringe a ripulirli. Mentre Edge pratica Kite-board, le cose non vanno per il verso giusto e Bec \u00e8 costretta a intervenire e salvarlo. Ma mentre la ragazza sta cercando di salvare Edge, i due si perdono nell'oceano e non sanno dove si trovano.\nUn favore tra amici.\nTrama.\nInvece di creare di proprio pugno un compito assegnato, Heath pensa che sarebbe pi\u00f9 facile copiare quello di Matt. Matt si arrabbia quando l'insegnante annuncia che lui e Heath hanno preso un voto negativo poich\u00e9 uno ha copiato dall'altro. Heath crea cos\u00ec un progetto riguardo a razze locali rare di pesci che sembra interessare molti a Matt\nFurto nella notte.\nJoe ruba le tavole da surf della squadra e Bec lo coglie in flagrante. La squadra cerca di convincere Bec a chiamara la polizia, ma la ragazza ha paura che ci\u00f2 possa incrinare i suoi rapporti con il fratello.\nLo squalo.\nTrama.\nTutti hanno paura di entrare in acqua perch\u00e9 \u00e8 stato avvistato uno squalo. Matt rimane scioccato quando arriva suo padre che sembra avere progetti ben precisi per il futuro del figlio.\nCarpe Diem.\nTrama.\nPerri \u00e8 devastata perch\u00e9 i suoi genitori le hanno bloccato il suo oggetto pi\u00f9 prezioso, la carta di credito. La ragazza pensa di lasciare l'Accademia dopo aver ricevuto un'offerta da uno sponsor per un contratto come modella. Ma Perri rinuncia al contratto all'ultimo minuto.\nTutti pazzi per Laurel.\nTrama.\nQuando a scuola arriva una nuova attraente ragazza, Matt ed Edge si scontrano poich\u00e9 entrambi la vogliono per s\u00e9. Per provare alla ragazza il loro coraggio, si sfidano in acrobazie in acqua finch\u00e9 il fratello minore di Bec, Ben, si ferisce.\nRitratto perfetto.\nTrama.\nQualcuno sulla spiaggia \u00e8 in pericolo e Perri corre in suo soccorso. La ragazza \u00e8 devastata e letteralmente scioccata quando scopre che il ragazzo \u00e8 un drogato che aveva messo a rischio le loro vite per ottenere attenzione. Intanto Simmo comunica ai ragazzi che devono creare dei disegni sulle tavole da mettere all'asta, in seguito Edge scopre che Bec ha fatto il suo ritratto e perch\u00e9 non si imbarazzi Edge e Bec fanno scambio di tavola.\nOrgoglio e pregiudizio.\nTrama.\nAll'uscita della scuola Heath incontra una ragazza, Jane, che lo invita a casa sua per vedere il film \"Orgoglio e Pregiudizio\". Fly lo scopre arrabbiandosi con lui per averle mentito. Intanto Deb organizza una competizione di surf dove ognuno deve giudicare gli altri e che sar\u00e0 tenuta presente nel giudizio finale. Il gruppo decide che tutti dovranno dare lo stesso voto o comunque non essere troppo bassi. Tutti rispettano l'accordo fino al turno di Heath, che si esibisce in un'esibizione orribile.Presi dal loro piano gli viene assegnato lo stesso punteggio degli altri, tranne da Fly capendo che si pu\u00f2 fingere solo ad un certo punto e gli assegna 2\nTattica vincente.\nTrama.\nLe ragazze partecipano ad una competizione regionale e Fly \u00e8 molto nervosa. Simmo le spiega che se vuole vincere deve essere pi\u00f9 competitiva e le d\u00e0 qualche consiglio. Arrivata alla finale Heath e Matt le consigliano una nuova strategia, che inizialmente sembrer\u00e0 non mettere in atto.\nIl nuovo sponsor.\nTrama.\nTutti stanno preparando un video per vincere il concorso per nuove tavole da surf, eccetto Anna. La ragazza ha un appuntamento con Joe e si dimentica di tornare per tempo per fare il video. Essendo in ritardo, le chance di tutti i ragazzi della squadra di vincere il concorso per nuove tavole da surf diminuiscono.\nIl cugino di Matt.\nTrama.\nTutti scoprono che Perri soffre di diabete quando la ragazza entra in coma. La Solar Blue lo scopre e non sono pi\u00f9 sicuri di voler sponsorizzare un surfista affetto da diabete. La Solar Blue accetta di permettere a Perri di rimanere grazie alla campagna di Matt organizzata per la ragazza.\nSensi di colpa.\nTrama.\nDurante una competizione Matt cade dalla bici ed Edge pur di vincere non si ferma ad aiutarlo. Per dare a Edge una lezione, Heath fa s\u00ec che il ragazzo si perda nel Parco Nazionale.\nSete di Jet-Sky!\nTrama.\nEdge pensa che Bec lo accompagner\u00e0 al ballo scolastico, cos\u00ec ci rimane male quando scopre che la ragazza ha invitato Heath a farle da partner. Prima del ballo, Edge decide di prendere in prestito il jet-sky di Heath senza chiedere il permesso al ragazzo. Accidentalmente Edge danneggia il jet-sky e quando Heath lo scopre tra i due comincia un \"conflitto\".\nPaura della grande onda.\nBec \u00e8 stata invitata ad una competizione con le grandi onde ma la ragazza \u00e8 spaventata dall'enormit\u00e0 di esse. Quando il resto della squadra viene a sapere dell'invito, tutti cominciano a pensare che la ragazza sia stata invitata poich\u00e9 conosce gli organizzatori dell'evento. Perri, Fly e Hanna la trattano con freddezza poich\u00e9 non sono state scelte loro. Successivamente Bec litiga con Edge che le rivela il vero motivo per cui le amiche la evitano.\nFerita, Bec va a fare surf, ma per una piccola distrazione, cade e va in stato comatoso. Il giorno dopo si risveglia ed Edge le rivela i suoi veri sentimenti anche se per l'incidente, la ragazza non potr\u00e0 partecipare alla competizione.\nSogni e incubi.\nTrama.\nQuando Perri trova un senzatetto nella rimessa, si mette a urlare e a correre. Cos\u00ec perde il suo anello nel capanno ed Edge si offre volontario per aiutarla a ritrovarlo. Durante le ricerche, Perri bacia Edge. Heath e Fly dicono a tutti di prendere le loro cose poich\u00e9 andranno a Garret Beach. Una volta l\u00ec, Matt scopre che Perri ha baciato Edge, prende il gommone e li lascia sulla spiaggia. Il resto del gruppo rimane cos\u00ec bloccato in un luogo sconosciuto. Anna telefona a Simmo chiedendogli di venire a prenderli. Ogni cosa alla fine si risolve e torna alla normalit\u00e0.\nOperazione backstage.\nTrama.\nUn editore chiede a Heath di scattare foto delle coppie dei ragazzi della Solar Blue durante momenti privati. Deb e Simmo sono preoccupati per il loro impegno scarso e fanno di tutto per fargli dimenticare le loro \"avventure romantiche\", cos\u00ec organizzano allenamenti extra. Fly scopre l'intento di Heath e gli fa capire che non pu\u00f2 usare i suoi amici.\nLa gara di Kitesurf.\nTrama.\nHeath chiede ad Anna di accompagnarlo ad una competizione di kitesurf. La ragazza accetta e vince la competizione. Ma quando Deb e Simmo lo scoprono, decidono che Anna deve prendere una decisione: divertirsi con la squadra di kitesurf o rimanere alla Blue Water High. I due allenatori concedono ad Anna un po' di tempo per rifletterci ma alla fine la ragazza decide di rimanere all'Accademia.\nFormiamo una band.\nTrama.\nSimmo \u00e8 arrabbiato perch\u00e9 l'altra scuola di surf ospita per la seconda volta consecutiva la competizione locale di surf. Bec chiede a suo fratello di proporre a loro padre, il coach dell'altra scuola, se l'Accademia della Solar Blue potrebbe ospitare la competizione. Il padre della ragazza accetta e lascia che l'Accademia organizzi la competizione. La scuola \u00e8 d'accordo a pagare per ogni cosa eccetto che per una band. I ragazzi decidono cos\u00ec di coalizzarsi anche con l'altra scuola per formare una band e organizzare la pi\u00f9 bella festa mai organizzata.\nVoglia di vincere.\nTrama.\nSimmo toglie alcuni punti a Heath per il risultato dei dieci esami di fine anno scolastico; ci\u00f2 potrebbe compromettere la partecipazione del ragazzo alla competizione finale della Solar Blue. Il gruppo si sente male per Heath cos\u00ec lo aiuta a ottenere i punti necessari.\nLa finale.\nTrama.\nLa competizione finale dell'Accademia viene posticipata a causa di un ciclone che si \u00e8 abbattuto sulla spiaggia. Tutti surfano in modo brillante ma i vincitori sono solo due: Fly ed Edge. Bec ed Edge pensano che tutti debbano varcare la porta verso il mondo insieme poich\u00e9 quella \u00e8 l'ultima volta che la squadra della Solar Blue sar\u00e0 unita."}
{"id": "1188057", "revid": "33751", "url": "https://it.wikipedia.org/wiki?curid=1188057", "title": "Campionato mondiale di calcio FIFA under 20", "text": ""}
{"id": "1188058", "revid": "125127697", "url": "https://it.wikipedia.org/wiki?curid=1188058", "title": "Qualia", "text": "I qualia (plurale neutro latino di \"qualis\", \"e\" cio\u00e8 qualit\u00e0, attributo, modo) sono, nella filosofia della mente, gli aspetti qualitativi delle esperienze coscienti. Ogni esperienza cosciente ha una sensazione qualitativa diversa da un'altra. Ad esempio, l'esperienza che proviamo nell'assaporare un gelato \u00e8 qualitativamente diversa da quella che cogliamo quando contempliamo \"La Gioconda\" di Leonardo. I qualia sono estremamente specifici e caratterizzano essenzialmente le singole esperienze coscienti.\nCaratteristiche.\nJohn Searle ha sostenuto che \u00abogni stato cosciente \u00e8 caratterizzato da una sensazione qualitativa\u00bb: qualsiasi esperienza cosciente comporterebbe una sensazione qualitativa particolare, dall'esperienza del dolore ad un semplice calcolo aritmetico. Searle infatti afferma che la semplice esperienza, ad esempio, dell'addizione cambia qualit\u00e0 a seconda della lingua in cui \u00e8 stata eseguita l'operazione. Cos\u00ec ogni esperienza cosciente ha una qualit\u00e0 a seconda del modo in cui accede alla coscienza.\nIl filosofo Daniel Dennett ha definito i qualia \u00ab\"i modi in cui le cose ci sembrano\"\u00bb e ne ha tracciato quattro propriet\u00e0 fondamentali:\nFilosofi e scienziati si sono divisi riguardo all'esistenza dei qualia. Questa divisione ricalca fedelmente due approcci radicalmente diversi di indagare la mente e i suoi processi costitutivi. \nDa un lato i monisti materialisti, secondo i quali esiste un'unica realt\u00e0, ovvero la materia; in tal senso tutti gli eventi mentali sono l'esito di processi fisici (compresi i qualia). I materialisti hanno dato diverse interpretazioni dei qualia, ma sostanzialmente condividono il fatto che essi non esistono come entit\u00e0 in s\u00e9 ed atomistiche ma siano invece l'esito di processi fisici.\nDall'altro lato i dualisti, secondo i quali esistono due diverse realt\u00e0 irriducibili: la realt\u00e0 del pensiero e la realt\u00e0 della materia. Gli eventi mentali non sono riducibili alla realt\u00e0 fisica o perlomeno presentano qualit\u00e0 differenti da quelle dei processi fisici che le determinano (dualismo delle propriet\u00e0). I qualia quindi, facendo parte della realt\u00e0 del pensiero, non sono riducibili alla materia ed ai suoi processi fisici e deterministici.\nIn base a questa prospettiva di ricerca il filosofo australiano David Chalmers ha distinto due tipologie di problemi affrontati dalle scienze della mente: i \"soft problem\", ovvero i problemi relativamente facili che in via teorica possono essere spiegati in termini fisici e scientifici (la comprensione del linguaggio, la percezione dei colori, etc.), e gli \"hard problem\" relativi all'esperienza soggettiva, cio\u00e8 al \u00ab\"com'\u00e8 essere\" un organismo conscio\u00bb ed al come \u00e8 possibile che una serie di dati sensoriali provenienti da differenti canali periferici vengano poi unificati in una dimensione omogenea ed unitaria (l'esperienza soggettiva, appunto).\nBreve storia.\nI qualia compaiono per la prima volta nella storia del pensiero con la filosofia atomistica di Democrito (460 a.C. - 360 a.C.). Democrito distingueva due tipi di qualit\u00e0 dei corpi: le qualit\u00e0 primarie e le qualit\u00e0 secondarie. Le qualit\u00e0 primarie si riducevano alle propriet\u00e0 degli atomi dei quali tutti i corpi non erano altro che aggregati. Le qualit\u00e0 primarie erano oggettive e quantitative. Le qualit\u00e0 secondarie invece emergevano dalla relazione tra gli atomi dei corpi e gli atomi dell'anima: gli atomi dei corpi entravano in contatto con quelli dell'anima provocando le qualit\u00e0 secondarie, ovvero le sensazioni (i sapori, i colori, etc.). Ora proprio perch\u00e9 queste qualit\u00e0 nascevano dalla relazione tra oggetto e soggetto non erano considerate da Leucippo e Democrito come intrinseche alla natura bens\u00ec come \u00abconvenzioni\u00bb, in ultima analisi soggettive, determinate dalla posizione e dall'ordine in cui gli atomi si dispongono accidentalmente nell'anima:\nIn epoca moderna a partire dal XVII secolo la distinzione tra qualit\u00e0 primaria e qualit\u00e0 secondaria venne riconsiderata a partire da Galileo Galilei (1564-1642), il quale ne \"Il Saggiatore\" (1623) sostiene che ci sono qualit\u00e0 dei corpi che scomparirebbero qualora non fossero direttamente percepite dai sensi e che quindi esse nascono dalla relazione tra oggetto e sensi, sebbene siano effettivamente contenute solo nei sensi; tant'\u00e8 che quando la sensazione termina, cio\u00e8 l'azione dell'oggetto sui sensi non ha pi\u00f9 luogo, essa scompare e non rimane che il puro nome, a differenza invece delle qualit\u00e0 oggettive che, essendo inerenti all'oggetto, permangono anche quando non sono direttamente ed attualmente percepite dai sensi:\nLa distinzione classica tra qualit\u00e0 primaria e qualit\u00e0 secondarie viene approfondita da John Locke (1632-1704), nel suo celebre \"Saggio sull'intelletto umano\" (1690). Secondo Locke tutta la conoscenza umana deriva dai sensi mediante un processo di astrazione che astrae dalle sensazioni (idee semplici) i concetti generali (idee generali). Era pertanto necessario riuscire a distinguere quelle qualit\u00e0 appartenenti ai corpi fisici da quelle che invece non appartenevano ai corpi fisici seppur percepite direttamente dai sensi. Egli quindi distingue le \u00abqualit\u00e0 originarie o primarie\u00bb che \u00absono del tutto inseparabili dal corpo in qualunque stato esso sia; e tali che in tutte le alterazioni e cambiamenti che subisce, con tutta la forza che si esercita sopra di esso, il corpo le conserve costantemente\u00bb, dalle \u00abqualit\u00e0 secondarie\u00bb che \u00abin verit\u00e0 sono negli oggetti solo poteri di produrre in noi sensazioni varie per mezzo delle loro qualit\u00e0 primarie, cio\u00e8 la mole, la figura e la consistenza, insieme al movimento delle parti impercettibili, quali i colori, i suoni, i gusti etc.\u00bb. In ultima istanza, secondo Locke, le qualit\u00e0 secondarie sono il prodotto accidentale che le propriet\u00e0 fisiche (primarie) dei corpi provocano nell'apparato sensoriale del soggetto.\nIsaac Newton (1642-1727) fece propria la posizione di Locke integrandola tuttavia all'interno delle sue scoperte. Nel celebre saggio dedicato ai fenomeni dell'ottica, compresi i colori e la loro classificazione Newton scrive di un'importante scoperta grazie alla quale osserv\u00f2 la luce bianca che fatta passare attraverso un prisma si divide in tre colori differenti: giallo, viola e rosso. Nell\u2019\"Ottica\" (1704) ipotizza quindi che nel sistema visivo dell'uomo ci deve essere qualcosa che permette alla luce bianca di riflettersi proprio come accade col prisma. A causa di questa peculiarit\u00e0 possiamo percepire i singoli colori, i quali pertanto non sono delle propriet\u00e0 in s\u00e9 degli oggetti bens\u00ec particelle della luce bianca che colpiscono le particelle che compongono il nostro apparato sensoriale mettendole in moto:\nPer Galilei, Locke e Newton i qualia o, come erano definiti, \u00able qualit\u00e0 secondarie\u00bb non esistevano nel mondo reale, ma erano sostanzialmente il prodotto dell'interazione tra l'apparato sensoriale del soggetto e l'oggetto. I qualia, come i suoni, gli odori o i colori, erano quindi una costruzione del corpo umano e non godevano dello stesso statuto ontologico delle qualit\u00e0 primarie, come il moto, il peso, la grandezza, ecc. Come per gli antichi atomisti, anche per questi pensatori moderni la distinzione tra un mondo interiore ed un mondo esteriore, tra soggettivo ed oggettivo, aveva il suo prezzo in termini gnoseologici. L'unica conoscenza vera era quella che aveva a che fare con le propriet\u00e0 oggettive dei corpi, perch\u00e9 erano queste le uniche ad essere reali.\nIl reverendo George Berkeley (1685-1753) port\u00f2 all'estremo la teoria delle qualit\u00e0 primarie e qualit\u00e0 secondarie. Secondo Berkeley, infatti, non vi \u00e8 differenza tra qualit\u00e0 primaria e qualit\u00e0 secondaria in quanto entrambe sono percepite dal soggetto. Se, infatti, le qualit\u00e0 secondarie esistono solo perch\u00e9 sono percepite dal soggetto, non vi \u00e8 motivo di credere che quelle primarie esistano a prescindere dal soggetto: gli oggetti esistono in quanto sono percepiti (\"esse est percipi\").\nLe posizioni materialistiche appena esaminate non convincevano appieno alcuni pensatori, primo fra tutti il filosofo e matematico Ren\u00e9 Descartes (1596-1650). Descartes non rifiutava l'idea che i qualia potessero essere il prodotto dell'interazione di particelle materiali, ma affermava anche che non potevano ridursi ad essere solamente ci\u00f2; infatti, a suo avviso, le spiegazioni materialistiche erano piuttosto limitate in quanto eliminavano il prodotto stesso dell'interazione delle particelle, vale a dire la sensazione che veniva percepita dal soggetto. Nel capitolo primo della sua opera pubblicata postuma \"Il Mondo o Trattato della luce\" compie un'analogia molto intuitiva tra le particelle che causano la sensazione e il suono delle parole pronunciate che provocano in noi l'immagine del significato, sostenendo che il significato delle parole \u00e8 qualcosa di ben diverso dal mezzo materiale attraverso cui viene trasmesso, cio\u00e8 il suono delle parole, cos\u00ec come la sensazione \u00e8 ben diversa dai mezzi materiali attraverso cui \u00e8 trasmessa:\nIn altre parole per Descartes le sensazioni, cos\u00ec come venivano percepite dal soggetto, non erano semplicemente riducibili all'azione di particelle. Se ci limitassimo a ci\u00f2, allora dovremmo dire che il dolore \u00e8 l'esito del moto di particelle, ma quando noi percepiamo il dolore non ci accorgiamo affatto del movimento delle particelle che lo provocano. \nIl corpo, secondo Descartes, era composto da tanti filamenti, i nervi, che si irradiavano a partire dal cervello per tutta la superficie corporea. Il corpo era costituito anche dagli \u00abspiriti animali\u00bb, ovvero le particelle ignee che compongo il fluido ematico. Ora, quando le particelle di un oggetto sensibile toccano la superficie corporea questi filamenti \u00abtirano istantaneamente le parti del cervello da cui provengono, aprendo in pari tempo l'ingresso di certi porti collocati nella superficie interna del cervello stesso, e attraverso questi gli spiriti animali contenuti nelle cavit\u00e0 cerebrali prendono subito a fluire dirigendosi verso i nervi ed i muscoli che nella macchina servono a determinare dei movimenti perfettamente simili a quelli naturalmente eccitati in noi quando i nostri sensi sono toccati allo stesso modo\u00bb.\nNel momento in cui si verifica questo processo fisico il soggetto \"sente qualcosa\", ossia \u00e8 cosciente di qualcosa. La domanda che si poneva Descartes era come fosse possibile che il semplice movimento di particelle potesse provocare una cos\u00ec ampia gamma qualitativa di sensazioni, dal dolore al sapore. E ancora, come possono delle particelle materiali ed inconsce dar origine ad un'esperienza immateriale e conscia? Dopotutto se ci limitiamo alla descrizione del processo fisico non troviamo nulla che sia come il colore o come il dolore. Troviamo solamente alcune particelle che interagiscono tra di loro.\nQueste perplessit\u00e0 vengono ben rese dal filosofo tedesco Gottfried Leibniz (1641-1716) il quale, nel suo capolavoro \"Monadologia\" (1714), scrive:\nSecondo questi filosofi, le filosofie materialistiche nel momento in cui si apprestano a spiegare i processi fisici che provocano le sensazioni inevitabilmente \"lasciano qualcosa\" fuori dalle loro descrizioni fisiche. Sia per Descartes sia per Leibniz, questa divisione tra il processo fisico che provoca la sensazione e la sensazione stessa non pu\u00f2 essere superata a discapito della stessa sensazione, cio\u00e8 eliminando la sua esistenza riducendola al mero moto delle particelle. Allo stesso tempo non si pu\u00f2 negare che il processo fisico concorra necessariamente a far emergere nell'esperienza cosciente una determinata sensazione. Descartes pertanto si trovava nella situazione di non poter negare l'esistenza n\u00e9 delle sensazioni n\u00e9 tanto meno dei processi fisici che soggiacciono ad esse. Per questo motivo postula l'esistenza di due realt\u00e0 ben distinte: \"res cogitans\" e \"res extensa\".\nQueste due sostanze hanno praticamente qualit\u00e0 opposte: la \"res cogitans\" \u00e8 libera, sensibile, immateriale, indeterminata, indivisibile, la \"res extensa\" \u00e8 materiale, insensibile, determinata, divisibile, inoltre \u00e8 vincolata alle leggi della fisica. I qualia, in fin dei conti, non erano altro che il risultato dell'interazione tra queste due realt\u00e0 cos\u00ec distinte. Se, da un lato, il dolore poteva essere spiegato fisicamente come processo che coinvolgeva alcune particelle, dall'altro, era anche una sensazione reale provocata dallo stesso processo fisico che agiva sulla \"res cogitans\". Cos\u00ec, per Descartes, la descrizione fisica degli eventi mentali (come i qualia) in terza persona, non potr\u00e0 mai coincidere con la descrizione soggettiva in prima persona poich\u00e9 appartenenti a domini assolutamente diversi.\nIl dualismo interazionista di Descartes, definito anche interazionismo, lasciava aperta ancora una questione di fondamentale importanza: com'\u00e8 possibile l'interazione tra una sostanza materiale ed una immateriale? Com'\u00e8 possibile che determinate configurazioni di particelle materiali provochino determinate sensazioni immateriali?\nLa teoria dell'identit\u00e0.\nSecondo la teoria dell'identit\u00e0 ogni stato mentale \u00e8 uno stato cerebrale. Le sensazioni, quindi, non sono altro che \u00abun processo cerebrale di specie X\u00bb. Quando il soggetto sostiene di \u00abavvertire dolore\u00bb o di \u00abvedere il blu\u00bb in realt\u00e0 non sta aggiungendo nulla all'esperienza, ma sta semplicemente compiendo un resoconto verbale di un processo cerebrale:\nE il fatto che vi sia un linguaggio (quello dei qualia) che ha una logica differente da quella dei processi cerebrali non ci legittima a pensare che il primo aggiunga qualcosa al secondo. Se ammettessimo che il linguaggio delle sensazioni aggiunge qualcosa al linguaggio dei processi fisici, allora dovremmo anche sostenere che il linguaggio delle sensazioni descrive qualcosa che \"non \u00e8\" il processo fisico; in questo caso, infatti, le sensazioni descritte avrebbero delle qualit\u00e0 o propriet\u00e0 che non appartengono ai processi fisici: le sensazioni non sarebbero la stessa cosa dei processi fisici che le provocano. I teorici dell'identit\u00e0 sostengono, al contrario, che le propriet\u00e0 della mente sono identiche alle propriet\u00e0 del cervello in base al \"principio dell'indiscernibilit\u00e0 degli identici\" secondo cui se l'oggetto \"x\" \u00e8 identico all'oggetto \"y\", allora ogni propriet\u00e0 di \"x\" deve essere anche una propriet\u00e0 di \"y\". Il linguaggio dei qualia \u00e8 diverso da quello degli stati cerebrali perch\u00e9 \"concettualizza\" differentemente gli stati cerebrali. Tuttavia questa concettualizzazione non aggiunge nulla agli stati cerebrali.\nMa se la descrizione della sensazione non \u00e8 che il resoconto verbale di un processo cerebrale, perch\u00e9 allora le sensazioni ci appaiono cos\u00ec diverse tra di loro? Ad esempio la sensazione della fame \u00e8 una sensazione diversa da quella della sete.\nLa risposta \u00e8 una versione particolare della teoria dell'identit\u00e0, detta \"teoria dell'identit\u00e0 tipo-tipo\". Secondo questa teoria ogni tipo di sensazione \u00e8 riducibile ad un tipo di processo fisico, per esempio \u00abavvertire il dolore\u00bb \u00e8 avere un particolare tipo di fibre nervose (fibre-C) che scaricano e trasmettono segnali bioelettrici dalla periferia sensoriale al sistema nervoso centrale.\nIl comportamentismo logico.\nPossiamo definire il comportamentismo logico come una metateoria della teoria dell'identit\u00e0. Esso prende le mosse da alcune osservazioni del logico e filosofo Ludwig Wittgenstein (1889-1951) e dal comportamentismo psicologico. \nSecondo Wittgenstein il linguaggio delle sensazioni non \u00e8 un linguaggio privato; esso invece appartiene al linguaggio pubblico, cio\u00e8 un linguaggio le cui regole sintattiche e semantiche possono essere seguite da una comunit\u00e0 di parlanti. Altrimenti, il soggetto che avverte la sensazione X applicherebbe in modo arbitrario una determinata parola a quella sensazione. Il fraintendimento filosofico di base, secondo Wittgenstein, sta nel considerare la sensazione una specie di oggetto interiore privato.\nIl comportamentismo logico parte dall'ultima osservazione di Wittgenstein, la quale sostiene che nel modello linguistico della designazione, che si limita a descrivere ci\u00f2 che \u00e8 osservabile direttamente e verificabile pubblicamente, i qualia non sono osservabili. Di conseguenza, essi vanno eliminati da qualsiasi pretesa scientifica.\nOccorre per\u00f2 sottolineare che quasi tutti gli studiosi di Wittgenstein insistono sul fatto che le conclusioni del comportamentismo logico sono assai rigide e per molti versi lontane dalla concezione wittgensteiniana. Ben lontano dal sostenere una riduzione delle emozioni ai comportamenti (del soggettivo all'oggettivo), Wittgenstein elabor\u00f2 una concezione nuova e molto articolata, sottolineando la continuit\u00e0 tra interno ed esterno, soggettivo ed oggettivo. Fautore del comportamentismo logico \u00e8 invece, tra gli altri, Carl Gustav Hempel (cfr.).\nSecondo il comportamentismo psicologico di John Watson (1878-1958) e di Burrhus Skinner (1904-1990), tutto ci\u00f2 che ha a che fare con la mente non pu\u00f2 essere osservato e controllato mediante sperimentazione, per cui deve essere escluso dall'indagine scientifica. La conclusione fu che gli stati mentali, come le sensazioni, non rientravano nel campo della scienza perch\u00e9 non controllabili sperimentalmente e non osservabili direttamente: la mente era una \"black box\". La psicologia, quindi, doveva avere a che fare solamente con ci\u00f2 che \u00e8 osservabile: il comportamento.\nGli studi di Skinner, che si rifacevano a quelli del fisiologo russo Ivan Pavlov (1849-1936), confermando che il comportamento di un animale poteva essere condizionato dall'ambiente (condizionamento classico), mostrarono inoltre come si avessero situazioni nelle \nquali il comportamento precedeva lo stimolo, e quest'ultimo agisse pertanto da \"rinforzo\" (condizionamento operante); in entrambi i casi, era possibile ottenere dall'animale una \"risposta condizionata\", o comportamento condizionato. I comportamentisti conclusero che il comportamento \u00e8 semplicemente un insieme di \"disposizioni a comportarsi in un determinato modo\" a seconda degli stimoli ambientali.\nInfluenzato dalle ricerche dei comportamentisti psicologici il comportamentismo logico sosteneva che le descrizioni di stati mentali, come \u00absento dolore\u00bb, non erano altro che disposizioni a comportarsi in un certo modo. Ad esempio, se sento dolore \u00e8 perch\u00e9 mi sto comportando o sto per comportarmi in un certo modo (mi muovo, grido, mi tocco la ferita, zoppico, etc.). Il fatto che ci si stia comportando in modo \u2018volontario\u2019 (ad esempio, \"ho sete, quindi prendo dell'acqua\") o \u2018involontario\u2019 (ad esempio, l'aumento del battito cardiaco quando si avverte un pericolo o si ha paura) \u00e8 irrilevante, giacch\u00e9 la volontariet\u00e0 secondo i comportamentisti psicologici e logici non esiste. Ci\u00f2 che si definisce \u2018volontario\u2019 \u00e8 solamente la registrazione di uno stimolo (che pu\u00f2 essere sia ambientale che fisiologico) e la disposizione ad agire in un certo modo a seconda dello stimolo registrato.\nSecondo il pi\u00f9 importante esponente del comportamentismo logico, Gilbert Ryle (1900-1976), la mente non \u00e8 un'arena interiore, un teatro in cui vengono proiettati tutti gli input sensoriali e percettivi, cos\u00ec come voleva Descartes; piuttosto la mente \u00e8 ci\u00f2 che il corpo fa, l'atto esterno come risposta o disposizione a rispondere ad uno stimolo specifico:\nCritiche alla teoria dell'identit\u00e0 ed al comportamentismo logico.\nLa teoria dell'identit\u00e0 e il comportamentismo logico sono state criticate a partire dal loro assetto epistemologico. Se infatti ogni stato mentale non \u00e8 altro che uno stato o processo cerebrale, allora sarebbe possibile ridurre il vocabolario delle sensazioni ai processi cerebrali che le determinano. Ad esempio il dolore potrebbe essere semplicemente l'eccitazione delle fibre-C, posizionate all'interno del midollo spinale. Ma in base a cosa si sostiene che il dolore non \u00e8 altro che l'eccitazione delle fibre-C? Certamente non in base al resoconto verbale del soggetto; infatti la teoria dell'identit\u00e0 e il comportamentismo negano qualsiasi impiego dell'introspezione soggettiva in quanto non scientifica. Pertanto, possiamo stabilirlo in due modi: attraverso la descrizione dei processi biochimici che si attivano quando \u00absi avverte dolore\u00bb e attraverso la descrizione del comportamento nel contesto del \u00abdolore\u00bb.\nIn realt\u00e0 se ci limitiamo alla descrizione dei processi biochimici non solo non troviamo nulla che ci faccia dire che quei processi \"sono\" il dolore, ma essendo coinvolti molti e diversi processi l'identificazione di uno di questi con un singolo stato mentale pare impossibile: infatti quale dei tanti processi coinvolti nell'esperienza conscia del dolore pu\u00f2 essere identificato nello stato mentale del dolore? Si tratta di processi certamente correlati tra di loro ma che non lasciano affatto trasparire un'esperienza omogenea com'\u00e8 quella del dolore. La stimolazione delle fibre-C \u00e8 infatti solamente un microprocesso di un insieme di processi che si attivano in una data situazione. Il neuroscienziato ed esperto del dolore Patrick Wall ha scritto:\nDetto in altre parole non \u00e8 possibile identificare il dolore con un singolo processo cerebrale o biochimico, tanto pi\u00f9 che durante l'esperienza conscia del dolore sono attive diverse aree cerebrali. Dunque sarebbe perlomeno arbitrario scegliere un processo piuttosto che un altro al fine di identificarlo con l'esperienza del dolore, la quale quindi non \u00e8 identificabile con un singolo processo o stato cerebrale: la teoria dell'identit\u00e0 si arena proprio sulle nuove conoscenze neuroscientifiche.\nAnche la descrizione del comportamento sembrerebbe non essere abbastanza per stabilire quando un determinato stato \u00e8 lo stato del dolore. Secondo il comportamentismo, infatti, il dolore \u00e8 disposizione a reagire o a comportarsi in un determinato modo quando ci sono determinati stimoli. L'epistemologia del comportamentismo \u00e8 quindi incentrata sulla previsione: se c'\u00e8 \"x\" (ad esempio lo stato del dolore), allora \"y\" (si grida, si geme, si sobbalza, si zoppica, etc.). Ma non \u00e8 affatto vero che se c'\u00e8 lo stato del dolore, allora ci sar\u00e0 la disposizione a seguire determinati e stabiliti comportamenti.\nIl filosofo statunitense Hilary Putnam ipotizz\u00f2 che se un bambino fosse stato allevato in una cultura che abitua a reprimere ogni manifestazione di dolore o di sofferenza, allora questa persona quando avvertir\u00e0 dolore non assumer\u00e0 quei comportamenti che sono comunemente associati al dolore. Con ci\u00f2 Putnam vuole affermare che le risposte a determinati stimoli dipendono anche dal contesto, personale ed culturale, in base al quale viene elaborato lo stimolo e per questo non \u00e8 possibile parlare di disposizione ad un comportamento prestabilito. A quanto pare, questa ipotesi \u00e8 stata corroborata dai dati di Wall, il quale ha osservato che le manifestazioni del dolore possono variare considerevolmente a seconda della cultura, a seconda di differenze individuali nonch\u00e9 delle aspettative cognitive e sociali.\nSecondo Putnam non \u00e8 possibile identificare il dolore con uno stato cerebrale n\u00e9 con una disposizione al comportamento. Se infatti potessimo identificarlo proprio con uno stato cerebrale, allora questo dovrebbe essere \"identico\" per ogni specie che pu\u00f2 avvertire dolore, se infatti ammettessimo che il dolore cambia struttura da specie a specie allora non potremmo pi\u00f9 identificarlo. Ma, sappiamo, che lo stato del dolore cambia in ogni specie. Se invece potessimo identificarlo con una disposizione ad un preciso comportamento, allora questo dovrebbe essere identico per ogni persona, ma anche questo non \u00e8 vero dato che \u00e8 sempre possibile reagire in modo differente: \u00abse a un tale vengono recise le fibre del dolore, mentre un altro reprime deliberatamente tutte le risposte al dolore a causa di qualche intensa costrizione, il comportamento periferico effettivo o potenziale pu\u00f2 essere lo stesso, ma uno solo dei due sentir\u00e0 dolore\u00bb.\nLa conclusione di Putnam \u00e8 che lo stato del dolore non \u00e8 identificabile con uno stato cerebrale o con una disposizione comportamentale perch\u00e9 \u00e8 uno stato funzionale, cio\u00e8 svolge una determinata funzione che \u00e8 quella di evitare un danno all'organismo,: \u00ablo stato funzionale cui alludiamo consiste nel ricevere ingressi sensoriali che svolgono un certo ruolo nell'organizzazione funzionale dell'organismo. Questo ruolo \u00e8 caratterizzato, almeno in parte, dal fatto che gli organi di senso responsabili degli ingressi in questione hanno la funzione di rilevare danni al corpo, o temperature, pressioni talmente elevate da risultare pericolose, e dal fatto che gli \u2018ingressi\u2019, qualunque sia la loro realizzazione fisica, rappresentano una condizione alla quale l'organismo assegna un disvalore elevato\u00bb.\nUn altro limite del comportamentismo logico \u00e8 stato individuato dal filosofo della scienza Alvin Goldman. Goldman sostiene che non \u00e8 possibile dare una corretta definizione di molti termini mentali senza introdurre nella definizione altri termini mentali, ovvero che le descrizioni comportamentali implicano, se non addirittura nascondono, sempre un predicato mentale (desidero, voglio, etc.).\nIl funzionalismo e i qualia.\nIl principio fondamentale su cui si basa il funzionalismo \u00e8 che le attivit\u00e0 cognitive alte e basse, cos\u00ec come quelle biologiche, non sono altro che funzioni che vengono eseguite da una macchina in grado di eseguirle. Per questo due macchine materialmente diverse possono essere in grado di eseguire la medesima funzione. Le funzioni che vengono considerate dal funzionalismo sono veri e propri algoritmi, ovvero una serie di passi finiti (istruzioni) che bisogna seguire in un ordine prestabilito per realizzare un determinato fine. L'algoritmo, essendo altamente formalizzabile, pu\u00f2 essere eseguito da macchine composte da materiali diversi.\nIl funzionalismo prese le proprie mosse dalla filosofia del grande matematico Alan Turing. Nell'articolo \"Macchine intelligenti\" Turing asserisce la tesi fondamentale del funzionalismo: ogni regola empirica o meccanica pu\u00f2 essere eseguita da una macchina di Turing, cio\u00e8 se un processo \u00e8 formalizzabile come algoritmo, allora pu\u00f2 essere eseguito da una macchina di Turing. La macchina di Turing, gi\u00e0 descritta nel 1937, \u00ab\u00e8 una macchina discreta, con una capacit\u00e0 di memoria infinita realizzata nella forma di un nastro infinito diviso in celle, su ciascuna delle quali pu\u00f2 essere ristampato un simbolo, detto \u2018simbolo esaminato\u2019. La macchina pu\u00f2 alterare il simbolo esaminato, che interviene in parte nella descrizione del suo comportamento, mentre i simboli sulle altre parti non hanno alcuna influenza. Tuttavia una delle operazioni elementari della macchina consiste nel muovere il nastro avanti e indietro, sicch\u00e9 ogni simbolo sul nastro pu\u00f2 essere prima o dopo chiamato a dovere\u00bb. Una macchina che si limita ad usare simboli binari come 0 e 1, ed istruzioni semplici come \u00abvai avanti\u00bb, \u00abvai indietro\u00bb, \u00abcancella\u00bb, \u00abstampa\u00bb e \u00abfermati\u00bb sarebbe sufficiente per risolvere qualsiasi problema computabile.\nA questo punto Turing ipotizz\u00f2 che se il cervello \u00e8 una macchina, allora in linea teorica, per quanto possa essere complessa, sarebbe possibile simulare le sue capacit\u00e0 cognitive, come l'intelligenza. Nel 1950 Turing pubblic\u00f2 un articolo in cui immaginava un test, detto test di Turing, in grado di stabilire se una macchina fosse in grado di essere intelligente - in realt\u00e0 l'obiettivo era pi\u00f9 ambizioso, ovvero: se potesse pensare, giacch\u00e9 pensare non \u00e8 altro che risolvere problemi mediante algoritmi. Immaginava una persona chiusa in una camera con a disposizione un solo terminale al quale erano connessi altri due: uno gestito da un'altra persona in carne ed ossa, l'altro gestito da una macchina programmata a rispondere alle domande. La prima persona doveva indovinare quale tra i due terminali con cui comunicava era gestito dalla macchina. In tal senso poteva porre agli altri terminali diverse domande con la propria tastiera. Tuttavia se non fosse riuscito a distinguere quale dei due terminali era gestito dalla macchina, allora la macchina testata poteva essere considerata intelligente.\nPer quanto riguarda la problematica dei qualia va da s\u00e9 che la posizione funzionalista sostiene che essi non sono altro che algoritmi eseguiti dai sistemi rappresentazionali degli organismi. I sistemi rappresentazionali sono detti cos\u00ec perch\u00e9 rappresentano informazioni e nel caso degli organismi viventi rappresentano il mondo in cui essi agiscono ed interagiscono. Naturalmente un sistema rappresentazionale che nella elaborazione delle informazioni compie meno errori offre una maggiore probabilit\u00e0 di sopravvivenza all'organismo che lo possiede. La rappresentazione dell'informazione avviene attraverso la manipolazione di dati. E tale manipolazione avviene eseguendo specifici algoritmi. Secondo il funzionalismo i qualia sono informazioni che il nostro organismo elabora e registra attraverso i propri sistemi rappresentazionali e i sistemi rappresentazionali di cui disponiamo sono gli apparati sensoriali e percettivi.\nIl filosofo funzionalista Fred Dretske ha sostenuto che i sistemi rappresentazionali appartenenti ad organismi biologici hanno come fine evolutivo quello di rappresentare il mondo interno ed il mondo esterno. Drestke distingue, seguendo lo psicologo cognitivo Jerry A. Fodor, a) l'avere esperienza di \"k\" (rappresentazione \"sensoriale\") e b) l'avere pensieri (credenze, giudizi) sull'esperienza di \"k\" (rappresentazione \"concettuale\").\nLe rappresentazioni sensoriali non posso cambiare ma solamente migliorare o peggiorare le proprie prestazioni: vanno dal basso verso l'alto e quindi il soggetto non ha possibilit\u00e0 di modificarle dall'alto verso il basso, ma solamente dal basso attraverso opportuni addestramenti sensoriali. Sono sistemi incapsulati e dominio-specifici, cio\u00e8 elaborano dati ed informazioni rientranti in un dominio specifico. Per esempio le onde sonore possono essere modulate dal sistema uditivo ma non da quello visivo; inoltre la capacit\u00e0 di riconoscere e di distinguere una vasta gamma di suoni implica che nel sistema uditivo siano a disposizioni diversi moduli ognuno dedicato al riconoscimento ed all'elaborazione di dati sonori specifici. Tuttavia come ha scritto Fodor:\nSecondo Fodor i processi modulari hanno accesso a sistemi centrali che non elaborano le informazioni in modo incapsulato bens\u00ec attraverso la formulazione di credenze e giudizi. A differenza delle rappresentazioni sensoriali, le rappresentazioni concettuali, definite da Dretske anche \u00abmetarappresentazioni\u00bb, possono essere cambiate dal soggetto: il soggetto pu\u00f2 cambiare il parere che ha su un'esperienza sensoriale, ma non pu\u00f2 cambiare l'esperienza sensoriale che viene rappresentata dai suoi sistemi sensoriali e percettivi. Le rappresentazioni concettuali possono selezionare una rappresentazione sensoriale modulare, come ad esempio nel caso della figure gestaltiche che appaiono, a seconda dei casi, come due oggetti diversi. Questo perch\u00e9 le rappresentazioni concettuali non sono incapsulate come quelle sensoriali, bens\u00ec fanno parte di un'ampia rete di credenze sia personali che sociali. Per questo l'esperienza di un fenomeno o di un oggetto pu\u00f2 essere dal punto di vista sensoriale identica per due persone ma pu\u00f2 variare per le stesse dal punto di vista concettuale.\nI sistemi rappresentazionali funzionano in modo tale da avere la \u2018competenza\u2019 di distinguere una funzione F dall'esperienza di \"k\". Per esempio, il sistema rappresentazionale ed uditivo del pipistrello ha come competenza quella di distinguere gli ultrasuoni che l'animale emette al fine di orientarsi nell'ambiente circostante. Possiamo quindi dire che i pipistrelli hanno un'esperienza particolare degli ultrasuoni.\nOra, per Dretske i qualia sono delle rappresentazioni che modulano fenomeni oggettivi e fisici. I qualia sono oggettivi perch\u00e9 rappresentano un fenomeno fisico oggettivo e privati in quanto la funzione rappresentata del fenomeno viene registrata solo da un sistema rappresentazionale dominio-specifico. La rappresentazione di un'esperienza \"k\" pu\u00f2 variare da individuo ad individuo della stessa specie. I sistemi rappresentazionali, infatti, possono migliorare la propria rappresentazione mediante l'addestramento \"trial-and-error\": essi sono capaci di calibrare la rappresentazione della funzione riducendo il pi\u00f9 possibile le probabilit\u00e0 di errore. Con ci\u00f2 Dretske non vuole sostenere che due sistemi diversamente calibrati che rappresentano la funzione F dell'esperienza \"k\" stiano rappresentando qualcosa di diverso (l'esperienza \u00e8 infatti la stessa), ma che la rappresentazione di uno dei due sistemi \u00e8 pi\u00f9 accurata ed \u00e8 in grado di cogliere maggiori differenze e di commettere una minore percentuale di errori. Per esempio, supponiamo che due sistemi rappresentazionali debbano riconoscere diversi vini.\nIl primo, quello con una calibrazione pi\u00f9 grossolana, non riesce a distinguere due vini giacch\u00e9 elabora la medesima funzione, 77. Il secondo, quello con una calibrazione migliore grazie ad un addestramento specifico, riesce a distinguere ed a riconoscere due vini poich\u00e9 elabora due funzioni diverse: 77.05 e 77.80. Per questo i qualia possono variare da individuo ad individuo: ogni individuo ha i propri sistemi rappresentazionali settati con diverse calibrazioni che possono migliorare o peggiorare mediante addestramento.\nConcludendo, per Dretske i qualia esistono ma non come vorrebbero i suoi sostenitori. Essi sono rappresentazioni di fenomeni fisici, per questo sono oggettivi. Sono intrinseci perch\u00e9 la funzione rappresentata pu\u00f2 essere registrata solo dal sistema che la rappresenta. Sono soggettivi perch\u00e9 cambiano da individuo ad individuo a seconda delle calibrazioni dei propri sistemi rappresentazionali. Ma sono anche conoscibili in terza persona se il sistema rappresentazionale pu\u00f2 trasmettere le proprie informazioni elaborate o se si comprende il progetto in base al quale funziona.\nDello stesso parere \u00e8 Dennett, secondo cui il pregiudizio dell'esistenza di qualia \u00e8 emerso in quanto si sono fissate delle credenze sulle rappresentazioni dei nostri sistemi sensoriali. In realt\u00e0 i sistemi rappresentazionali non fanno che elaborare certe funzioni specifiche di esperienze fisiche ed oggettive. I qualia, se davvero esistono (ma Dennett in ultima analisi nega la loro esistenza almeno nel senso classico del termine), esistono solo come registrazione dei valori elaborati dai sistemi rappresentazionali che hanno come fine quello di distinguere e riconoscere i dati proveniente dall'ambiente. Essi dunque sono ineffabili solo dal punto di vista descrittivo: \u00absarebbe un errore trasformare il fatto che esiste inevitabilmente un limite alla nostra capacit\u00e0 di descrivere le cose di cui facciamo esperienza nella supposizione che nella nostra esperienza ci siano propriet\u00e0 assolutamente indescrivibili\u00bb. Ma essendo l'elaborazione di un sistema rappresentazionale \u00e8 possibile raccogliere le informazioni elaborate dal sistema stesso, potendo cos\u00ec conoscere i valori registrati in una data esperienza in modo estrinseco.\nI sostenitori dei qualia.\nI sostenitori dell'esistenza dei qualia hanno elaborato una serie di argomenti per cercare di confutare le posizioni materialistiche che cercano di spiegare i qualia in termini puramente fisico-biologici e funzionali. Il loro obiettivo non \u00e8 solo quello di dimostrare l'esistenza dei qualia ma anche di definire i limiti che le scienze fisiche e biologiche devono affrontare nell'indagine del funzionamento della mente.\n\"Ci\u00f2 che Mary non sapeva\".\nNel 1986 il filosofo australiano Frank C. Jackson pubblic\u00f2 un articolo che ebbe un importante successo negli ambienti filosofici internazionali. L'articolo, chiamato \"Ci\u00f2 che Mary non sapeva\", immaginava una ragazza, Mary, nata e cresciuta in una stanza priva di colori (gli unici colori permessi erano il bianco e il nero). Tuttavia a Mary era anche permesso leggere libri di neurofisiologia grazie ai quali divenne una grande esperta del funzionamento del cervello. Mary, ad esempio, sapeva come il sistema visivo umano distingueva le diverse frequenze dello spettro elettromagnetico, e quindi cosa fossero i colori. \nOra, continua Jackson, supponiamo che Mary sia liberata e fatta uscire dalla stanza. Per la prima volta Mary vedr\u00e0 i colori e \"apprender\u00e0\", per esempio, com'\u00e8 vedere un colore rosso anche se sapeva come il suo apparato sensoriale lo distingueva dalle altre frequenze delle spettro elettromagnetico! Paradossalmente, quindi, Mary apprender\u00e0 qualcosa di nuovo riguardo ai colori anche se gi\u00e0 sapeva cosa fossero. Questo argomento, secondo Jackson, smentisce il fisicalismo, il quale si basa sostanzialmente su descrizioni in \"terza persona\" ma non pu\u00f2 far proprie quelle in \"prima persona\", sebbene queste aggiungano qualcosa di nuovo all'esperienza. \nPertanto se i qualia non esistessero non dovrebbero aggiungere nulla all'esperienza dei colori di Mary, al contrario Mary per la prima volta ha appreso com'\u00e8 vedere un colore rosso, quindi i qualia esistono.\n\"La critica di Churchland\".\nIl filosofo Paul Churchland ha criticato l'argomento di Jackson in quanto questi apporrebbe \u00abuna fusione tra \"i diversi modi di conoscere\" e le diverse \"cose conosciute\" dall'altro\u00bb. Churchland non nega che Mary abbia effettivamente appreso qualcosa di nuovo quando ha visto per la prima volta il rosso, ma questo \u00e8 accaduto perch\u00e9 \u00abse Mary \u00e8 stata deprivata della visione a colori, le \u00e8 stata negata la possibilit\u00e0 di conoscere, attraverso i suoi percorsi epistemici autoconnessi una sensazione di rosso. Non c'\u00e8 quantit\u00e0 di sapere neuroscientifico pi\u00f9 o meno teorico che possa assimilare per costituire una sensazione di rosso in questi percorsi: infatti questi percorsi sono inattivi, tagliati fuori dalla loro normale fonte di stimoli. Qualsiasi rappresentazione di rosso da parte di Mary deve risiedere in percorsi neurali del tutto distinti, collocati in qualche altra parte del suo cervello\u00bb.\nMa, chiaramente, questo modo preteorico di conoscere le cose non implica affatto che ci sia qualcosa di non fisico in ci\u00f2 che viene conosciuto: semplicemente nel momento in cui Mary vede com'\u00e8 il rosso per la prima volta, si attiveranno in lei dei percorsi neurali che prima, a causa della privazione dei colori, non erano mai stati attivati. L'argomento quindi confonde la conoscenza teorica con la conoscenza diretta preteorica che avviene per\u00f2 pur sempre attraverso processi fisici. Difatti la rappresentazione del rosso \u00e8 qualcosa di ben differente dalle credenze che elaboriamo relativamente all'esperienza della rappresentazione del rosso.\n\"Che cosa si prova ad essere un pipistrello?\".\nIl filosofo statunitense Thomas Nagel scrisse nel 1974 un articolo intitolato \"Cosa si prova ad essere un pipistrello?\" nel quale sosteneva che le scienze fisiche, avendo una prospettiva alla terza persona per descrivere i fenomeni mentali, non possono conoscere cosa si prova a discriminare una funzione F di una qualsiasi esperienza. Esse, cio\u00e8, possono semplicemente spiegare come avviene tale elaborazione, ovvero i meccanismi che soggiacciono ad essa. Nagel fa l'esempio del pipistrello che, com'\u00e8 noto, emette ogni secondo migliaia e migliaia di ultrasuoni col fine di riuscire ad orientarsi nell'ambiente. Difatti le onde ultrasoniche rimbalzano sui vari ostacoli ambientali tornando indietro verso il pipistrello, il quale cos\u00ec, a seconda della lunghezza degli ultrasuoni riesce ad orientarsi nel proprio ambiente, sfuggendo ad ostacoli o pericoli, oppure individuando un'eventuale preda. Tuttavia, per quanto possiamo spiegare come ci\u00f2 avvenga, non possiamo sapere \"cosa si prova\" a distinguere le proprie onde ultrasoniche, ancor di pi\u00f9 se si pensa che l'uomo non riesce a recepire gli ultrasuoni. Secondo Nagel si tratta di un vero e proprio \"gap esplicativo\", per cui possiamo conoscere solamente i processi fisici attraverso i quali avvengono gli eventi mentali ma non possiamo sapere cosa si prova quando questi accadono\u00a0\u2013 a meno che non accadano nella nostra mente.\n\"Obiezioni possibili alla teoria di Nagel\".\nL'argomento di Nagel ricorda molto da vicino quello di Jackson. Anche qui si sostiene che l'aspetto fenomenologico, cio\u00e8 soggettivo, dell'esperienza non \u00e8 riducibile all'aspetto fisico, cio\u00e8 oggettivo. Ma, proprio come l'argomento di Jackson, anche quello di Nagel secondo alcuni confonde due livelli: quello ontologico con quello epistemico. Difatti sostenere che non possiamo sapere cosa si prova ad elaborare la funzione F dell'esperienza \"k\" non significa che ci\u00f2 non avvenga attraverso processi fisici. Solo l'organismo che discrimina la funzione F dell'esperienza \"k\" sa cosa si prova a fare ci\u00f2, in quanto i percorsi neurali che si attivano facendo questa esperienza sono diversi da quelli che si attivano quando si conosce il meccanismo attraverso cui essa avviene.\nRecentemente il neuroscienziato Mark Solms ha proposto una sua soluzione al problema delle differenze percettive tra terza e prima persona, definita \u00abmonismo dal duplice aspetto percettivo\u00bb:\nDunque, secondo Solms, gli eventi mentali non sono altro che fenomeni fisici che possono per\u00f2 essere percepiti in due modi diversi: in prima persona ed in terza persona. Chiaramente il fatto che si possano distinguere sotto due aspetti percettivi differenti non significa che siano due fenomeni diversi, ma semplicemente che ci sono due modi per registrare lo stesso fenomeno. La loro peculiarit\u00e0 sta proprio nel fatto che possono essere registrati in due modi diversi, per cos\u00ec dire \u00abda dentro\u00bb e \u00abda fuori\u00bb, a differenza di altri fenomeni naturali.\n\"L'argomento dello spettro invertito\".\nL'argomento dello spettro invertito \u00e8 entrato a far parte della letteratura filosofica da secoli\u00a0\u2013 gi\u00e0 Locke lo elabor\u00f2 nel XVII sec. La versione moderna di questo argomento fu strutturato da un articolo di Ned Block e Jerry A. Fodor, chiamato \"Cosa non sono stati psicologici\" (1972). Secondo questi autori i qualia sarebbero completamente esclusi dalla conoscenza oggettiva giacch\u00e9 pare impossibile poterli conoscere mediante l'osservazione del comportamento e, in fin dei conti, anche dall'osservazione delle configurazioni neurali.\nPer corroborare questa tesi propongono il seguente argomento. Supponiamo che lo spettro dei colori per una parte della popolazione sia completamente invertito, in modo tale che essi chiamano \u00abvedere rosso\u00bb ci\u00f2 che le persone normali chiamano \u00abvedere verde\u00bb e viceversa. Tuttavia sarebbe impossibile diagnosticare tale rovesciamento mediante i test usuali per il daltonismo, in quanto queste persone darebbero a stimoli diversi (l'una vede il rosso, l'altra il verde) risposte identiche. Se x chiama \u00abrosso\u00bb e vede \u00abrosso\u00bb ci\u00f2 che y chiama \u00abrosso\u00bb ma vede \u00abverde\u00bb ed x chiede ad y di prendere la matita \u00abrossa\u00bb, allora y prender\u00e0 la matita \u00abrossa\u00bb (anche se la vede come \u00abverde\u00bb). In altre parole queste persone, qualora gli fosse chiesto di dividere le matite verdi da quelle rosse, le dividerebbero allo stesso modo senza far capire che lo spettro dei colori \u00e8 invertito.\nIn base all'argomento dello spettro invertito non solo non \u00e8 possibile conoscere i qualia del soggetto dall'osservazione del comportamento ma anche dall'osservazione dei pattern neurali. Presupponiamo infatti che quando un pattern neurale si configura un determinato modo, il soggetto esaminato dica che \u00abvede rosso\u00bb. Quel determinato pattern neurale verr\u00e0 allora associato all'esperienza soggettiva del \u00abvedere rosso\u00bb, ma se, stando all'argomento dello spettro invertito, il soggetto chiama rosso ci\u00f2 che per tutti gli altri \u00e8 verde, allora paradossalmente quel pattern neurale non corrisponde all'esperienza soggettiva del \u00abvedere rosso\u00bb. La conclusione di questo argomento \u00e8 quindi che non \u00e8 possibile stabilire in terza persona in cosa consista l'esperienza soggettiva, cio\u00e8 l'esperienza in prima persona \u00e8 irriducibile all'esperienza in terza persona.\nTuttavia l'argomento dello spettro invertito potrebbe aver a che fare pi\u00f9 con una questione linguistica che con una questione ontologica relativa all'esistenza o all'inesistenza dei qualia. Difatti esso si riferisce pur sempre ad una comunit\u00e0 di parlanti che usano le parole con specifiche regole semantiche. Il soggetto con lo spettro invertito vede rosso ci\u00f2 che tutti gli altri vedono verde, ma lo chiama \u00abverde\u00bb perch\u00e9 tutti i parlanti della propria comunit\u00e0 lo chiamano cos\u00ec.\nIn tal senso il grande filosofo Wilfrid Sellars (1912-1989) ha sostenuto che i qualia pi\u00f9 che entit\u00e0 ontiche sono entit\u00e0 teoriche inserite all'interno di modelli linguistici intersoggettivi. L'argomento dello spettro invertito si baserebbe su ci\u00f2 che Sellars definisce \u00abil Mito del Dato\u00bb, ossia \u00abl'idea che l'osservazione, in senso stretto, sia costituita da episodi non verbali auto-evidenti la cui autorit\u00e0 viene trasmessa alle esecuzioni verbali e quasi-verbali quando queste vengono compite in conformit\u00e0 alle regole semantiche del linguaggio\u00bb. Secondo il Mito del Dato quindi nell'esperienza soggettiva si danno le cose in un modo completamente preteorico, \u00abcos\u00ec come sono\u00bb o \u00abcos\u00ec come appaiono\u00bb. Il linguaggio, cio\u00e8 i modelli di interpretazione della realt\u00e0, subentrerebbero solo successivamente alla percezione diretta. Al contrario Sellars sostiene che anche la percezione \u00e8 intrisa e condizionata dai modelli linguistici della comunit\u00e0 del soggetto. Difatti il soggetto per dire \u00abquesto \u00e8 rosso\u00bb deve gi\u00e0 avere una precomprensione dell'uso della parola \u00abrosso\u00bb e l'uso di tale parola viene acquisito in base al modello linguistico della comunit\u00e0 dei parlanti. L'esperienza soggettiva del \u00abrosso\u00bb, quindi, prende forma solamente quando rientra all'interno di un modello teorico che definisce \u00abcos'\u00e8 rosso\u00bb. Sono gli usi delle parole all'interno di un certo modello linguistico che ci permettono di definire alcuni aspetti dell'esperienza che altrimenti non rientrerebbero nell'uso quotidiano. In ogni caso l'esperimento mentale dello spettro invertito indicherebbe ancor di pi\u00f9 che i qualia non sono entit\u00e0 preteoriche, accessibili in modo puro al soggetto, bens\u00ec entit\u00e0 teoriche che permettono di codificare l'esperienza in un modo specifico. Il pregiudizio dell'esistenza in s\u00e9 dei qualia nasce quando \"si crede\" che l'entit\u00e0 teorica sia in realt\u00e0 un'entit\u00e0 ontica.\nUna variante dell'argomento \u00e8 presentata da Dennett: supponiamo che ad un soggetto siano invertiti, durante il sonno, i canali \u00abperiferici\u00bb che producono i qualia del rosso e del verde, in modo tale che al suo risveglio il soggetto veda verde ci\u00f2 che prima era rosso (ad esempio il sangue) e veda rosso ci\u00f2 che prima era verde (per esempio gli alberi sempreverdi). Naturalmente il soggetto si stupirebbe ed esclamerebbe: \u00abPerdio! \u00c8 successo qualcosa! O sono stati invertiti i miei qualia o sono state invertite le mie reazioni ai qualia collegate alla memoria chiss\u00e0!\u00bb. Il fatto che il soggetto nota vividamente che c'\u00e8 qualcosa che non va nella sua esperienza attuale farebbe esultare di vittoria i sostenitori dei qualia. In realt\u00e0, secondo Dennett, questo esperimento mostra che il soggetto introspettivamente non pu\u00f2 stabilire se i canali periferici dei qualia sono stati manomessi o se c'\u00e8 qualcosa che non va con la memoria dei qualia. Ci\u00f2 dimostrerebbe che il soggetto non dispone di una cognizione privilegiata dei qualia. Potrebbe benissimo ipotizzare di aver usato in modo non corretto le parole \u00abrosso\u00bb e \u00abverde\u00bb!\n\"L'argomento di Block\".\nNel 1978 il filosofo della scienza Ned Block pubblic\u00f2 un articolo chiamato \"Problemi del funzionalismo\". L'obiettivo dell'articolo \u00e8 quello di criticare l'idea funzionalista secondo cui gli eventi mentali non sono altro che algoritmi eseguiti in modo del tutto inconscio da particelle, quali i neuroni, che ammettono solo due valori 0 e 1. Essendo algoritmi, quindi, le funzioni mentali possono essere eseguite da qualsiasi macchina che \u00e8 in grado di eseguire i passi necessari alla loro esecuzione. Ammettiamo, dice Block, che per compiere una data funzione mentale siano necessari, cio\u00e8 coinvolti, circa un miliardo di neuroni. Secondo il funzionalismo l'interazione di questi neuroni, i quali non fanno altro che seguire in modo inconscio una determinata sequenza finita di passi, farebbero emergere l'esperienza cosciente.\nOra, continua Block, immaginiamo che al posto di un miliardo di neuroni ci sia una popolazione di un miliardo di persone, per esempio cinesi. Immaginiamo che questo miliardo di cinesi sia convinto ad eseguire i medesimi passi che i neuroni eseguono per elaborare una data funzione mentale. Tuttavia, la popolazione della Cina nel suo complesso non avr\u00e0 alcuno stato mentale identico a quello che un cervello presenta.\nLe neuroscienze cognitive.\nLa critica di Block \u00e8 rivolta soprattutto verso ci\u00f2 che Searle ha definito \u00abl'intelligenza artificiale forte\u00bb, secondo la quale \u00abil calcolatore non \u00e8 semplicemente uno strumento per lo studio della mente, ma piuttosto, quando sia programmato opportunamente, \"\u00e8\" una vera mente; \u00e8 cio\u00e8 possibile affermare che i calcolatori, una volta corredati da programmi giusti, letteralmente capiscono e posseggono gli altri stati cognitivi\u00bb.\nLa critica di Block attacca per\u00f2 l'idea che \"tutte\" le funzioni mentali siano dei moduli eseguiti in modo computazionale. Questa prospettiva era in effetti quella dell'AI forte, la quale oggigiorno \u00e8 stata abbandonata in favore dell'AI debole, per cui i calcolatori sono usati soprattutto per simulare le funzioni cognitive del cervello col fine di studiarle e comprenderle e non con l'assunto che un calcolatore possa essere un cervello. Le reti neurali artificiali hanno assunto recentemente questo importante compito di ricerca.\nChurchland riporta di alcune reti neurali capaci di \"apprendere\" attraverso i propri errori ribilanciando automaticamente i valori delle unit\u00e0 che le compongono a seconda dei feedback derivati dagli output: se la rete esegue l'output corretto mantiene i valori delle unit\u00e0, se invece non lo esegue li cambia in modo casuale finch\u00e9 il margine di errore dell'output non diviene davvero minimo. Ad esempio, alcune reti neurali aritificiali sono capaci, attraverso l'apprendimento autorganizzato per mezzo di opportuni feedback, a distinguere sottacqua le mine dalle rocce. Altre reti neurali sono capaci di apprendere automaticamente e sempre attraverso opportuni feedback a distinguere i diversi volti ed addirittura le espressioni emotive ed il sesso con un margine d'errore irrilevante. Alcune reti artificiali sono state in grado di apprendere le regole sintattiche della lingua inglese nonch\u00e9 la loro corretta pronuncia sempre mediante autorganizzazione.\nSe i qualia non necessitano di essere coscienti, allora le funzioni cognitive di queste reti neurali artificiali hanno effettivamente dei qualia. Ancora di pi\u00f9 se si pensa che possiamo sapere \"cosa si prova\" a distinguere un volto maschile da quello femminile o a pronunciare l'inglese. Se invece i qualia necessitano di essere coscienti, allora queste reti non hanno dei qualia giacch\u00e9 non sono coscienti. Ma noi distinguiamo il rosso dal blu o un viso triste da uno felice in modo del tutto inconscio ed automatico (anche se possiamo \"porre la nostra attenzione\" su questo evento mentale), il che significa che ci\u00f2 avviene come se nel nostro apparato percettivo e sensoriali ci siano dei moduli neurali che funzionano proprio come quelli artificiali, dominio-specifici ed incapsulati, e che solo successivamente questi possono accedere alla coscienza.\nOccorre osservare che il funzionalismo, nella sua versione contemporanea [cfr. Dretske \"supra\"; Fodor \"supra\"] rifiuta l'intelligenza forte. Ci sono certamente alcune attivit\u00e0, in particolare quelle legate all'apparato sensoriale e percettivo, che eseguono funzioni in modo computazionale. Queste attivit\u00e0 sensoriali e percettive sono veri e propri moduli il cui compito \u00e8 quello di elaborare in modo rapido, per questo sono anche incapsulati, i dati che provengono dall'esterno o dall'interno. E come si \u00e8 detto alcune di queste funzioni, per quanto complesse, sono gi\u00e0 state eseguite da reti neurali artificiali. Ma questo ovviamente non basta a far s\u00ec che un'attivit\u00e0 cognitiva possa anche essere cosciente.\nSecondo alcuni neuroscienziati cognitivi le funzioni cognitive, percettive e sensoriali sono ad un certo livello computazionali e modulari, dunque elaborano l'informazione in modo seriale. Queste funzioni sono per\u00f2 solamente quelle che vanno dal basso verso l'alto, ossia quelle di raccolta ed elaborazione di dati. Questi processi possono elaborare l'informazione in modo parallelo ed inconscio ma possono anche accedere ad un livello superiore, cio\u00e8 quello cosciente. La coscienza, per questi studiosi, corrisponderebbe all'attenzione che in termini neurali non sarebbe altro che la memoria di lavoro, nella quale possono accedere pi\u00f9 processi modulari alla volta. All'interno di questo spazio di lavoro globale (\"Global Workspace Theory\", acronimo \"GWT\" proposta da Bernard Baars) il cervello pu\u00f2 inviare informazioni dall'alto verso il basso compiendo cos\u00ec attivit\u00e0 cognitive e motorie. L'attenzione pu\u00f2, per cos\u00ec dire, mettere in \"stand by\" alcuni processi modulari piuttosto che altri, a seconda della loro \"importanza\". Ecco perch\u00e9 riusciamo a compiere pi\u00f9 attivit\u00e0 alla volta. \nPer esempio ci sar\u00e0 capitato di guidare mentre stiamo discutendo con il nostro passeggero durante il tragitto. Spesso accade che non poniamo attenzione sulla guida in quanto la nostra attenzione \u00e8 spostata verso le informazioni provenienti dalla discussione a cui stiamo partecipando. Nonostante ci\u00f2 riusciamo a guidare automaticamente, in quanto il nostro cervello a livello attenzionale mette in \"stand by\" il processo del \u201cguidare\u201d, nonostante sia avviato a livello subconscio motorio e sensoriale. E ancora, \u00e8 stato osservato che durante la battaglia i soldati non si accorgono di esser stati feriti tanto da non avvertire dolore. Patrick Wall ha ipotizzato che ci\u00f2 avviene non perch\u00e9 queste persone ignorano \"tout court\" il dolore o perch\u00e9 i loro sistemi nervosi non hanno avviato i processi di difesa contro la lesione, ma perch\u00e9 la loro attenzione \u00e8 spostata verso il combattimento ed infatti solo successivamente avvertono il dolore. Wall ha anche osservato che ci\u00f2 accade in natura anche ad altre specie, citando quale esempio un purosangue che vinse un importante gara nonostante durante la corsa si fosse rotto una zampa. \nSe i processi neurali che determinano i qualia avvengono in modo inconscio e solo alcuni, a seconda della loro importanza, emergono alla coscienza, allora viene meno una delle condizioni principali dei sostenitori dei qualia: l'esperienza soggettiva e fenomenologica."}
{"id": "1188060", "revid": "984922", "url": "https://it.wikipedia.org/wiki?curid=1188060", "title": "Base dell'esercito generale Belgrano III", "text": "La base dell'esercito generale Belgrano III (in spagnolo \"base de ej\u00e9rcito general Belgrano III\") \u00e8 una base antartica argentina situata nell'isola Berkner. Intitolata al generale Manuel Belgrano venne inaugurata il 30 gennaio 1980 ed \u00e8 rimasta operativa sino alla campagna estiva del 1983-1984.\nLocalizzata ad una latitudine di 77\u00b0 54' 02\u2033 sud e ad una longitudine di 45\u00b047'01\u2033 la base sorgeva nei pressi delle installazioni Belgrano I e Belgrano II."}
{"id": "1188061", "revid": "78273", "url": "https://it.wikipedia.org/wiki?curid=1188061", "title": "Base Belgrano III", "text": ""}
{"id": "1188064", "revid": "287204", "url": "https://it.wikipedia.org/wiki?curid=1188064", "title": "Rearviewmirror", "text": "Rearviewmirror (in inglese \"specchietto retrovisore\") pu\u00f2 riferirsi a:"}
{"id": "1188067", "revid": "599013", "url": "https://it.wikipedia.org/wiki?curid=1188067", "title": "Servi del Paraclito", "text": "I Servi del Paraclito (in latino \"Servi Sancti Paracliti\", in inglese \"Servants of the Holy Paraclete\") sono un istituto religioso maschile di diritto pontificio. I membri di questa congregazione clericale pospongono al loro nome la sigla S.P.\nStoria.\nLa congregazione venne fondata dal sacerdote statunitense Gerald Fitzgerald (1894-1969) nel 1942, con l'aiuto di alcuni compagni. Fitzgerald inizi\u00f2 a dedicarsi a Jemez Springs (Nuovo Messico) all'assistenza ai sacerdoti in particolare condizioni giuridiche e morali e il 1\u00ba giugno (giorno della Pentecoste) 1952 Edwin Vincent Byrne, arcivescovo di Santa Fe, eresse canonicamente il sodalizio di sacerdoti impegnati nell'opera in congregazione religiosa.\nLa missione di Fitzgerald aveva per oggetto la cura dei sacerdoti che non erano pi\u00f9 in grado di svolgere la loro cura pastorale a causa di problemi di natura psicologica: a questo proposito una recente ordinanza di un giudice dello stato americano del Nuovo Messico ha reso pubbliche numerose lettere inviate da Fitzgerald fin dagli anni cinquanta a vescovi, arcivescovi ed esponenti della Curia Romana in cui faceva presente la necessit\u00e0 di allontanare dal sacerdozio i preti che non praticavano la castit\u00e0, particolarmente quelli coinvolti in casi di pedofilia. \nL'istituto venne aggregato all'Ordine dei Carmelitani Scalzi il 15 giugno 1956 e ricevette il pontificio decreto di lode il 16 gennaio 1971.\nAttivit\u00e0 e diffusione.\nScopo della congregazione \u00e8 quello di assistere i sacerdoti nelle loro varie necessit\u00e0, sia personali che pastorali.\nI Servi del Paraclito sono presenti negli Stati Uniti d'America: la sede generalizia \u00e8 a Saint Louis, nel Missouri.\nAl 31 dicembre 2005, la congregazione contava 4 case e 34 religiosi, 18 dei quali sacerdoti."}
{"id": "1188068", "revid": "123517866", "url": "https://it.wikipedia.org/wiki?curid=1188068", "title": "Valerio Merola", "text": "Carriera.\nMerola debutt\u00f2 giovanissimo nel 1976 nel film \"Roma, l'altra faccia della violenza\" interpretando uno dei rapinatori della villa dove \u00e8 stata uccisa la figlia dell'ingegnere Alessi, poi esord\u00ec come conduttore sulla rete locale laziale GBR, presentando un programma dal nome \"Falchi della notte\", poi nel 1984 \u00e8 passato alla RAI partecipando a \"Fantastico 5\" con Pippo Baudo, Heather Parisi ed Eleonora Brigliadori, dove presentava i collegamenti esterni. L'anno successivo svolse lo stesso ruolo a \"Domenica in\". Nel corso della sua carriera ha partecipato alla conduzione di diverse trasmissioni musicali, tra cui il \"Concorso voci nuove Castrocaro\", il \"Girofestival\" e \"Un disco per l'estate\", approdando nel 1988 al \"Festival di Sanremo\", di cui ha curato per quell'edizione e la successiva i collegamenti esterni e le manifestazioni collaterali del \"Dopofestival\".\nNegli anni novanta ha partecipato in ruoli secondari a \"Scherzi a parte\" ma ha soprattutto ideato e realizzato il primo talent show italiano, \"Bravissima\", ottenendo record di ascolti sulle reti Mediaset e facendo da precursore ad \"Amici di Maria De Filippi\".\nNel 1996 venne coinvolto in un'inchiesta giudiziaria, nell'ambito di un'indagine condotta dal sostituto procuratore di Biella, Alessandro Chionna, in cui erano indagati anche Gigi Sabani e Gianni Boncompagni. Merola fu accusato di aver sedotto donne grazie alla popolarit\u00e0 derivantegli dalla partecipazione a programmi televisivi e concorsi di bellezza. In seguito allo scandalo Merola si trasfer\u00ec a Cuba (fatto che egli stesso defin\u00ec \u00abdorato esilio\u00bb), dove organizz\u00f2 una versione internazionale di \"Bravissima\"; divenne quindi consulente artistico della televisione di Stato cubana e acquis\u00ec grande popolarit\u00e0. Il format di \"Bravissima\" venne venduto a diverse emittenti sudamericane.\nNel 2000 ritorn\u00f2 in Italia per condurre alcune trasmissioni su reti di secondo piano e locali. Nel 2004 ha partecipato al reality show \"L'isola dei famosi\", venendo eliminato nel corso della seconda puntata con il 73% dei voti, e nel 2005-2006 \u00e8 tornato a realizzare i collegamenti esterni per \"Domenica in\".\nDal 2007 svolge il ruolo di opinionista televisivo a \"L'Italia sul 2\" su Rai 2. Valerio Merola \u00e8 un simpatizzante della Lega Nord ed ha partecipato alla festa per la vittoria organizzata dai giovani del partito in una nota discoteca milanese, il 22 aprile 2008. Successivamente, nel 2010, ha organizzato una cena elettorale in onore del candidato Renzo Bossi.\nNell'estate 2010 ha condotto \"La giostra sul 2\" accanto a Veridiana Mallmann e Gegia. Proprio questo suo ritorno in TV \u00e8 stato oggetto di una polemica da parte del critico televisivo Aldo Grasso, polemica incentrata in particolare sulla qualit\u00e0 della trasmissione, definita \"insulsa\", fatto che provoc\u00f2 l'immediata replica da parte del presentatore. Dal 2015 \u00e8 opinionista a \"Mattino Cinque\". Nel 2018 \u00e8 nel cast della terza edizione del \"Grande Fratello VIP\" come concorrente, ma viene eliminato dal televoto nella terza puntata. \nMerola \u00e8 da anni attivo nella difesa dei diritti degli animali ed \u00e8 un convinto sostenitore de \"La Coscienza degli Animali\", il movimento nato dalla volont\u00e0 di Michela Vittoria Brambilla e Umberto Veronesi, per creare in Italia una nuova cultura di amore e tutela degli animali e di rispetto dei loro diritti.\nLibri.\n\"Diavolo di un angelo\", Edizioni Larus, 1996, ISBN 9788877479303"}
{"id": "1188073", "revid": "320578", "url": "https://it.wikipedia.org/wiki?curid=1188073", "title": "Reial Club Deportiu Espanyol de Barcelona SAD", "text": ""}
{"id": "1188076", "revid": "73843", "url": "https://it.wikipedia.org/wiki?curid=1188076", "title": "Base dell'esercito generale Belgrano II", "text": "La base dell'esercito generale Belgrano II (in spagnolo \"base de ej\u00e9rcito general Belgrano II\") \u00e8 una base antartica argentina permanente situata nella costa di Luitpold e intitolata al generale Manuel Belgrano.\nUbicazione.\nLa \"base Belgrano II\" \u00e8 localizzata ad una latitudine di 71\u00b051'05\" sud e ad una longitudine di 34\u00b033'01\" ovest . Costruita dalla Repubblica Argentina per effettuare ricerche scientifiche durante tutto l'arco dell'anno, \u00e8 attualmente la base argentina pi\u00f9 a sud del continente. Le strutture si affacciano sulla baia di Vahsel, nel mare di Weddell a circa 1 300 km dal Polo Sud.\nLe temperature oscillano tra i -5 e i -48 \u00b0C\nStoria.\nNel 1955 il generale Hern\u00e1n Pujato fond\u00f2 la prima base Belgrano. 24 anni dopo, il 5 febbraio 1979, venne inaugurata l'attuale \"Belgrano II\" in sostituzione della stazione precedente, ormai obsoleta.\nSuccessivamente \u00e8 stata fondata anche una terza base Belgrano che ha operato dal 1980 al 1984.\nPopolazione.\nLa base conta la presenza approssimativa di venti persone, tra cui meteorologi, scienziati, e personale logistico di appoggio dell'\"Ej\u00e9rcito Argentino\".\nAttivit\u00e0.\nL'\"Instituto Ant\u00e1rtico Argentino\" vi ha installato un proprio laboratorio, con annessa stazione meteorologica. Le principali attivit\u00e0 della base sono:\nDal 1991 \u00e8 operativo, con il contributo della Organizzazione meteorologica mondiale un elettrofotometro Brewer con lo scopo di monitorare l'ozono atmosferico. In questa attivit\u00e0 gioca un ruolo importante anche l'esercito argentino che, dall'anno 2000, gestisce campo Sobral (sullo stesso luogo dove sorgeva l'omonima base), attivo da settembre a dicembre quando la concentrazione di ozono nell'alta atmosfera raggiunge i livelli minimi.\nVeicoli.\nIl personale della base si trova talvolta ad operare ad oltre 200 chilometri di distanza dalla \"Belgrano II\". Per gli spostamenti pi\u00f9 lunghi vengono utilizzati veicoli tipo gatto delle nevi o trattori mentre nelle tratte brevi sono impiegate motoslitte."}
{"id": "1188078", "revid": "110157", "url": "https://it.wikipedia.org/wiki?curid=1188078", "title": "Abbazia di San Germano", "text": "L'abbazia di San Germano, in francese \"Abbaye Saint-Germain\", sorge nella parte nord della citt\u00e0 di Auxerre, in Francia.\nFa parte di un'antica abbazia benedettina fondata nel V secolo e oggi destinata a \"Mus\u00e9e d'Art et d'Histoire\", dedicato alla Preistoria, al Neolitico e all'archeologia Gallo-romana.\nDal 21 giugno 1971 l'abbazia \u00e8 stata dichiarata Monumento storico di Francia e iscritta nella Base M\u00e9rim\u00e9e del Ministero della Cultura francese.\nStoria e descrizione.\nOrigini.\nUna prima cappella sorse in questo sito nel V secolo per volere di san Germano d'Auxerre, che don\u00f2 alcuni terreni di propriet\u00e0 della sua famiglia che si trovavano allora a nord della citt\u00e0 gallo-romana, fuori dalle mura. Venne eretta per accogliervi alcune reliquie di san Maurizio martire e della Legione Tebea. Germano stesso vi venne sepolto il 1\u00ba ottobre 448; da quel momento la cappella venne chiamata \"Chiesa di San Germano\".\nLa basilica merovingia.\nVerso l'inizio del VI secolo la Regina Clotilde, seconda moglie di Clodoveo I e principessa borgognona cristiana, volle onorare il culto del vescovo san Germano erigendo un nuovo mausoleo-basilica al posto della modesta cappella originaria. La nuova chiesa, di stile merovingio, con pianta basilicale a tre navate, misurava circa 50 metri di lunghezza. Questo edificio attira sempre pi\u00f9 la volont\u00e0 dei cristiani di farsi seppellire vicino al Santo. Soprattutto con la conversione al cattolicesimo dei Franchi, che pian piano stavano conquistandosi tutta la Gallia.\nGi\u00e0 dal 725 \u00e8 attestata la presenza di una comunit\u00e0 di monaci, che inglobarono la chiesa nella loro abbazia e seguivano la regola mista di San Colombano e san Benedetto, fino alla riforma generale benedettina di Benedetto d'Aniane.\nIl re Carlo il Calvo, particolarmente devoto al Santo, accorda delle Lettere patenti all'abbazia per garantire il suo patrimonio fondiario, e veglia per preservare i suoi privilegi.\nLa basilica carolingia.\nIn seguito alla sua prodigiosa guarigione, nell'840, il conte Corrado I di Borgogna, del ramo borgognone dei Welfen (quelli che diedero poi il nome al partito guelfo) dispose di edificare una nuova basilica, come ex voto.\nI lavori iniziarono nell'841 e terminarono verso l'865; l'edificio aveva pianta basitale divisa in tre navate e misurava 100 metri di lunghezza. Resta di quel periodo la cripta, a pi\u00f9 livelli per seguire la conformazione del terreno, terminata nell'857 con la traslazione delle spoglie di san Germano.\nLa \"Scuola di San Germano d'Auxerre\" diventa una delle pi\u00f9 rinomate del Regno dei Franchi Occidentali e della cristianit\u00e0, tanto che nell'815 l'abbazia accoglie ben 600 monaci e quasi 5000 studenti. Fra i pi\u00f9 illustri maestri compaiono: Aimone di Auxerre, Erico di Auxerre e Remigio di Auxerre.\nDecadenza e rinnovazione.\nVerso il X secolo l'abbazia decadde, e per lungo tempo rest\u00f2 governata da prevosti senza avere un proprio abate.\nErberto, vescovo di Auxerre dal 971 al 996, e fratellastro di Ugo Capeto e del duca Enrico I di Borgogna, incita Enrico I a riportare l'ordine nell'abbazia.\nCos\u00ec san Maiolo, abate di Cluny, fu incaricato di restaurare la disciplina dell'ordine religioso. Cos\u00ec Maiolo nomina abate Heldric e dal 994 l'abbazia riceve il diritto reale di nominare i propri abati. Inoltre il vescovo e Enrico I faranno numerosi doni all'abbazia, fra cui 11 chiese della sua diocesi.\nDa allora ristrutturazioni e ampliamenti si susseguono. Nella met\u00e0 del XII secolo il complesso viene profondamente trasformato. La chiesa, con la creazione di un grande piedicroce e nartece romanici, poi dotati di due torri gemelle sulla facciata, di cui oggi ne rimane quella destra. Il monastero con la ricostruzione del chiostro, della sacrestia e della sala capitolare, ancora conservati.\nLa chiesa attuale.\nNel 1256 l'abbazia si associa con quella di San Martino a Autun, ottenendo la loro indipendenza da Cluny.\nDanneggiata nel corso degli anni da diversi incendi, nel 1277 l'abate Jean de Joceval decide la riedificazione dell'abbazia in stile gotico.\nIn quest'epoca si costruisce la chiesa attuale, dalla pianta a croce latina divisa in tre navate, con transetto, coro a deambulatorio e profonda cappella absidale a tre navate su esili colonnine. Inoltre si mette mano alla cantina e al refettorio, rispettivamente nel XIII e nel XV secolo.\nIl cantiere continuer\u00e0 fino al 1398, quando i lavori furono interrotti, anche se non del tutto completati, a causa della Guerra dei cent'anni.\nTempi moderni.\nA partire dal 1540 vi si installa un regime In commendam, che porter\u00e0 a una prima decadenza dell'abbazia.\nNel 1567 il complesso viene vandalizzato, e in parte distrutto, dagli Ugonotti, che ne disperdono anche le reliquie. L'abbazia viene riorganizzata nel 1629 dalla Congregazione di San Mauro, alla quale viene assegnata, che nel corso di due secoli, procedettero a diverse ricostruzioni degli edifici abbaziali e del chiostro.\nNel 1792, con la Rivoluzione francese, la congregazione viene soppressa e i benedettini cacciati l'anno dopo. L'abbazia, danneggiata e in parte distrutta, diventa bene nazionale e destinata a un collegio militare.\nNel 1810, una parte gli antichi edifici abbaziali accolgono un ospedale, mentre un'altra parte viene distrutta. La torre sinistra della facciata viene demolita nel 1812 insieme al nartece e alle prime tre campate del piedicroce.\nNel 1817, sotto il regno di Luigi XVIII, viene costruita la facciata attuale, in un modesto stile neogotico e nel 1840, viene dichiarata monumento storico.\nI primi importanti restauri sono effettuati nel 1924; ma nel 1968 il Comune di Auxerre acquista il complesso e intraprende dei grandi lavori di restaurazione fra il 1969 e il 1972 per adibirlo a Museo.\nLa cripta.\nLa cripta \u00e8 particolarmente importante sia per l'originaria architettura carolingia, tra le meglio conservate di Francia, sia per il ciclo di affreschi risalente al IX secolo, i pi\u00f9 antichi del Paese, riscoperti nel 1927. Da queste pitture si \u00e8 potuto studiare l'aspetto delle arti figurative di quel tempo, poich\u00e9 altrove sono quasi completamente distrutte (restano pochi esempi coevi a Malles, a M\u00fcstair, a Naturno ed a Castelseprio).\nLe pareti sono trattate con decorazioni di finti elementi architettonici (volte a crociera, fregi e altro), all'interno dei quali sono disegnate alcune lunette istoriate con scene di santi. Una scena riporta la \"Lapidazione di Santo Stefano\" ed \u00e8 interessante come il pittore sia attento alla dinamica delle figure, ritraendo con verosimiglianza i gesti e le espressioni facciali, ma lasci lo sfondo vagamente indeterminato, con una chiesa dalla quale esce il santo, incongruente per dimensioni (la porta arriva appena alla vita dei personaggi) e per prospettiva (un po' frontale, un po' \"a volo d'uccello\").\nAbati.\n\"Abati commendatari\""}
{"id": "1188080", "revid": "4175", "url": "https://it.wikipedia.org/wiki?curid=1188080", "title": "Africa Cup 2000", "text": "L'Africa Cup \u00e8 un torneo annuale di rugby che coinvolge le nazionali africane organizzato dalla Confederation of African Rugby (CAR).\nLa prima edizione, che si chiamava in realt\u00e0 \"Top 6\", si svolse nel 2000.\nLe sei squadre vennero divise in 2 gironi, Nord e Sud. Nel girone Nord ci fu la rinuncia della .\nIl successo arrise agevolmente all'Under 23 Sudafricana, schierata a rappresentare la prima forza rubystica del continente."}
{"id": "1188083", "revid": "1711941", "url": "https://it.wikipedia.org/wiki?curid=1188083", "title": "Nevrast", "text": "Nevrast \u00e8 un regno di Arda, l'universo immaginario fantasy creato dallo scrittore inglese J.R.R. Tolkien. \u00c8 presente ne \"Il Silmarillion\".\nIl nome di questa regione significa \"Riva Vicina\" in Sindarin, in opposizione alla \"Riva Lontana\" di Aman e originariamente questo era il nome per tutto il Beleriand.\nNevrast era il centro del regno Elfico di Turgon per circa un secolo fino al 116 della Prima Era, quando si decise di fuggire a Gondolin per nascondersi alla vista di Morgoth. La capitale (che sembra essere anche l'unica citt\u00e0) era Vinyamar. Dopo la fuga, l'intera regione rimase disabitata e nessun Elfo vi mise pi\u00f9 piede fino a Tuor.\nIl Nevrast \u00e8 stata la prima regione del Beleriand colonizzata dai Noldor, anche se gi\u00e0 da tempo vi abitavano alcuni nuclei di Sindar. La popolazione si amalgm\u00f2 rapidamente, pi\u00f9 che in ogni altra regione del Beleriand.\nIl clima si presenta umido a causa dei venti provenienti dall'oceano, ma al tempo stesso protetto dai venti freddi del nord che soffiavano sullo Hithlum."}
{"id": "1188084", "revid": "1437331", "url": "https://it.wikipedia.org/wiki?curid=1188084", "title": "Testamento di Heiligenstadt", "text": "Il testamento di Heiligenstadt \u00e8 una lettera manoscritta del musicista tedesco Ludwig van Beethoven indirizzata ai suoi fratelli Kaspar Karl e Nikolaus Johann, scritta il 6 ottobre 1802 a Heiligenstadt, un sobborgo di Vienna (ai giorni nostri quartiere della capitale austriaca) dove il compositore aveva allora una residenza. Si tratta di un documento storico, testimonianza della vita di Beethoven, nel quale il musicista esprimeva la sua disperazione davanti alla crescente sordit\u00e0 e la necessit\u00e0 che ne derivava di isolarsi a poco a poco dagli uomini. Beethoven riusc\u00ec a superare la crisi, risoluto ad affrontare il suo destino piuttosto che abbattersi: \u00e8 l'inizio del suo periodo definito \u00ab Eroico \u00bb che doveva durare fino al 1808 e alla Quinta Sinfonia.\nScritta durante un periodo di sua profonda crisi morale, mentre il compositore completava la sua Seconda Sinfonia, questa lettera non fu mai spedita e venne ritrovata da Anton Schindler e Stephan von Breuning in un cassetto segreto della credenza di Beethoven qualche giorno dopo la sua morte nel marzo 1827, insieme a un'altra celebre missiva, la \"Lettera all'amata immortale\" e a un piccolo dipinto di volto femminile, mai identificato con certezza.\nUna curiosit\u00e0 del documento \u00e8 che, mentre il nome di Carl \u2013 Kaspar Karl \u2013 compare al posto giusto, ci sono spazi bianchi l\u00e0 dove doveva comparire il nome di Johann. Sono stati avanzati diversi tentativi di spiegazione di questa anomalia, quali l'incertezza di Beethoven sull'opportunit\u00e0 o meno di usare il nome completo di Johann (Nikolaus Johann) in questo che era un documento quasi legale, i suoi sentimenti contraddittori nei confronti dei fratelli, e un transfer del vecchio rancore che aveva provato nei confronti del padre alcolizzato, che spesso li aveva trattati con durezza (nel 1802 erano giusto passati dieci anni dalla sua morte), anche lui di nome Johann."}
{"id": "1188086", "revid": "1632387", "url": "https://it.wikipedia.org/wiki?curid=1188086", "title": "Necros", "text": "I Necros sono stati uno dei primi gruppi Hardcore punk degli Stati Uniti formatisi nel 1979 a Maumee, nell'Ohio. Divennero conosciuti per aver suonato in molti concerti con i Misfits nel periodo di Glenn Danzig.\nStoria del gruppo.\nI Necros vennero formati da Barry Henssler al microfono, Andy Wendler alla chitarra, Todd Swalla come batterista e successivamente, in seguito a vari cambiamenti, Corey Rusk prese parte \nal gruppo come bassista.\nNel 1981 la band pubblic\u00f2 l'omonimo EP composto da 4 tracce, conosciuto anche come \"Sex Drive\"; nel frattempo Andy Wendler smise di suonare con il gruppo, pur continuando a scrivere per esso, e fu sostituito da Brian Pollack. Nello stesso anno i Necros registrarono un altro EP omonimo di 9 tracce, meglio noto con il nome \"IQ32\", prodotto da Ian MacKaye.\nNel 1982 Wendler riprese posto nel gruppo come chitarrista e nel 1983 la band registr\u00f2 e pubblic\u00f2 \"Conquest for Death\", sia in 7\" come singolo, che in LP. Poco dopo Corey Rusk lasci\u00f2 il gruppo e venne sostituito al basso da Ron Sakowski.\nNel 1985 i Necros pubblicarono uno split con i White Flag intitolato \"Jail Jello\", con marcate influenze hard rock. L'anno successivo venne pubblicato il singolo \"Tangled Up\" e nel 1987 usc\u00ec un LP omonimo.\nIn seguito al tour con i Megadeth, la band annunci\u00f2 lo scioglimento (1988) e dalle registrazioni del suddetto tour venne pubblicato, nel 1990 \"Live or Else\"."}
{"id": "1188111", "revid": "33277", "url": "https://it.wikipedia.org/wiki?curid=1188111", "title": "Rogazionisti", "text": ""}
{"id": "1188120", "revid": "110157", "url": "https://it.wikipedia.org/wiki?curid=1188120", "title": "Africa Cup 2001", "text": "L'Africa Cup 2001 fu la 2\u00aa edizione della Coppa d'Africa di rugby a 15; contesa tra 6 squadre nazionali africane, si disput\u00f2 tra il 17 marzo e l'11 novembre 2001.\nPer la prima volta si disput\u00f2 su due divisioni di merito; la prima divisione assegn\u00f2 il titolo di campione continentale, mentre la seconda promosse la squadra che per l'edizione successiva avrebbe disputato la divisione maggiore.\nLa seconda divisione della Coppa funse anche da primo turno delle qualificazioni africane alla , il cui secondo turno fu la prima divisione del 2002.\nAl torneo partecip\u00f2 anche la federazione sudafricana, la cui Nazionale era comunque gi\u00e0 qualificata di diritto alla Coppa del Mondo; la squadra mandata a rappresentare il Paese fu la selezione Under 23 che vinse il torneo battendo in finale a Casablanca il per 36-20.\nIl , a sua volta, vinse la seconda divisione e, insieme alla promozione alla prima edizione dell'edizione successiva, guadagn\u00f2 anche il passaggio al secondo turno della qualificazione mondiale."}
{"id": "1188151", "revid": "110157", "url": "https://it.wikipedia.org/wiki?curid=1188151", "title": "Africa Cup 2002", "text": "L'Africa Cup 2002 fu la 3\u00aa edizione dell'Africa Cup, torneo continentale di rugby a 15 organizzato dalla Confederazione africana di rugby.\nEssa funse anche da secondo turno di qualificazione alla (il primo essendo stato la seconda divisione dell'edizione precedente di Africa Cup); il , vincitore della seconda divisione 2001, fu promossa alla prima divisione 2002 e concorse per il titolo di campione africano e per la qualificazione alla competizione mondiale.\nIl torneo si svolse in due gironi geografici, Nord e Sud; il girone Nord vide la vittoria della e quello Sud fu appannaggio della che, nella doppia finale di andata e ritorno, si disputarono il titolo di campione africano; bench\u00e9 il risultato complessivo delle due finali fosse stato un 43 pari (26-19 per la Namibia all'andata, 24-17 per la Tunisia al ritorno), fu la Namibia a vincere il trofeo per il maggior numero di mete segnate nei due incontri.\nLa Namibia si qualific\u00f2 anche alla Coppa del Mondo, mentre la Tunisia fu destinata ai ripescaggi interzona.\nLa seconda divisione, infine, vide la vittoria dell', promosso alla divisione superiore dell'Africa Cup 2003."}
{"id": "1188152", "revid": "178073", "url": "https://it.wikipedia.org/wiki?curid=1188152", "title": "Madonna della pace", "text": ""}
{"id": "1188153", "revid": "78273", "url": "https://it.wikipedia.org/wiki?curid=1188153", "title": "Elena Kostioukovitch", "text": ""}
{"id": "1188160", "revid": "339392", "url": "https://it.wikipedia.org/wiki?curid=1188160", "title": "Under-19", "text": ""}
{"id": "1188161", "revid": "117986361", "url": "https://it.wikipedia.org/wiki?curid=1188161", "title": "Julius Schubring", "text": "Figlio del pastore Julius Schubring (1806\u20131889), amico di Felix Mendelssohn, per il quale scrisse i libretti degli oratori \"Paulus\" ed \"Elias\", visit\u00f2 tra il 1865 e il 1866 la Sicilia, dove, pur non compiendo alcuno scavo cerc\u00f2 di interpretare le rovine visibili. Ha realizzato carte storico-topografiche di Akragas, Gela, Akrai, Megara Hyblaea, Camarina e Mozia. \n\u00c8 stato direttore del Katharineum, prestigioso \"gymnasium\" di Lubecca, quando questo aveva come allievi Heinrich e Thomas Mann."}
{"id": "1188162", "revid": "486946", "url": "https://it.wikipedia.org/wiki?curid=1188162", "title": "Virtual private network", "text": ""}
{"id": "1188165", "revid": "78273", "url": "https://it.wikipedia.org/wiki?curid=1188165", "title": "Microsoft .NET Framework", "text": ""}
{"id": "1188166", "revid": "73843", "url": "https://it.wikipedia.org/wiki?curid=1188166", "title": "Tecnica della regressione", "text": ""}
{"id": "1188172", "revid": "121837", "url": "https://it.wikipedia.org/wiki?curid=1188172", "title": "Peritoneo perietale", "text": ""}
{"id": "1188173", "revid": "121837", "url": "https://it.wikipedia.org/wiki?curid=1188173", "title": "Cavit\u00e0 peritoneale", "text": ""}
{"id": "1188174", "revid": "332944", "url": "https://it.wikipedia.org/wiki?curid=1188174", "title": "Corrado H\u00e9rin", "text": "Biografia.\nCresce a F\u00e9nis. Tra la fine degli anni ottanta e l'inizio degli anni novanta, ha raccolto numerosi successi nello slittino su pista naturale, vincendo due ori mondiali nel doppio, in coppia con Almir B\u00e9temps (1986, 1992) e due argenti, nel singolo e nel doppio nel 1990.\nAll'inizio degli anni novanta \u00e8 passato al mountain biking, prima al cross country e poi al downhill, cogliendo un bronzo ai campionati del mondo di Vail nel 1994, e vincendo la coppa del mondo del 1997 con tre vittorie consecutive a Nevegal, a Sierra Nevada e a Mont-Sainte-Anne.\nSi \u00e8 ritirato dalle competizioni al termine della stagione 2002, per diventare negli anni successivi direttore tecnico della nazionale italiana di downhill e four-cross, sino alla fine del 2005, quando gli \u00e8 subentrato Antonio Silva, nonch\u00e9 disegnatore di tracciati per il downhill, tra i quali l'impianto permanente di Pila, su cui nel 2005 si \u00e8 disputata una tappa della Coppa del mondo, e di Livigno, pista dei Campionati del mondo 2005.\nNel 2016, in occasione dei suoi 50 anni, \u00e8 tornato in gara tra i Master, vincendo una tappa del circuito italiano a Pila e partecipando ai Mondiali di categoria in Val di Sole.\nIl 31 marzo 2019 \u00e8 morto, all'et\u00e0 di 52 anni, precipitando mentre pilotava il suo ultraleggero a Torgnon, il paese dove viveva da alcuni anni."}
{"id": "1188175", "revid": "121837", "url": "https://it.wikipedia.org/wiki?curid=1188175", "title": "Peritoneo viscerale", "text": ""}
{"id": "1188176", "revid": "1543377", "url": "https://it.wikipedia.org/wiki?curid=1188176", "title": "Veronica Donovan", "text": "Veronica Donovan \u00e8 un personaggio della serie televisiva \"Prison Break\", interpretata da Robin Tunney.\nStoria.\nNonostante siano molto diversi, Veronica \u00e8 stata la fidanzata di Lincoln sin dai giorni del liceo. Si \u00e8 trasferita a Chicago per frequentare l'Universit\u00e0 dell'Illinois a Urbana-Champaign dove consegue la laurea in Scienze Politiche. Conseguita anche la laurea in Giurisprudenza presso la Baylor Law School, a Waco, in Texas, ritorna a Chicago dove comincia a lavorare come avvocato presso lo studio Bianchi &amp; Guthrie.\n\u00c8 proprio in quel periodo che Lincoln viene arrestato per l'omicidio di Terrence Steadman ed \u00e8 allora che Veronica mette Michael a conoscenza del debito di 90.000 dollari che Lincoln ha accumulato per permettere a lui di studiare. Sentendosi responsabile della situazione di Lincoln, Michael metter\u00e0 in atto un piano per far evadere suo fratello dal penitenziario di Fox River.\nVeronica Donovan \u00e8 uno dei personaggi principali della prima stagione e compare in tutti gli episodi. Morir\u00e0 all'inizio della seconda stagione.\nIn un episodio della prima stagione, Veronica appare bambina accanto a Lincoln e Michael ed \u00e8 interpretata da Anni Yokom.\nEvoluzione del personaggio.\nPrima stagione.\nSebbene sia un avvocato immobiliare, Veronica difende il suo amico d'infanzia, Michael Scofield, quando questi viene processato per una rapina in banca. All'inizio, lei non crede nell'innocenza di Lincoln, a causa delle tante prove a suo carico. Tuttavia, spinta da Michael, comincia a pensare che Lincoln possa essere vittima di una macchinazione.\nCos\u00ec contatta l'associazione Progetto Giustizia affinch\u00e9 qualcuno possa aiutarla nel caso, dato che lei non ha nessuna esperienza in casi di condanna a morte. Ma solo uno di loro si interessa alla situazione di Lincoln, Nick Savrinn, che si offre per aiutare Veronica a titolo personale. Infatti anche suo padre \u00e8 stato accusato in passato per un crimine che non ha commesso. Insieme, Veronica e Nick lavorano instancabilmente cercando di scoprire la verit\u00e0 dietro la morte apparente di Terrence Steadman. Pi\u00f9 volte minacciati di morte, i due scoprono il nascondiglio di Steadman a Blackfoot, nel Montana. Tuttavia, su richiesta di John Abruzzi, Veronica viene tradita da Nick. Questi ha l'ordine di condurla ad una pista d'atterraggio la notte dell'evasione. Ma, preso dal rimorso, Nick non esegue l'ordine e lascia andare Veronica nel Montana per incontrare Steadman e mettere fine alla cospirazione contro Lincoln.\nAlla fine della stagione, vediamo Veronica intrufolarsi nella casa di Steadman.\nSeconda stagione.\nDopo che Steadman ha rivelato tutta la verit\u00e0 a Veronica, e non potendo lasciare l'abitazione perch\u00e9 bloccata dall'interno, la donna decide di chiamare la polizia. Il suo scopo principale \u00e8 di denunciare la cospirazione e rendere Lincoln libero, ma alcuni agenti della Compagnia hanno intercettato la chiamata e al loro arrivo uccidono la donna. In quel momento, Veronica era al telefono con Lincoln.\nVeronica \u00e8 il primo personaggio principale ad essere ucciso nella serie."}
{"id": "1188177", "revid": "466539", "url": "https://it.wikipedia.org/wiki?curid=1188177", "title": "Lattume", "text": "Il figatello, o lattume, \u00e8 un prodotto ittico tipico, impiegato come ingrediente nella cucina siciliana e nella cucina sarda.\nDescrizione.\nNella denominazione \"figatello\" \u00e8 stato ufficialmente riconosciuto e inserito nella lista dei prodotti agroalimentari tradizionali italiani (P.A.T) del Ministero delle politiche agricole alimentari e forestali (Mipaaf). Esso si ottiene dalla lavorazione della sacca del liquido seminale degli esemplari maschili del tonno o della ricciola.\nTipico della Sicilia, in particolare delle zone di Trapani, Palermo e Siracusa, \u00e8 l'equivalente maschile della bottarga, generalmente di tonno o di ricciola. La differenza \u00e8 nel colore, rosa carneo nel lattume e arancione nella bottarga. Preparazione rara e di alta gastronomia, pu\u00f2 essere impiegato per condire paste, insalate o consumato direttamente fritto. Nella cucina trapanese si usa anche sotto sale."}
{"id": "1188183", "revid": "287204", "url": "https://it.wikipedia.org/wiki?curid=1188183", "title": "La cruna dell'ago", "text": "La cruna dell'ago (\"The Eye of the Needle\", in precedenza edito con il titolo \"Storm Island\") \u00e8 un romanzo storico di spionaggio dello scrittore britannico Ken Follett pubblicato nel 1978.\nPrimo grande successo dell'autore, nel 1979 gli venne assegnato dalla Mystery Writers of America il premio letterario Edgar Award come miglior romanzo.\nDal libro fu tratto nel 1981 l'omonimo film, diretto da Richard Marquand e interpretato da Donald Sutherland e Kate Nelligan.\nTrama.\nDurante la seconda guerra mondiale la migliore spia nazista dell'Abwehr, soprannominata \"Die Nadel\", \"l'Ago\", sia per la capacit\u00e0 di essere praticamente invisibile al servizio segreto britannico sia perch\u00e9 utilizza uno stiletto come arma preferita per uccidere, \u00e8 infiltrata a Londra. Percival Godliman, uno storico medievale richiamato dal Military Intelligence, assieme al suo stretto collaboratore Frederick Bloggs, d\u00e0 la caccia agli agenti dell'Abwehr. Uno di questi, direttamente giunto da Amburgo poche settimane prima del D-Day, ha l'incarico di recapitare gli ordini del F\u00fchrer all'Ago: il compito di quest'ultimo sar\u00e0 valutare la consistenza del primo gruppo d'armata degli Stati Uniti agli ordini del generale Patton radunato nell'Anglia orientale; se scoprir\u00e0 che quell'armata esiste realmente ed \u00e8 assemblata in quella regione, allora non ci saranno dubbi sul fatto che lo sbarco avverr\u00e0 a Calais.\nUna serie di omicidi che Die Nadel si \u00e8 lasciato alle spalle (fra i quali quello della stessa spia che gli ha recapitato il messaggio) nel corso della sua permanenza sul suolo britannico, portano alla sua identificazione da parte di Godliman e Bloggs, i quali riescono anche a dargli un volto con il rinvenimento di una sua foto risalente a qualche anno prima, ritrovata negli archivi dell'MI. Intanto Die Nadel, che ha per l'ennesima volta cambiato identit\u00e0 spacciandosi ora per un ornitologo, percorre un fiume nel tentativo di trovare segni dello stanziamento della forza alleata destinata allo sbarco. Giunto nei pressi di una zona recintata capisce che al suo interno \u00e8 raccolta la forza da sbarco e decide di penetrarvi; ma viene a conoscenza di una scioccante realt\u00e0: quella radunata all'interno della zona riservata non \u00e8 altro che un'armata fittizia, costituita da carri armati di compensato e alloggiamenti della truppa dei quali \u00e8 stato messo in piedi solo lo scheletro. Con in mano le foto dell'armata fantasma, che costituiscono una inoppugnabile prova della strategia alleata il cui scopo \u00e8 mettere fuori strada il Reich inducendolo a convincersi che il luogo dello sbarco \u00e8 Calais e non la Normandia, considera conclusa la sua missione e decide di recarsi ad Aberdeen, una citt\u00e0 scozzese sulla costa orientale, le cui acque sono luogo predesignato dell'appuntamento con un U-Boot che ha il compito di condurlo in Germania.\nScampato il pericolo della cattura sul treno che lo ha condotto da Londra a Liverpool (organizzata da Godliman e Bloggs e che ha comportato la morte di un militare inglese ad opera di Die Nadel, tra i pochi ad averlo conosciuto nei primi anni del conflitto sotto un'altra identit\u00e0) l'Ago \u00e8 in viaggio su un'auto rubata, diretto ad Aberdeen. Giuntovi, in serata si appropria di un'imbarcazione dotata di radio con la quale, una volta spostatosi a poche miglia dalla costa, potr\u00e0 segnalare la sua posizione all'U-Boot. Ma i piani dell'agente nazista vengono sconvolti ancora dall'imprevisto: una tempesta infernale lo coglie quando ha percorso poche miglia dal porto. La forza del mare ben presto rende l'imbarcazione inservibile, capovolgendola e spezzandola in due tronconi. Saldamente aggrappato ad uno di essi Die Nadel, ferito e in stato di choc, \u00e8 sbattuto sulle rocce di un'isola, chiamata \"isola della tempesta\", abitata dai coniugi Rose e da un vecchio facente parte del \"Corpo avvisatori di Sua Maest\u00e0\". Miracolosamente approdato sull'isola, la spia \u00e8 accolta e curata da David e Lucy Rose assieme al loro figlio Jo.\nLa famiglia Rose conduce su questa remota isola un'esistenza solitaria, a seguito di un gravissimo incidente: David, infatti, ha subito l'amputazione delle gambe quattro anni prima, e da allora cova rabbia e frustrazione. Lucy soffre per l'isolamento forzato e la freddezza del marito, con il quale, dopo l'incidente, non ha mai pi\u00f9 avuto rapporti intimi.\nL'arrivo del misterioso naufrago risveglia nella donna intense sensazioni. Lucy, eccitatasi pensando a Faber, lo raggiunge in camera e gli palesa il suo desiderio. Faber ha con lei due rapporti sessuali intervallati da reciproche pratiche orali, ma Lucy, non ancora sazia e travolta dall'intensit\u00e0 degli orgasmi raggiunti, gli chiede di farlo una terza volta e l'uomo non si sottrae. Nei due giorni successivi l'intesa erotica si approfondisce ulteriormente: Lucy \u00e8 stregata dalle capacit\u00e0 amatorie di Faber e approfitta dell'assenza del marito per reclamare una nuova nottata di sesso, che non le viene negata; Faber, dal canto suo, colpito fin dall'inizio dall'avvenenza e dalla brillantezza della donna, se ne innamora. \nBen presto la vita sull'Isola prende una piega violenta e sanguinaria. La scoperta dei negativi delle foto (queste ultime non pi\u00f9 in possesso di Die Nadel in quanto nella speranza che raggiungessero l'Abwehr ad Amburgo erano state inviate attraverso un canale diplomatico all'ambasciata portoghese a Londra e tuttavia cadute nelle mani di Godliman e Bloggs grazie alla collaborazione di un funzionario), custoditi nella giacca dell'Ago, da parte di David Rose e il suo conseguente tentativo di fermare quella che aveva intuito fosse una spia tedesca, si rivelano infruttuosi e al culmine di una colluttazione con l'agente lo stesso David rimane ucciso. Ammazzato anche il vecchio avvisatore Tom, Die Nadel \u00e8 ora solo con Lucy, la quale ha nondimeno scoperto il cadavere del marito sulla spiaggia dell'isola, fatto precipitare in mare dopo che aveva trovato scampo appigliandosi alle rocce del precipizio. Solo lo straordinario sangue freddo della donna e il sentimento di amore che l'Ago ha scoperto di nutrire nei confronti di Lucy, che pi\u00f9 volte gli impedir\u00e0 di ucciderla, risultano infine determinanti ai fini della risoluzione dell'intricata storia.\nKen Follett, interpretando in modo fantasioso e personalissimo l'atmosfera che si sarebbe potuta cogliere tra i fedelissimi di Hitler, offre nel corso della narrazione scene nelle quali si trovano a discutere sul possibile luogo dello sbarco personaggi storici del calibro di Adolf Hitler, Erwin Rommel, Heinrich Himmler, Joseph Goebbels, Hermann G\u00f6ring, Wilhelm Keitel, Alfred Jodl. Nella cerchia dei generali del F\u00fchrer \u00e8 percepibile la forte indecisione su quale sia la strategia da adottare per fronteggiare l'invasione alleata, ma soprattutto appare chiaro come la decisione definitiva sullo stanziamento delle armate della Wehrmacht dipenda dall'arrivo di Die Nadel e delle sue preziose informazioni, le quali se fossero riuscite a passare per la cruna dell'ago avrebbero potuto determinare un cambio tattico all'interno dell'OKW, dal momento che si sarebbe smentita l'opinione diffusa secondo cui meta dello sbarco fosse Calais e non la Normandia."}
{"id": "1188185", "revid": "183581", "url": "https://it.wikipedia.org/wiki?curid=1188185", "title": "Onio", "text": ""}
{"id": "1188188", "revid": "48344", "url": "https://it.wikipedia.org/wiki?curid=1188188", "title": "Stadio Heysel", "text": ""}
{"id": "1188193", "revid": "264444", "url": "https://it.wikipedia.org/wiki?curid=1188193", "title": "Lingua goa'uld", "text": ""}
{"id": "1188196", "revid": "158286", "url": "https://it.wikipedia.org/wiki?curid=1188196", "title": "Blog novel", "text": ""}
{"id": "1188198", "revid": "287204", "url": "https://it.wikipedia.org/wiki?curid=1188198", "title": "Euro OverNight Index Average", "text": "LEuro OverNight Index Average (in acronimo EONIA), rappresenta la media ponderata dei tassi overnight applicati su tutte le operazioni di finanziamento non garantite, concluse sul mercato interbancario dalle principali banche europee ed \u00e8 prezzato da due giorni fino a due anni.\nCaratteristiche.\n\u00c8 uno dei due benchmark utilizzati per il mercato monetario e di capitali nell'euro zone (Euribor).\n\u00c8 composto da un tasso fisso ed uno variabile: quello fisso \u00e8 un costo che viene pagato all'inizio dell'operazione, mentre alla fine del periodo concordato fra le controparti, viene eseguito un netting dei tassi variabili. \nLa principale differenza tra i benchmark Eonia ed Euribor \u00e8 nella scadenza. Poich\u00e9 il primo \u00e8 una media decisa ogni giorno dai principali istituti europei del tasso d\u2019interesse col quale si concedono reciprocamente prestiti in euro per un periodo di un giorno (scadenza \"overnight\"), Eonia \u00e8 pi\u00f9 variabile rispetto l'Euribor, quindi pi\u00f9 suscettibile al mercato. Al contrario il tasso di rifinanziamento marginale \u00e8 un tasso fissato dalla Banca centrale europea e presenta un andamento meno volatile in quanto non cambia ogni giorno.\nInoltre, il tasso sui depositi \u00e8 sempre minore rispetto al tasso di rifinanziamento marginale e al REFI, altrimenti, il bilancio della BCE sarebbe sempre in perdita, in quanto le condizioni di rendimento sarebbero superiori alle condizioni di finanziamento.\nVariazioni.\nIl benchmark Eonia era il 2.6% il 15 giugno 2006, due anni dopo, il 5 giugno 2008, \u00e8 pari al 4%. Come conseguenza della crisi dei mutui subprime lo spread tra il \"Bid\" e l\"Ask\" si allarg\u00f2 notevolmente perch\u00e9 tra le banche non c'era pi\u00f9 fido.\nDal 2014, in seguito alla fissazione dei tassi overnight al -0,15%, il benchmark Eonia ha valori negativi. Tuttavia, in alcuni prodotti finanziari si considera come tasso minimo (\"floor rate\") lo 0%.\nAl 2 gennaio 2015 il valore era del -0.079% al 2 gennaio 2016 era pari a -0.241%, al 2 gennaio 2017 era pari a -0.356%, al 2 gennaio 2018 era pari a -0.370%.\nFine dell'adozione.\nL'articolo n.51 del regolamento approvato dall'European Securities and Market Institute (\"European Benchmark Regulation\") nel 2016 prevede che si possano continuare ad utilizzare, per i nuovi contratti, i benchmark gi\u00e0 in utilizzo al 30 giugno 2016 (quindi anche l'Eonia) fino al 1\u00ba gennaio 2020, a cui si potrebbe aggiungere un periodo di transizione di ulteriori 2 anni, in attesa della definizione di nuovi benchmark, a giugno 2018 ancora in fase di discussione."}
{"id": "1188200", "revid": "287204", "url": "https://it.wikipedia.org/wiki?curid=1188200", "title": "Africa Cup 2003", "text": "La Coppa d'Africa di Rugby, nata nel 2000 come \"Top 6\", nel 2003 assume una nuova denominazione, \"Africa Top 9\" visto l'allargamento a nove squadre per la prima divisione. Il Sud Africa non partecipa alla competizione.\n1. Divisione: Marocco.\nTre gironi : si qualificano le vincenti e la miglior seconda. Da segnalare il forfait della Tunisia.\n2. Divisione.\nZona Sud.\nNota: Uganda ha schierato la squadra \"A\"."}
{"id": "1188206", "revid": "248219", "url": "https://it.wikipedia.org/wiki?curid=1188206", "title": "Orodoris", "text": ""}
{"id": "1188207", "revid": "1486495", "url": "https://it.wikipedia.org/wiki?curid=1188207", "title": "Episodi di That '70s Show (prima stagione)", "text": "La prima stagione \u00e8 andata in onda negli Stati Uniti sul canale FOX dal 23 agosto 1998 al 26 luglio 1999, mentre in Italia \u00e8 stata trasmessa da Jimmy, MTV e in streaming su Netflix."}
{"id": "1188209", "revid": "1573940", "url": "https://it.wikipedia.org/wiki?curid=1188209", "title": "Miamira", "text": "Miamira \u00e8 un genere di molluschi nudibranchi della famiglia Chromodorididae.\nTassonomia.\nIl genere include le seguenti specie:"}
{"id": "1188218", "revid": "599013", "url": "https://it.wikipedia.org/wiki?curid=1188218", "title": "Ordine maronita Mariamita", "text": "L'Ordine maronita Mariamita (in latino \"Ordo maronita Beatae Mariae Virginis\"; in arabo \"Ar-Rouhbanyat Al-Marounyat Liltoubawyat Mariam Al-Azra\") \u00e8 un istituto religioso maschile di diritto pontificio del rito maronita: i monaci dell'ordine, detti anche aleppini, pospongono al loro nome la sigla O.M.M.\nStoria.\nL'ordine promana da quello fondato, con l'intento di riformare il monachesimo maronita tradizionale, da tre giovani di Aleppo (il diacono Gabriel Haw\u0101 e i laici 'Abdallah Qaraali e Youssef al-Betn) che il 10 novembre 1695, a Quannubin, furono rivestiti dell'abito religioso dal patriarca di Antiochia dei Maroniti, Stefano Douayhy.\nNonostante le difficolt\u00e0 di conciliare la tradizione monastica maronita con i modelli latini, i contrasti tra l'ordine e il patriarcato sulla giurisdizione dei monasteri e il disaccordo tra i monaci stessi sul ruolo del superiore generale e sul carattere attivo o contemplativo della vita religiosa, si giunse a una versione condivisa delle costituzioni, approvate da papa Clemente XII con il breve \"Apostolatus Officium\" del 31 marzo 1732.\nL'ordine si diffuse rapidamente e nel 1739 contava gi\u00e0 210 religiosi e 10 monasteri, di cui uno sull'isola di Cipro, ma all'interno dell'istituto maturarono presto due fazioni con tendenze divergenti: la prima era quella dei religiosi \"aleppini\", di estrazione urbana e pi\u00f9 colti, dai quali provenivano quasi tutti i superiori; la seconda era composta dai religiosi \"baladiti\", provenienti dalle zone rurali del Libano e di estrazione contadina. Le tensioni tra i due gruppi portarono alla divisione dell'ordine in due istituti autonomi, sanzionata da papa Clemente XIV con il breve \"Ex injuncto\" del 19 luglio 1770.\nGli aleppini accentuarono il carattere apostolico della comunit\u00e0 fondando missioni in Egitto (1820), in Sudan (1802) e poi in Siria, Argentina e Canada.\nDopo la pubblicazione del motu proprio \"Postquam Apostolicis Litteris\" di papa Pio XII del 9 febbraio 1952, il 16 dicembre 1955 l'ordine fu dichiarato non monastico.\nNel capitolo generale del 1969 gli aleppini aggiunsero al titolo del loro istituto il riferimento a Maria (ordine maronita Mariamita, ovvero della Beata Vergine Maria) e ammisero all'ordine anche i religiosi di altri riti.\nAttivit\u00e0 e diffusione.\nI monaci maroniti mariamiti si dedicano all'apostolato missionario e all'insegnamento in scuole e seminari.\nOltre che in Libano, l'ordine conta case anche in Italia, Egitto, Argentina e Uruguay. Il superiore generale dell'ordine risiede presso il convento Notre Dame de Louaiz\u00e9 a Zouk Mosbeh, in Libano.\nAlla fine del 2015 l'ordine contava 24 case e 130 religiosi, di cui 95 sacerdoti."}
{"id": "1188222", "revid": "1782831", "url": "https://it.wikipedia.org/wiki?curid=1188222", "title": "Fussballclub Balzers", "text": "Il Fussballclub Balzers, pi\u00f9 noto come FC Balzers, \u00e8 una squadra semiprofessionistica di calcio con sede a Balzers, in Liechtenstein. Partecipa al campionato di calcio svizzero e milita nella 1\u00aa Lega, la quarta divisione. Oltre al campionato svizzero, la squadra partecipa alla Liechtensteiner Cup, di cui ha conquistato il titolo per 11 volte.\nFondata nel 1932, oltre ai successi in coppa di Liechtenstein, pu\u00f2 vantare due partecipazioni alle fasi preliminari della coppa delle Coppe. Disputa le sue partite casalinghe allo Sportplatz Rheinau di Balzers, situato sulle sponde del Reno, a breve distanza dal confine svizzero."}
{"id": "1188227", "revid": "81757", "url": "https://it.wikipedia.org/wiki?curid=1188227", "title": "Liechtensteiner-Cup", "text": "La Coppa del Liechtenstein (ted. \"Liechtensteiner-Cup\") \u00e8 l'unico trofeo per societ\u00e0 calcistiche del Liechtenstein, in assenza di un campionato nazionale (le squadre del Liechtenstein partecipano infatti ai campionati svizzeri). Organizzata dalla Liechtensteiner Fussballverband, prevedeva fino al 2020-2021 il diritto per il vincitore di partecipare al secondo turno preliminare dell\u2019Europa League; dalla stagione 2021-2022, la squadra campione ha accesso al secondo turno preliminare della Conference League. La finale viene disputata al Rheinpark Stadion di Vaduz, l\u2019impianto sportivo calcistico pi\u00f9 grande del Liechtenstein.\nFormula.\nLa coppa nazionale del Liechtenstein ha una formula del tutto particolare. Dato lo scarso numero di vere e proprie squadre (sono solo sette), le societ\u00e0 possono infatti iscrivere alla competizione anche una formazione \"B\", una formazione \"C\", o una formazione con giocatori di una specifica nazione straniera.\nCos\u00ec nell'edizione 2006-2007 il Vaduz ha iscritto tre squadre, il Triesen ha iscritto la propria prima squadra ed una formazione composta da giocatori spagnoli (\"Triesen Espa\u00f1ol\") mentre lo Schaan, oltre alla propria formazione base, ha iscritto un undici italiano noto come \"Schaan Azzurri\".\nSquadre.\nQuesta \u00e8 la lista dei sette principali club del Liechtenstein. Tutti hanno raggiunto almeno una volta la finale, mentre cinque hanno potuto alzare al cielo almeno una volta la coppa.\n\"*: Per categoria si intende la categoria nelle divisioni calcistiche svizzere.\""}
{"id": "1188232", "revid": "486946", "url": "https://it.wikipedia.org/wiki?curid=1188232", "title": "Liechtensteiner Cup", "text": ""}
{"id": "1188240", "revid": "124815551", "url": "https://it.wikipedia.org/wiki?curid=1188240", "title": "Atripalda", "text": "Atripalda \u00e8 un comune italiano di abitanti della provincia di Avellino in Campania. \u00c8 stata insignita del titolo di citt\u00e0 con regio decreto del 18 luglio 1867.\nGeografia fisica.\nTerritorio.\nLa cittadina giace lungo il fiume Sabato nell'Irpinia occidentale, a pochi chilometri dalla citt\u00e0 capoluogo cui \u00e8 strettamente connessa.\nSismologia.\nIl territorio comunale \u00e8 parte del distretto sismico dell'Irpinia. In occasione del terremoto del 1980 nella sola cittadina di Atripalda vi furono 1549 senzatetto, pari al 15% della popolazione dell'epoca, oltre a 3 vittime.\nStoria.\nFu fondata, secondo ipotesi fantasiose di antichi scrittori, da Sabatio, pronipote di No\u00e8, il quale dette il nome di \"Sabathia\" al primo insediamento umano che trov\u00f2 vita lungo la vasta fascia di terra bagnata dal corso fluviale del Sabato, cos\u00ec denominato proprio in omaggio al discendente di No\u00e8. Ipotesi meno fantasiose vedono le origini di Atripalda affondare le radici anche nel sangue dei martiri cristiani: lo \"Specus Martyrum\", conservato all'interno della chiesa madre dedicata a Sant'Ippolisto e San Sabino (patrono della citt\u00e0), \nI luoghi dove intorno all'anno mille sarebbe nato il primo nucleo di Atripalda avevano ospitato \u2013 sul pianoro tufaceo che da nord-ovest domina il centro abitato \u2013 \"Abellinum\", un insediamento sannita, poi colonia romana sorta per volont\u00e0 di Silla nell'82 a.C., poco dopo le riforme agrarie promosse dai Gracchi. La comunit\u00e0 di Abellinum era prevalentemente formata da \"milites lassi\" \u2013 trapiantati da Silla tra le mura di Civita \u2013 i quali ripopolarono questo lembo di terra irpina dopo aver allontanato da essa i primi abitanti, cio\u00e8 i \"Sabatini\" che vengono considerati i grandi antenati degli atripaldesi. Civita fu anche il rifugio di ex legionari dell'imperatore Augusto che, come racconta Plinio, sostenne l'annessione di Abellinum all'Apulia. In epoca successiva, tra il 220 ed il 230 d.C., giunsero nell'antica citt\u00e0 di Silla i veterani dell'imperatore Alessandro Severo provenienti dall'Asia Minore. In questo vorticoso avvicendamento di popoli e di tradizioni, non tutta la primitiva gente sabatina abbandon\u00f2 la terra di origine: molti indigeni, nel corso dei decenni, furono inesorabilmente assorbiti dagli Abellinati dai quali appresero la lingua latina e con i quali conobbero momenti di splendore e di grandezza.\nCrisi economiche (III e IV secolo d.C), violenti terremoti (346 d.C.), disastrose eruzioni vulcaniche (476 d.C.), invasioni di territori nel corso della guerra tra Bizantini e Goti (535-555 d.C.) e la penetrazione sull'intero territorio della Penisola dei Longobardi a partire dalla Pasqua del 568 spinsero fuori dalla mura di Abellinum la colonia romana che si trasfer\u00ec laddove sorge Avellino. Civita si spense dopo secoli di vita intensamente vissuti come testimoniano le scoperte archeologiche - resti di sepolcreto, di anfiteatro, di edifici termali, di strade - che si sono susseguite nel tempo nonostante che il cemento \u2013 croce e delizia dell'urbanistica moderna \u2013 abbia tentato di archiviare per sempre l'antichit\u00e0 nella lunga notte dell'oblio.\nNel corso dei secoli successivi, Atripalda ha comunque conosciuto il dominio di Longobardi, Svevi, Angioini, Aragonesi, Francesi, Spagnoli, Saraceni e Greci.\nDopo la morte di Civita, mentre sulla sponda sinistra del Sabato l'Abellinum sillana si era ormai fisicamente esaurita, sulla sponda opposta un re longobardo, Troppualdo, riusciva ad ottenere il riconoscimento di autonomia per la popolazione sparsa nella zona, distaccandola amministrativamente dalla vicina Avellino longobarda. Era l'atto di nascita di Atripalda. Troppualdo (da cui deriva anche il nome dell'odierna Atripalda), nel corso del secolo XI, edific\u00f2 la sua fortezza in cima ad un'altura che sovrasta la cittadina irpina. Le rovine di questo castello rammentano il pi\u00f9 antico atto di galanteria in Italia: \u00e8 lo storico-statista Pasquale Stanislao Mancini (1817-1888) che parla nel riferire dell'ospitalit\u00e0 accordata in una notte d'inverno del 1254 allo svevo re Manfredi dai signori del maniero Marino e Corrado Capece, fedeli agli Svevi. Il giovane re, braccato dalle truppe papaline, abbandon\u00f2 Napoli diretto verso il principato di Taranto. I signori Capece, non temendo le rappresaglie del papato, aprirono i portoni del castello al re fuggiasco. \"Il buon re Manfredi - rievoca il Mancini - educato alla gentilezza, all'amore ed alla poesia, volendo retribuire di qualche insolito onore l'ospitale accoglienza ricevuta dai fratelli Capece, fattesi venire avanti le due loro giovani spose che erano di rarissima bellezza, volle che ai suoi fianchi sedessero e seco lui familiarmente desinassero\".\nDell'evento molto interessante \u00e8 la testimonianza nella \"Historia\" di Nicol\u00f2 Jamsilla: \"Il costume e la superbia delle corti obbligava in quei tempi i sovrani a sedere soli a pranzo, escludendo rigorosamente le donne, ritenute esseri inferiori, ma il re Manfredi volle che fosse spezzata questa barbara usanza dicendo: spezzer\u00f2 io questa barbarie cominciando dal d\u00ec di oggi e il castello di Tripaldo serber\u00e0 memoria di me\". Dello storico castello - che lo stesso re Manfredi, in virt\u00f9 di quell'atto di galanteria, immaginava come \"qualche cosa di sacro per le belle italiane\" delle future generazioni - non restano che pietre.\nNell'epoca feudale (siamo qui nel 1502), la citt\u00e0 della riva del Sabato divenne dominio della regina Giovanna, nipote del re spagnolo Ferdinando il Cattolico. A distanza di dieci anni, il 13 settembre 1512, l'antica terra dei Sabatini fu ceduta per 25.000 ducati a Alfonso Branai (o Granai) Castriota, primo marchese di Atripalda dal 1513, discendente di Vrana Konti, uno dei pi\u00f9 stretti collaboratori, consulenti e uno dei migliori comandanti di Giorgio Castriota Scanderbeg, famoso eroe albanese nella guerra contro gli ottomani. Da Alfonso nacque Camilla, la quale, sposando nell'anno 1517 Ferrante Caracciolo, il Marchese di Castellaneta, cede a costui il drittlo di ricomperare il feudo di Atripalda.\nNel 1559, il \"feudo Tripalda\" pass\u00f2 nelle mani del nobile finanziere genovese Giacomo Pallavicini Basadonna che l'acquist\u00f2 per 60.200 ducati. Il governo del finanziere genovese serv\u00ec a rafforzare l'innata vocazione al commercio degli abitanti della zona, i quali, gi\u00e0 prima della venuta del Basadonna in Irpinia, coltivavano con successo l'\"arte del mercanteggiare\" lungo le sponde del fiume Sabato. Un episodio verificatosi nel 1560 (quindi all'epoca del Basadonna) sarebbe la dimostrazione di quanto forte sia stato l'influsso esercitato sulla popolazione residente dal nobile genovese in tema di finanze e di reperimento di risorse necessarie per la gestione del feudo: gli Atripaldesi, in quell'anno, decisero di realizzare una strada \"dentro la terra\" per imporre il pagamento del pedaggio a quanti, per portarsi dai paesi limitrofi nel vicino capoluogo, cio\u00e8 ad Avellino, dovevano attraversare il territorio di Atripalda. Nel 1564, con rogito del notaio Bernardino Brusatori di Fermo, il Basadonna permut\u00f2 il \"feudo di Tripalda\" con i feudi posseduti dal nobile casato di Domizio Caracciolo nel ducato di Milano, a Gallarate.\nCon i Caracciolo la cittadina visse un periodo di notevole splendore, dal 1564 fino al 1806, epoca in cui venne abolita la feudalit\u00e0. Nel ducato di Atripalda dopo Domizio, I duca di Atripalda, della prestigiosa famiglia Caracciolo si susseguirono Marino I (1535-1591), cavaliere distintosi a Lepanto, Camillo (1563-1617), Marino II (1587-1630), Francesco Marino I (1631-1674), Marino III (1668-1720), Francesco Marino II (1688-1727), Marino Francesco I (1714-1781), Giovanni (1741-1800) e Marino Francesco II (1783-1844).\nI Caracciolo, con una programmazione \"rivoluzionaria\", seppero incentivare le risorse dell'intera valle bagnata dal Sabato. Le filande, l'industria del ferro, la lavorazione del rame, della carta e della lana concorsero ad assicurare agli Atripaldesi un elevato tenore di vita - superiore a quello del vicino Capoluogo - tanto che in quel periodo non furono censiti \"cittadini poveri\" tra la popolazione. Notevole impulso venne assicurato al mondo della cultura che conobbe, grazie al mecenatismo dei Caracciolo, l'Accademia degli Incerti.\nMonumenti e luoghi d'interesse.\nArchitetture religiose.\nChiesa di Sant'Ippolisto Martire.\nImportante edificio religioso di epoca tardo-paleocristiana (Fine XII secolo, circa nel 1174 i primi documenti), fu elevato a collegiata nel 1598, ma l'aspetto architettonico \u00e8 ottocentesco, essendo stata la chiesa restaurata nel 1852. Interessante \u00e8 il tabernacolo, posto nella cappella del Santissimo, e l'altare in stile barocco, alle cui spalle, sopra, c'\u00e8 il \"Martirio di Sant'Ippolisto\", quadro di Nicola Volpe. Da qui si pu\u00f2 accedere allo Specus Martyrum, le cui bellezze pittoriche non sono ben conservate, e al cimitero paleocristiano atripaldese all'aperto, poco pubblicizzato ma alla portata visiva di tutti. La parrocchia fa parte della diocesi di Avellino.\nChiesa di San Nicola.\nQuesta chiesa, situata nella via principale della citt\u00e0, \u00e8 stata ricostruita soltanto da pochi anni (fu danneggiata dal terremoto del 1980), ed \u00e8 in stile moderno. Oltre ad essere una chiesa consacrata, \u00e8 ormai divenuta centro di convegni, di concerti, di vari eventi di tipo culturale.\nChiesa e Convento di S. Giovanni Battista.\nConosciuta come chiesa di San Pasquale, domina la piazza principale di Atripalda ed \u00e8 nelle immediate vicinanze del sito archeologico della Civita.\nArchitetture civili.\nDogana dei Grani.\nNel XIV, quando fu costruita la Regia strada delle Puglie, fu un po' l'edificio che favor\u00ec lo sviluppo commerciale della citt\u00e0. In particolare, fu ben sfruttato il commercio del grano, grazie anche ai vari decreti approvati dai Caracciolo in materia di fisco e diritto. La dogana sovrasta la piazza principale della citt\u00e0 del Sabato. Due suoi particolari sono: l'orologio, con lancette metalliche, sormontato da due campane che ogni quarto d'ora scandiscono il termpo; lo stemma di Atripalda sull'entrata. Quest'edificio funge da Museo Contenitore Archeologico, oltre ad essere sala per convegni, concerti di musica classica, sede di varie attivit\u00e0 culturali.\nPalazzo Caracciolo.\nCostruito vicino al Castello Truppoaldo, il Palazzo Caracciolo \u00e8 stato edificato nel 1564. Tra la fine del XVI e l'inizio del XVII secolo, fu la residenza della famiglia Caracciolo. Ha uno stile tardo-rinascimentale, \u00e8 a pianta rettangolare e si sviluppa su due piani. Il secondo piano presenta ampie balconate. Un vasto parco, arricchito di piante rare, fontane e giochi d'acqua, impreziosisce sia il retro che il prospetto principale del palazzo. Il 30 aprile del 1912 \u00e8 stato dichiarato monumento nazionale. Oggi il palazzo, a causa delle condizioni atmosferiche e problemi burocratici legati all'eredit\u00e0 dell'intero edificio, riversa in uno stato di abbandono, che ha reso la struttura inagibile.\nCinema Ideal.\nEx cinema cittadino, ubicato in Piazza Umberto I, venne chiuso dopo il terremoto dell'Irpinia. Negli ultimi anni sono stati avviati lavori di ristrutturazione, che giacciono incompiuti al giorno d'oggi, a causa di un contenzioso tra i vari proprietari.\nSiti archeologici.\nAbellinum.\nAbellinum era un'antica citt\u00e0 sannita e poi romana, assoggettata dall'impero dopo la sconfitta caudina e dopo la Guerra civile tra Mario e Silla, che fu vinta da Silla contrariamente allo schieramento irpino. \u00c8 sede di un parco archeologico dove si pu\u00f2 ammirare soprattutto la Domus romana, di propriet\u00e0 di Silla. Da Abellinum \u00e8 nata prima Avellino e poi il successivo feudo Tripalda, che diverr\u00e0 Atripalda pi\u00f9 tardi. Le notizie dei vescovi avellinesi ripresero per\u00f2 soltanto dopo il 1000 e la diocesi fu poi unita a quella di Frigento sotto il nome di Diocesi di Avellino. Purtroppo, a causa di vicissitudini tra l'amministrazione atripaldese, la pro loco e la famiglia proprietaria del terreno, la visita del sito era stata momentaneamente sospesa. Nel corso del 2017, sono riprese regolarmente le visite al sito archeologico, con il supporto delle guide della pro loco locale.\nSpecus Martyrum.\nLa grotta dello Specus Martyrum fungeva all'inizio da catacomba per i santi martiri che vi si trovano e per i fedeli cristiani che si nascondevano all'interno per pregare. Con l'Editto di Costantino, nei secoli successivi, fu costruita una scala d'accesso. Nello specus furono traslate i resti mortali di San Sabino di Avellino (vescovo di Abellinum nei primi decenni del VI secolo) il 16 settembre 1612. Nel 1629 fu costruita un'altra scala di accesso alla grotta, che parte dalla chiesa di origine paleocristiana che la sovrasta. Sempre in tale periodo, le volte della cappella furono affrescate con dipinti raffiguranti la vita dei primi martiri cristiani e dei santi pi\u00f9 vicini all'Irpinia. La \"Cappella del tesoro\" fu costruita nel primo settecento per volere del Barone di Donato al fine di conservare in piccole urne i resti mortali dei santi martiri (le tombe site nello spazio davanti all'altare maggiore, dove riposa San Sabino, sono vuote). Un altro elemento di grandissimo interesse \u00e8 un quadro, a fianco della cappella del tesoro, che rappresenta in tre momenti il martirio di Sant'Ippolisto cui \u00e8 dedicata la chiesa. La volta centrale dello Specus cedette per ben due volte: dopo la costruzione della seconda scala e dopo il terremoto del 1980. La piccola cappella \u00e8 consacrata, ma talvolta si tengono anche piccoli concerti cameristici ed \u00e8 possibile accedervi, quando non ci sono particolari ricorrenze civili o religiose, dalla chiesa di Sant'Ippolisto.\nAltro.\nMonumento ai caduti.\nIl monumento ai caduti \u00e8 una statua bronzea dedicata al milite ignoto, sorretta da una base rettangolare in pietra, che sovrasta piazza Umberto I. Sotto di essa \u00e8 presente una fontana ornamentale.\nFu inaugurato il 13 giugno 1927 e and\u00f2 a sostituire la vecchia fontana circolare di pietra, la quale, frazionata, per un certo periodo, costituir\u00e0 due fontane circolari davanti alla Dogana.\nIl gruppo statuario presenta due soldati: il primo regge una pistola puntata verso l'orizzonte; l'altro, agonizzante, \u00e8 abbracciato dal primo (che, evidentemente, punta la pistola verso il nemico che ha ferito il secondo).\nAree naturali.\nSituata nel centro cittadino, la villa ospita al suo interno una biblioteca, attrezzature per bambini e un'area adibita alle manifestazioni teatrali.\nInaugurato dopo il terremoto dell'1980, ospita varie iniziative locali come il \"Children's Day\", dedicato completamente all'intrattenimento dei bambini. Esso \u00e8 situato lungo la Via Appia, che collega Atripalda ad Avellino.\nSituato in contrada San Gregorio, \u00e8 un parco-pineta aperto al pubblico; ospita al suo interno un'area \"picnic\" con \"barbecue\" e un'area giochi riservata ai bambini.\nSociet\u00e0.\nEtnie e minoranze straniere.\nAl 31 dicembre 2009 nel territorio di Atripalda risultano residenti 230 stranieri. I gruppi pi\u00f9 numerosi sono quelli di:\nFonte: ISTAT\nLingue e dialetti.\nAccanto alla lingua italiana, ad Atripalda si parla il dialetto irpino.\nTradizioni e folclore.\nFal\u00f2 di San Sabino.\n, si ripete ogni anno la sera precedente la festa patronale (cio\u00e8 la sera dell'8 febbraio). Viene inaugurato e acceso il fal\u00f2 principale in piazza, ma ogni quartiere ha diritto, se vuole, al suo piccolo fal\u00f2. Tradizionalmente, vengono arrostite alla brace, quando il fal\u00f2 comincia a spegnersi, vari cibi come salsicce e carne.\nVia Crucis.\nOgni anno, in occasione del Venerd\u00ec Santo, si tiene la tradizionale Via Crucis (il cui titolo reale \u00e8 la frase pronunciata da Ges\u00f9 sulla croce \"El\u00ec, El\u00ec, Lem\u00e0 Sabachtan\u00ec\", Dio mio, dio mio, perch\u00e9 mi hai abbandonato), spettacolo ovviamente basato sulla condanna e sulla morte di Ges\u00f9, ma non riconosciuto religiosamente organizzato dall'Associazione Pro Loco Atripaldese. Negli anni passati, la scena della condanna si svolgeva sul grande sagrato della Chiesa madre, mentre negli ultimi anni questa azione si programma sempre sugli antichi scavi di Abellinum, che rendono quasi pi\u00f9 reale l'evento (essendo Ges\u00f9 morto in epoca romana imperiale). Il luogo del Calvario, il G\u00f2lgota, \u00e8 rappresentato dalla zona antistante il Convento di San Pasquale: qui, come prevede la storia, avviene la crocifissione e la morte di Ges\u00f9. I dialoghi vengono tratti dal testo \"Quid est veritas\" del magistrato Matteo Claudio Zarrella.\nCultura.\nIstruzione.\nBiblioteca comunale.\nLa biblioteca di Atripalda nasce ufficialmente nel 1974, con la legge 49 della regione Campania per l'istruzione, dopo essere stata luogo \"annesso\" alla Biblioteca di Montevergine (a partire dal 1963). Possiede 25.000 documenti e libri (di cui 5.000 per ragazzi) con un archivio giornalistico che contiene periodici dal 1830. L'Archivio Storico del comune dal 1790 \u00e8 conservato in questo luogo. In parte dell'edificio, sito nella Villa Comunale, \u00e8 stata costruita una mediateca. Infine, la biblioteca possiede una sala conferenze e una sala studio, oltre a vari tavoli disposti nel grande atrio principale. Molti fondi hanno migliorato l'archivio culturale di questa biblioteca, tra cui: il \"Fondo Capozzi\" con vari pezzi storici originari e pergamene del 1200; il \"Fondo Aquino\" con volumi d'arte in lingua inglese; il \"Fondo Barbarito\" con volumi sulla storia della Chiesa.\nEventi.\nGiullarte.\nOgni anno, nella prima settimana di settembre, si tiene nel centro storico del paese l'evento di \"Giullarte - Festival Internazionale artisti di strada e mestieri\". L'evento dura tre giorni e vede protagonisti artisti di strada provenienti da tutto il mondo che si esibiscono per le strade e le piazze della citt\u00e0 antica; per l'occasione vengono riaperte le antiche botteghe degli artigiani atripaldesi. Il festival nel 2010 ha raggiunto la XV edizione, e ha visto come ospiti d'eccezione \"I clowns\", protagonisti dell'omonimo film di Federico Fellini. Nel 2011, con un finanziamento regionale, la manifestazione \u00e8 stata notevolmente migliorata sia dal punto di visto artistico che commerciale. Negli anni successivi l'evento non sar\u00e0 pi\u00f9 organizzato.\nInfrastrutture e trasporti.\nStrade.\nAtripalda pu\u00f2 benissimo essere considerata una continuazione di Avellino, essendo i centri situati a soli 3\u00a0km di distanza ed essendo le strade che le collegano comunali. La citt\u00e0 del Sabato \u00e8 servita dalla circumvallazione sud di Avellino, una sorta di tangenziale sud del capoluogo provinciale, in comune con il tratto finale della SS7 bis che collega la rotonda di Torrette di Mercogliano - dunque il casello Avellino Ovest dell'A16 - con la SS 7 presso il casello Avellino est dell'autostrada A16 sito nel nucleo industriale di Avellino (pi\u00f9 o meno nell'area tra Arcella e Manocalzati). Questa strada, in particolare nei momenti di festa cittadina o in occasione del mercato, offre un ottimo collegamento tra la zona periferica di Atripalda con l'altra parte della citt\u00e0, oltre che con l'autostrada.\nSi interseca con la circumvallazione la strada statale 7, nel tratto Avellino-Lioni, facilmente raggiungibile sia tramite il casello autostradale che dalla periferia avellinese. La strada collega l'hinterland atripaldese con tutti i comuni dell'Irpinia e conduce anche alle zone pi\u00f9 remote dell'Alta Irpinia. La strada, in questo tratto, \u00e8 talvolta denominata Ofantina perch\u00e9 segue il tratto del fiume Ofanto proseguendo anche verso la Basilicata.\nAutostrade.\nDi grandissima importanza \u00e8 il raccordo autostradale 2 Avellino-Salerno, che parte dalla piccola zona commerciale \"Appia\" di Atripalda: questa strada collega Atripalda sia con il Sud che con la Puglia Garganica e il Beneventano, perch\u00e9 la variante avellinese 7 bis (che porta al casello autostradale Avellino Est), prima di terminare sulla via Nazionale per Mercogliano, si allaccia a questo raccordo.\nMobilit\u00e0 extraurbana.\nQuesta citt\u00e0 inoltre \u00e8 un passaggio d'obbligo per molte linee di autotrasporti irpini: la maggior parte dei pullman avellinesi diretti alla zona centrale dell'Irpinia passano per Atripalda proprio a causa della posizione della SS 7, che pu\u00f2 essere raggiunta sia con la sua variante che tramite i paesi vicini.\nDal 1947 al 1973 Atripalda fu collegata ad Avellino da una linea filoviaria.\nFerrovie.\nAtripalda \u00e8 servita dalla stazione di Avellino, situata poco distante dal centro.\nSport.\nLa principale societ\u00e0 sportiva cittadina \u00e8 la Pallavolo Atripalda. Ha disputato dal 2011 al 2013 il campionato di Serie A2, dal quale viene esclusa nel corso della stagione 2013-2014. La societ\u00e0 fu fondata nel 1979 e nel 2010 ha acquisito il titolo sportivo della Pallavolo Avellino per disputare il campionato di Serie B1 2010-2011. Retrocessa al termine della stagione 2011-2012, acquisisce il titolo della Volley Lupi Santa Croce per disputare la serie cadetta. In questa stagione vince la Coppa Italia di Serie A2 di pallavolo maschile, primo trofeo della sua storia.\nNell'ottobre 2014 viene fondato l\"A.S.D. Atripalda VolleyBall\" che disputa per la stagione 2015/16 il campionato regionale di Serie C.\nCalcio.\nDopo le mancate iscrizioni di Atri Calcio e F.C. Sporting Atripalda avvenute nel 2014, il principale club calcistico cittadino \u00e8 divenuto l'Abellinum Calcio 2012 che milita attualmente nel campionato di promozione 2017/2018."}
{"id": "1188241", "revid": "124018986", "url": "https://it.wikipedia.org/wiki?curid=1188241", "title": "Baldovino I di Fiandra", "text": "Origine.\nSecondo la \"Genealogia Comitum Flandri\u00e6 Bertiniana\", e la \"Lamberti Genealogia Comitum Flandri\u00e6\" era figlio di Odacre, conosciuto anche come Audacer o Odoscer di Harlebec e della moglie di cui non si conoscono n\u00e9 gli ascendenti n\u00e9 il nome.Ancora secondo la \"Genealogia Comitum Flandri\u00e6 Bertiniana\", e la \"Lamberti Genealogia Comitum Flandri\u00e6\", Odacre era figlio di Enguerrand (o Ingelram o Rowland) di Harlebec e della moglie di cui non si conoscono n\u00e9 gli ascendenti n\u00e9 il nome.\nBiografia.\nLa famiglia di Baldovino da tre generazioni governava le Fiandre col titolo di guardaboschi, sia il padre, Odacre, che il nonno, Enguerrand, che il bisnonno, Lidrico.\nAttorno al Natale 861, Baldovino rap\u00ec Giuditta (843/4-dopo l'870), la figlia del re dei Franchi occidentali, Carlo il Calvo, molto probabilmente dopo essersi sposati nel monastero di Senlis, dove, secondo gli Annales Bertiniani e gli \"Hincmari Remensis Annales, \"Giuditta si trovava, poich\u00e9 dopo essere rimasta vedova del secondo marito, Ethelbald, Re del Wessex, sempre secondo gli Annales Bertiniani e gli \"Hincmari Remensis Annales\", aveva venduto tutte le sue propriet\u00e0 nel Wessex e aveva fatto ritorno in Francia.La fuga di Baldovino e Giuditta, citata anche dagli \"Annales Blandinienses\", era stata concordata ed era avvenuta apparentemente con il consenso del fratello di Giuditta, Luigi il Balbo. Infatti, secondo gli Annales Bertiniani, nell'862, Luigi fu accusato di avere aiutato la sorella, Giuditta, a fuggire con Baldovino.\nFurioso, il padre di Giuditta ordin\u00f2 ai suoi vescovi di scomunicare la coppia; i fuggitivi si rifugiarono presso la corte di Lotario II di Lotaringia, cugino di Giuditta, in cerca di protezione, prima di recarsi da Papa Niccol\u00f2 I per perorare la loro causa. Il Pontefice avvi\u00f2 le trattative diplomatiche e chiese a Carlo il Calvo di accettare l'unione come legalmente vincolante, e di accogliere la giovane coppia alla sua corte, cosa cui infine acconsent\u00ec. La coppia ritorn\u00f2 cos\u00ec in Francia e si spos\u00f2 ufficialmente ad Auxerre nell'863.La vicenda \u00e8 confermata anche dal cronista Flodoardo, nella sua \"Historia Remensis Ecclesiae\".\nBaldovino ricevette delle terre a Sud della Schelda, le Fiandre, bench\u00e9 queste ricoprissero un'area di dimensioni inferiori rispetto al corrispondente gau esistito nell'Alto Medioevo, tra cui senz'altro le contee di Gand, Bruges e Courtrai affinch\u00e9 le proteggesse dagli attacchi dei Vichinghi. Inoltre nell'863, ricevette la contea di Ternois e divenne abate laico dell'abbazia di St Peter di Gent. In pratica, divenne conte delle Fiandre.\nBaldovino \u00e8 citato nel documento, datato 14 giugno 877, che si pensa scritto dall'imperatore Carlo il Calvo, in previsione della propria morte, che invita i suoi conti ad appoggiare suo figlio, Luigi il Balbo.\nUna leggenda attribuisce a Baldovino la costruzione della chiesa di San Donato (\"Sint Donaatskapittel\") a Bruges.\nSecondo gli \"Annales Vedastini\" Baldovino I mor\u00ec nell'879, data confermata dal \"Cartulaire de l'abbaye de Saint-Bertin\" che precisa che fu sepolto nell'abbazia di San Bertino a Saint-Omer (Passo di Calais). Anche gli \"Annales Blandinienses\" ricordano la morte di Baldovino, ricordato come figlio di Odacre (\"Balduvinus filius Audacri\")\nMatrimonio e discendenza.\nBaldovino aveva sposato Giuditta, la figlia di Carlo il Calvo. Giuditta era gi\u00e0 stata sposata con il Re del Wessex, Ethelwulf e poi con suo figlio Etelbaldo del Wessex, successivo Re del Wessex, da cui non aveva avuto figli. Baldovino da Giuditta ebbe cinque figli:"}
{"id": "1188249", "revid": "339392", "url": "https://it.wikipedia.org/wiki?curid=1188249", "title": "Amichevoli", "text": ""}
{"id": "1188252", "revid": "219110", "url": "https://it.wikipedia.org/wiki?curid=1188252", "title": "Cabinet (formato di file)", "text": "Cabinet (CAB) \u00e8 il formato compresso nativo di Microsoft Windows. Supporta la firma digitale ed \u00e8 utilizzato in diverse applicazioni, soprattutto Microsoft, come Windows Installer, o nell'installazione di ActiveX.\nOriginariamente fu chiamato Diamond.\nIl formato CAB pu\u00f2 utilizzare tre diversi metodi di compressione:\nL'estensione CAB \u00e8 anche utilizzata da InstallShield per i suoi archivi, ma non \u00e8 lo stesso formato.\nI file con estensione CAB sono facilmente danneggiabili, in quanto spesso sono archivi di dimensione elevata, \u00e8 pertanto consigliabile avere cura dei supporti sui quali essi vengono registrati, come CD o DVD, per evitare di avere problemi durante installazioni o processi simili."}
{"id": "1188253", "revid": "110157", "url": "https://it.wikipedia.org/wiki?curid=1188253", "title": "Fiona (nome)", "text": "Origine e diffusione.\nSi tratta di una forma femminile del nome irlandese \"Fionn\", che significa \"bianco\", \"bello\", \"giusto\", e ha quindi significato analogo a diversi altri nomi quali Leocadia, Chiara, Bianca, Candida, Labano, Leucio, Alba e Gwyn. Potrebbe basarsi anche sull'irlandese \"f\u00edon\", \"vino\". Attualmente esiste la tendenza ad usare Fiona come diminutivo dell'irlandese \"Fionnuala\" (con cui condivide, in parte, l'etimologia).\nVenne usato dal poeta scozzese James Macpherson (1736\u20131796) nei suoi \"Canti di Ossian\": questa in effetti \u00e8 probabilmente la prima occorrenza del suo uso, ed \u00e8 possibile che il nome sia stato creato dallo stesso Macpherson. Venne poi usato come pseudonimo da William Sharp (1855-1905), per firmare come \"Fiona McLeod\" alcuni suoi romanzi romantici. Da quel momento il nome divenne popolare in Inghilterra. Assunse poi popolarit\u00e0 nei paesi di lingua tedesca, trovandosi al quarantanovesimo posto tra i nomi pi\u00f9 popolari nel 2008 in Germania.\nOnomastico.\nIl nome \u00e8 adespota, non essendo portato da alcuna santa. L'onomastico si pu\u00f2 festeggiare il 1\u00ba novembre, festa di Ognissanti."}
{"id": "1188256", "revid": "92723", "url": "https://it.wikipedia.org/wiki?curid=1188256", "title": "Ordine libanese maronita", "text": "L'Ordine libanese maronita (in latino \"Ordo libanensis maronitarum\") \u00e8 un istituto di vita consacrata della Chiesa maronita: i membri dell'ordine, detti anche baladiti, pospongono al loro nome la sigla O.L.M.\nStoria.\n\u00c8 il pi\u00f9 antico ordine della Chiesa cattolica di rito maronita. Ispirato al monachesimo antoniano, venne fondato da tre monaci di Aleppo (il diacono Gabriel Haw\u0101 e i laici 'Abdallah Qaraali e Youssef al-Betn) il 10 novembre del 1695, con l'appoggio del patriarca di Antiochia Stefano Douayhy (\u2020 1704).\nIn origine era chiamato \"Ordine aleppino libanese antoniano maronita\".\nLa regola dei monaci venne riveduta e approvato da papa Clemente XII il 31 marzo 1732. Nel 1770 l'Ordine si divise in 2: l'Ordine maronita Mariamita e l'Ordine libanese maronita.\nAttivit\u00e0 e diffusione.\nAl 31 dicembre 2005 l'ordine contava 71 monasteri e 368 religiosi, 268 dei quali sacerdoti."}
{"id": "1188259", "revid": "232", "url": "https://it.wikipedia.org/wiki?curid=1188259", "title": "Cabinet (file)", "text": ""}
{"id": "1188268", "revid": "33689", "url": "https://it.wikipedia.org/wiki?curid=1188268", "title": "Cabinet", "text": ""}
{"id": "1188272", "revid": "245802", "url": "https://it.wikipedia.org/wiki?curid=1188272", "title": "Zio Paperone e la disfida dei dollari", "text": "Zio Paperone e la disfida dei dollari (\"Uncle Scrooge in \"Only a Poor Old Man\"\") \u00e8 una storia a fumetti disney di 32 tavole scritta e disegnata da Carl Barks nel 1952.\nQuesta storia \u00e8 nota anche con il titolo Zio Paperone in \"Solo un povero vecchio\".\nVenne pubblicata negli Stati Uniti per la prima volta sul numero 386 di \"Four Color\" del marzo 1952. In Italia venne pubblicata per la prima volta sul numero 317 degli \"Albi d'Oro\" del 4 giugno 1952.\n\u00c8 considerata una delle migliori storie mai realizzate da Barks, oltre ad essere una dei pi\u00f9 importanti lavori sul carattere di Paperon de' Paperoni. L'episodio \"La liquidit\u00e0 \u00e8 tutto\" della serie \"DuckTales - Avventure di paperi\" \u00e8 parzialmente ispirato a questa storia.\nTrama.\nLa storia si apre con lo zio Paperone che si tuffa nei soldi e decide di consigliare il nipote Paperino, raccontadogli la storia della sua vita. Ma il suo racconto \u00e8 interrotto prima dalle tarme che divorano i dollari di carta, e infine dai Bassotti che si aggirano intorno al deposito con l'evidente scopo di derubarlo.\nPaperone decide di prevenirli e nasconde a loro insaputa il suo denaro in un lago. Tuttavia i Bassotti scoprono anche questo nascondiglio del denaro. La loro azione successiva \u00e8 quella di comperare tutti i terreni circostanti il lago. Quindi tentano di distruggere la diga in modo da far finire tutto il denaro nei loro terreni (a quel punto sarebbe legalmente loro). Dopo una serie di tentativi, tutti rintuzzati dal vecchio papero e dai suoi nipoti, i Bassotti riescono nel loro scopo, facendo divorare la diga di legno da una specie di supertermiti simili a scarafaggi. Ma, alla fine, ancora una volta vengono sconfitti dall'astuzia di Paperone. Paperone, infatti, dopo essersi complimentato con loro perch\u00e9 questa volta l'hanno sconfitto, chiede di fare un'ultima nuotatina nel suo oro e si getta nel denaro, di fronte ai Bassotti esterrefatti, rifacendo il numero all'inizio della storia. Questo spettacolo induce i Bassotti ad imitarlo: si tuffano nel denaro, e prendono una fortissima botta in testa, perdendo i sensi. Ora che i Bassotti sono svenuti, Paperone pu\u00f2 riprendere i propri averi.\nQuando la storia appare conclusa, Paperone vorrebbe spiegare ai nipoti la bellezza di essere ricchi - ma Paperino, che ha visto la grandissima quantit\u00e0 di grattacapi che ha vissuto in questi giorni, gli chiede solo di essere pagato e poi se ne va, definendolo, malgrado il suo denaro, \"solo un povero vecchio\" (\"an old poor man\", il titolo originale).\nE tuttavia la storia si chiude con lo zio Paperone contento del suo stato, che si getta nel denaro e ripete, per la terza volta, il suo numero."}
{"id": "1188275", "revid": "146644", "url": "https://it.wikipedia.org/wiki?curid=1188275", "title": "Repubblica Argentina", "text": ""}
{"id": "1188277", "revid": "712828", "url": "https://it.wikipedia.org/wiki?curid=1188277", "title": "Citt\u00e0 delle nuvole", "text": ""}
{"id": "1188281", "revid": "125749536", "url": "https://it.wikipedia.org/wiki?curid=1188281", "title": "Canale Emiliano Romagnolo", "text": "Il Canale Emiliano Romagnolo, noto anche come CER, \u00e8 una delle pi\u00f9 importanti opere idrauliche dell'Emilia-Romagna e d'Italia, con funzioni di vettore d'acqua di superficie a prevalente, ma non esclusivo, uso irriguo a servizio di un territorio caratterizzato da un'agricoltura particolarmente idroesigente e da diffusi insediamenti civili ed industriali. Lungo 135 km, \u00e8 il pi\u00f9 lungo corso d'acqua artificiale italiano. \u00c8 gestito dal Consorzio di bonifica di secondo grado per il Canale Emiliano Romagnolo, organismo di diritto pubblico costituito per lo studio, la realizzazione e l'esercizio del canale e delle opere irrigue di interesse comune dei consorzi di bonifica dell'Emilia e della Romagna associati e di altri soggetti operanti nella pianura sud-orientale della regione, a est del fiume Panaro e a sud del fiume Reno, sino al mare Adriatico. \nGeografia.\nIl canale \u00e8 situato nella regione Emilia-Romagna, in una zona delimitata dai fiumi Po, Panaro, Reno e la via Emilia.\nNasce a Sant'Agostino, dal Cavo Napoleonico (progetto concepito all'inizio del XIX secolo per ristabilire la confluenza del Reno nel Po e realizzato solo nel 1955) tra Ferrara e Bologna, concludendo il suo percorso in provincia di Rimini. L'acqua del Po viene sollevata e immessa nel Cavo Napoleonico dall'impianto del Palantone (comune di Bondeno), costruito e gestito dal Consorzio di bonifica di secondo grado per il Canale Emiliano Romagnolo.\nIl territorio interessato dal Canale Emiliano Romagnolo ha una superficie di oltre 3.000\u00a0km2, distribuita in Emilia-Romagna nelle province di Ferrara, Bologna, Ravenna, Forl\u00ec-Cesena e Rimini (nel 2017 a Bellaria, nel riminese \u00e8 stato inaugurato un altro tratto di 2 km). Le dotazioni idriche di cui il Consorzio dispone provengono da due concessioni di derivazione, dal fiume Po e dal fiume Reno ad uso irriguo e di bonifica e ad uso industriale.\nStoria.\nIl primo progetto del Canale Emiliano Romagnolo risale al 1620, quando l'abate Raffaello Tirelli, originario di Reggio Emilia, propone al duca Cesare d'Este l'idea di prendere le acque dal Po per irrigare le province di Piacenza, Parma, Reggio Emilia, Modena e Bologna.\nSuccessivamente un progetto organizzato secondo quest'idea, presentato nel 1863 al governo di Torino fu rinviato per ragioni politiche. Destino uguale per un terzo progetto presentato nel 1893.\nOccorrer\u00e0 attendere ancora un mezzo secolo perch\u00e9 l'idea faccia il suo corso e che il nuovo progetto, presentato dall'ingegnere Mario Giandotti, sia oggetto di un decreto reale del 28 settembre 1939.\nIl trauma della seconda guerra mondiale blocca nuovamente il progetto, che nel 1947 trova la sua versione definitiva combinando le esigenze delle piene del Reno con quelle dell'irrigazione delle pianure bolognese e romagnola. Il punto di derivazione del Po \u00e8 spostato a Bondeno (FE), al confine fra le regioni Emilia-Romagna, Lombardia, e Veneto e le province di Modena, Ferrara, Mantova e Rovigo.\nL'inizio reale dei lavori si situa nel 1955. Molte cose sono cambiate da allora, per diverse cause, tanto politiche, che amministrative, finanziarie o pratiche; il progetto originario fu notevolmente ampliato: da un semplice canale di adduzione a un sistema idrico complesso comprendente anche le derivazioni verso le utenze. Utenze che non sono pi\u00f9 soltanto del settore dell'agricoltura ma rappresentate anche da impieghi civili, produttivi, ambientali e turistici.\n\u00c8 la nuova configurazione del Canale Emiliano Romagnolo, oggi sistema strategico d'importanza nazionale, atta a risolvere definitivamente i problemi d'approvvigionamento di acque delle cinque province orientali della Regione (Ferrara, Bologna, Ravenna, Forl\u00ec-Cesena e Rimini) anche grazie all'attivit\u00e0 di ricerca e sperimentazione sull'irrigazione e sviluppo del'agricoltura e del territorio, avviata dal 1943 con un primo decreto di concessione e ripresa dal 1959 ad oggi.\nSistema idrico.\nDi seguito \u00e8 riportata la tabella riassuntiva infrastrutturale del sistema idrico del Canale Emiliano Romagnolo, divisa per tratti (impianti o derivazioni) e in base all'anno di costruzione.\nDerivazione principale.\nL'alimentazione principale del Canale Emiliano Romagnolo viene assicurata mediante derivazione dalla sponda destra del Po a Salvatonica di Bondeno, in prossimit\u00e0 dell'opera di scarico nel fiume del Cavo Napoleonico. L'immissione nel Cavo delle acque derivate dal Po avviene mediante l'impianto di sollevamento del Palantone, progettato per la portata massima assentita di 68\u00a0m\u00b3/s). \nA Sant'Agostino, sulla sponda orientale dello scolmatore, ha inizio il canale principale, preposto, con uno sviluppo complessivo attuale di 135\u00a0km, dal Cavo Napoleonico al Rio Pircio, all'approvvigionamento idrico dei territori ubicati in destra del fiume Reno. Il canale, a sezione trapezia interamente rivestita in conglomerato cementizio, si stacca dalla sponda orientale dell'Attenuatore con un'opera di regolazione a gravit\u00e0 dimensionata per una portata iniziale di 60\u00a0m\u00b3/s.\nDopo aver sottopassato il Reno, il canale prosegue con andamento nord-sud sino in prossimit\u00e0 dell'abitato di Galliera ove, a mezzo dell'impianto di partizione e sollevamento della Crevenzosa, la portata viene suddivisa in due frazioni. L'una, sino a un massimo di 13\u00a0m\u00b3/s, defluisce per i canali Riolo e della Botte del Consorzio della Bonifica Renana e si immette nel Reno, in localit\u00e0 Bastia, attraverso la chiavica Beccara Nuova; la restante (47\u00a0m\u00b3/s) prosegue il suo corso lungo il Canale Emiliano Romagnolo. Viene sollevata una prima volta alla quota 13\u00a0m\u00a0s.l.m. a mezzo dell'impianto della Crevenzosa e, dopo un percorso di 8\u00a0km, da un secondo impianto posto ad est di Pieve di Cento, che ne innalza la quota a 17\u00a0m\u00a0s.l.m. Dall'impianto di Pieve di Cento il canale principale prosegue per gravit\u00e0 per circa 90\u00a0km, con sezione trapezia rivestita e con portata via via decrescente, mantenendo un andamento nord-ovest/sud-est parallelo alla via Emilia, fino a raggiungere il fiume Savio. Sulla sponda sinistra del Savio, in localit\u00e0 Mensa di Ravenna, un ulteriore impianto provvede al sollevamento, da quota 14,20\u00a0m\u00a0s.l.m.\u00a0 a quota 16,10\u00a0m\u00a0s.l.m.\u00a0, della portata (9\u00a0m\u00b3/s) destinata al tronco pi\u00f9 orientale del CER, oggi costruito e funzionante per 29\u00a0km nella pi\u00f9 compatta tipologia del \"telaio\" in conglomerato cementizio armato strutturale, a sezione rettangolare, sino alla sponda destra del torrente Rio Pircio, nel territorio riminese.\nNel suo estremo prolungamento, di recente concezione e progettazione, il CER attraversa la provincia di Rimini con un percorso di 31\u00a0km, quasi interamente affrontato con la tipologia di grande tubo sotterraneo, imposta dall'antropizzazione del territorio e resa possibile dal pi\u00f9 contenuto valore (4\u00a0m\u00b3/s) della portata di transito.\nUtilizzi.\nIl Consorzio CER \u00e8 da tempo interessato ad ampliare il proprio bacino di utenza verso gli usi extragricoli anche a favore di soggetti non associati, al fine di ottimizzare la gestione e di migliorare la disponibilit\u00e0 idrica del territorio e ha ottenuto l'approvazione ed il finanziamento di numerosi e importanti progetti di adduzione idrica ad uso plurimo, caratterizzati dalla prevalenza dell'uso irriguo. Sotto il profilo tecnico, gli interventi realizzati si possono sommariamente configurare come rami trasversali, spiccati nelle due direzioni, nord e sud, dall'asta principale del CER a disegnare nel territorio un'ideale \u201cspina di pesce\u201d. Le linee adduttrici alimentano le reti di trasporto minute, specializzate nella distribuzione agricola e civile-industriale. Il tutto sotto forma di reti tubate completamente interrate e quindi di minimo impatto ambientale.\nIl CER detiene inoltre una quota di maggioranza incedibile in seno alla societ\u00e0 PLURIMA s.p.a., costituita con Romagna Acque Societ\u00e0 delle Fonti s.p.a. allo scopo di gestire la risorsa idrica per usi civili e industriali.\nDiramazioni ad uso plurimo nelle aree:\nRicerca e innovazione.\nIl CER svolge da sessant'anni una intensa attivit\u00e0 di ricerca, sperimentazione ed assistenza tecnica sull'irrigazione ed il risparmio idrico, nata con l'obiettivo di consegnare agli agricoltori, assieme all'acqua, tutte le informazioni per un suo uso corretto economico e senza sprechi.\nL'attivit\u00e0 viene principalmente attuata all'interno di progetti europei (Horizon 2020) e della Regione Emilia-Romagna (Gruppi operativi del PEI, PSR 2014-2020). Su tutte le colture erbacee ed arboree da frutta vengono svolte esperienze capaci di individuare il fabbisogno delle specie coltivate, in particolare il volume d'adacquata ed il momento di intervento ottimali, il metodo pi\u00f9 appropriato e la possibilit\u00e0 di limitare i consumi idrici, pur mantenendo la resa e la qualit\u00e0 delle produzioni. Anche applicando strategie di aridocoltura e con gestione delle irrigazioni tese a fornire acqua solo nelle fasi di massima sensibilit\u00e0 all'irrigazione.\nLa sperimentazione ha l'obiettivo di rendere facilmente trasferibili i risultati ottenuti, applicando metodologie basate su criteri climatici o su misurazioni dirette dello stato di stress idrico delle colture che possano essere poi utilizzate in campo per ottenere i minori costi di produzione per unit\u00e0 di prodotto ed il pi\u00f9 elevato standard qualitativo, risparmiando acqua e salvaguardando l'ambiente. Il CER svolge anche importanti studi e ricerche sull'impiego irriguo di acque reflue e sulla rigenerazione qualitativa delle acque attuata con la costruzione di ambienti palustri fitodepuranti.\nI risultati ottenuti nella pluridecennale attivit\u00e0 condotta hanno reso il Consorzio un punto di riferimento nella ricerca irrigua nazionale, permettendo di effettuare con successo vasti programmi di assistenza tecnica irrigua. I principali servizi messi a punto sono:\nOltre alla fruibilit\u00e0 web e SMS, il CER ha sviluppato l'applicazione \"IRRIFRAME-Voice\" capace di comunicare vocalmente con gli agricoltori annullando l'accesso informatico classico.\nPer consigliare le migliori tecnologie irrigue e il relativo impiego \u00e8 stato messo a punto il servizio TECNIRRI, capace di indicare anche la migliore filtrazione dell'acqua e il dimensionamento per ottenere una elevata uniformit\u00e0 di distribuzione. Per consigli sulla concimazione e la fertirrigazione delle colture il CER ha realizzato e messo a disposizione il software FERTIRRIGERE, capace di ottimizzare l'apporto di nutrienti con l'irrigazione. \nTra i Servizi pi\u00f9 graditi agli agricoltori si ricorda quello sulla qualit\u00e0 dell'acqua distribuita dal CER, che permette di ottenere gratuitamente i parametri qualitativi dell'acqua del CER impiegata, .\nEconomia e ambiente.\nIl CER \u00e8 un'opera fondamentale per il mantenimento e lo sviluppo della economia della regione Emilia-Romagna, del settore orto-frutticolo e industriale, oltre che civile, in quanto \u00e8 l'unico corso d'acqua che in estate riesce a garantire la risorsa idrica all'intero territorio romagnolo anche a favore degli usi potabili.\nL'acqua del CER \u00e8 infatti fornita ai tre potabilizzatori di Romagna acque societ\u00e0 delle fonti s.p.a., NIP1-Bassette, NP2-Standiana e Forlimpopoli (Selbagnone) con una portata totale di concessione di 2, 1 m3/s, capace di soddisfare le esigenze di consumo di picco di oltre 800.000 abitanti equivalenti. \nGli effetti del cambiamento climatico hanno portato ad un incremento della necessit\u00e0 d'acqua delle colture di circa il 20-25%, rendendo l'irrigazione sempre pi\u00f9 imprescindibile per il raggiungimento di standard produttivi. \nNelle annate siccitose del 2012 e del 2017 su 75-80.000 ettari di superficie irrigata l'incremento della produzione lorda vendibile \u00e8 stato stimato in circa 350 milioni di euro e i 340 milioni di metri cubi d'acqua prelevati dal Po e portati quell'anno sino a Rimini equivalgono ad un volume di quasi 10 volte superiore alla capacit\u00e0 della diga di Ridracoli, principale fonte di acqua potabile della Romagna.\nIl rilevante rifornimento di acque superficiali garantito dal Canale Emiliano Romagnolo contrasta il grave fenomeno della subsidenza, che colpisce tanto l'entroterra quanto la linea costiera, provocato dall'eccessivo emungimento di acque dalla falda. \nLa sostituzione, negli usi produttivi, delle acque di falda con acque di superficie \u00e8 il principale effetto ambientale del Canale Emiliano Romagnolo.\nIl paesaggio e l'ambiente traggono inoltre beneficio dall'acqua del CER, che viene immessa in alcuni torrenti romagnoli ed in tutta la rete irrigua a tutela della biodiversit\u00e0 del territorio e delle zone umide costiere di importanza comunitaria (Punte Alberete e Valle Mandriole).\nQualit\u00e0 delle acque.\nLa qualit\u00e0 della risorsa idrica del CER \u00e8 decisamente migliore di quella del fiume Po dal quale viene prelevata e di quella dei corsi appenninici che vengono attraversati dall'adduttore lungo il suo percorso. Non vi \u00e8 nessun ingresso di acque di scolo o di torrenti lungo l'intero percorso. Il miglioramento dell'acqua si produce per effetto dell'azione fitodepurante che avviene nei primi chilometri del sistema idrico all'interno del Cavo Napoleonico; l'acqua viene rigenerata dal contatto con la vegetazione acquatica con un tempo di permanenza di circa 6-8 giorni con un importante miglioramento qualitatitivo. Il miglioramento prosegue, seppure con minore intensit\u00e0, nel lungo percorso verso la Romagna, durante il quale nel CER \u00e8 reso impossibile lo sversamento di acque di scolo o l'immissione di quelle dei torrenti appenninici sottopassati. La buona qualit\u00e0 della risorsa idrica permette standard irrigui elevati secondo criteri di igiene e sicurezza degli alimenti, degli operatori e dei suoli, e permette il rifornimento di acqua grezza per la potabilizzazione in categoria A1, cio\u00e8 di acque richiedenti semplici trattamenti fisici di disinfezione. \nIL CER monitora costantemente le proprie acque avvalendosi di laboratori certificati. I dati sulla qualit\u00e0 dell'acqua sono resi disponibili agli agricoltori ed alle istituzioni con il servizio webcer qualit\u00e0-acque.\nAcqua Campus.\nL'Acqua Campus \u00e8 il polo di ricerca scientifica del CER sul risparmio idrico e l'irrigazione di precisione. Un'azienda agricola dove vengono impiegate le tecnologie e le ricerche pi\u00f9 avanzate sull'innovazione in irrigazione, abbinato ad un'area dimostrativa sulle tecnologie irrigue d'eccellenza per la distribuzione aziendale e consortile. Acqua Campus si trova a Mezzolara di Budrio (BO):\nIl progetto ha avuto inizio nel 1989, con la realizzazione della mostra delle attrezzature irrigue presso l'azienda dimostrativa del CER, sita nel comune di Budrio. \nDal marzo a novembre il CER offre ai tecnici operanti nel settore dell'irrigazione ed agli agricoltori la possibilit\u00e0 di visitare l'area, la struttura dimostrativa pi\u00f9 completa in campo irriguo della Regione. Si troveranno in esposizione i modelli di erogatori (gocciolatori e spruzzatori) e di ali gocciolanti pi\u00f9 diffusi sul mercato, linee a pioggia con relativi irrigatori, apparecchiature per il pompaggio, filtraggio e fertirrigazione, semoventi di ultima generazione e pivot. Per i tecnici dei consorzi di bonifica \u00e8 disponibile una apposita area \"reti di consegna\" dove sono presenti le tecnologie dedicate alla gestione dell'acqua irrigua."}
