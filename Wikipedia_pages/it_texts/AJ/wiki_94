{"id": "1225025", "revid": "729019", "url": "https://it.wikipedia.org/wiki?curid=1225025", "title": "Iveco VM 90", "text": "Il Veicolo Multiruolo VM 90 \u00e8 un mezzo ruotato militare leggero per fuoristrada. \u00c8 un ibrido, a met\u00e0 fra l'autocarro tattico ed il fuoristrada, prodotto dalla Iveco a partire dall'Iveco Daily. Da questa versione militare \u00e8 stata successivamente derivata anche la versione civile 40E10 W/M (successivamente 40E13 e 40E15), pensata per le forze dell'ordine e la protezione civile. \u00c8 in servizio nelle forze armate italiane in tre versioni:\nVersione \"Torpedo\".\nLa versione Torpedo \u00e8 la versione di base, con parte posteriore telonata ed in grado di trasportare 10 uomini, compreso il conducente. Questa versione \u00e8 idonea al trasporto tattico della truppa, ma non dispone di una corazzatura; tra gli altri usi vi \u00e8 la possibilit\u00e0 di trainare piccoli pezzi d'artiglieria o di fungere da posto di comando tattico.\n\u00c8 in uso presso tutti i reparti delle Forze Armate, del Corpo militare volontario della Croce Rossa Italiana, del Corpo militare EI-SMOM e del Corpo di Polizia Penitenziaria. Il maggiore impiego di questo mezzo \u00e8 destinato a tutte le missioni fuori area.\nVersione \"Protetto\".\nQuesta variante, soprannominata anche \"scarrafone\", \u00e8 nata per far fronte alla necessit\u00e0 di garantire maggior protezione per il personale. La versione \"Protetto\" \u00e8 dotata di una blindatura integrale in acciaio balistico omologato dall'Esercito Italiano, con un abitacolo posteriore che sostituisce il cassone telonato della versione \"Torpedo\". Questo abitacolo blindato \u00e8 dotato di porta posteriore, di feritoie e di fori per utilizzare le armi leggere senza esporsi, nonch\u00e9 di una o pi\u00f9 botole per mitragliatrice o altra arma. La blindatura \u00e8 di tipo leggero ma offre una protezione balistica livello 7,62 NATO ordinario, ed \u00e8 stata adottata come soluzione temporanea in attesa dell'ingresso in servizio dei VBL Puma e dei LMV Lince.\nEsistono diverse varianti del VM90P, fra le quali quella destinata all'Arma dei Carabinieri, quella tropicalizzata, o ancora quella destinata all'Esercito Italiano, quella allestita internamente in versione ambulanza e cos\u00ec via. Il veicolo \u00e8 stato impiegato a partire dall'esperienza in Somalia, durante l'Operazione Restore Hope, e dopo un attentato a N\u0101\u1e63iriya, durante la missione Antica Babilonia in Iraq, \u00e8 stato oggetto di critiche per la scarsa protezione offerta all'equipaggio.\nDurante l'attentato sono morti 5 soldati a bordo di un mezzo colpito. Tutti e cinque i soldati si trovavano all'interno dell'abitacolo posteriore, dove tre di questi sarebbero morti a causa di uno \"shock termico\" e gli altri due a causa delle ustioni riportate.\nLa variante \"Ambulanza\", sulla versione Protetto, \u00e8 stata adottata esclusivamente in Italia, dal Corpo militare volontario della Croce Rossa Italiana, con impiego maggiore nei teatri operativi di Iraq ed Afghanistan. Utilizzi minori sono stati fatti per il terremoto dell'Aquila del 2009 e l'emergenza emigrati a Lampedusa. Questa variante dispone di un unico abitacolo con 5 posti a sedere (autista compreso) ed una lettiga inserita nel proprio vano d'incastro. Il lato posteriore sinistro \u00e8 occupato da un allestimento a scaffalatura, all'interno del quale vengono contenuti tutti i vari dispositivi medici ed attrezzature sanitarie d'emergenza. L'allestimento esterno \u00e8 analogo al modello in uso dei Carabinieri, con la dotazione di sirena bitonale, quattro lampeggianti stroboscopici con calotta blu, fari direzionali di colore bianco e l'esposizione laterale sia destra che sinistra, e posteriore, della croce rossa in campo bianco, come funzione protettiva in quanto mezzo di soccorso.\nVersione \"Ambulanza\".\nLa versione \"Ambulanza\" del VM 90 \u00e8 una variante del \"Torpedo\" adatta al trasporto di feriti fuoristrada ed in ambito tattico, che si affianca alla versione ambulanza del Fiat Ducato, sempre in dotazione all'Esercito Italiano, al Corpo militare volontario della Croce Rossa Italiana ed al Corpo militare EI-SMOM. Questa versione viene riprodotta sul modello base del VM90 ed \u00e8 composta dalla cabina di guida con 3 posti a sedere (compreso conducente), ed un vano sanitario montato sul telaio della modello base.\nIl vano sanitario o cellula medica, \u00e8 separato dalla cabina e pu\u00f2 contenere fino ad un massimo di 4 lettighe, disposte a due a due, su piani diversi. \u00c8 dotato di un sistema di aerazione ed illuminazione autonomi e dispone di un impianto per ossigenoterapia su 2 attacchi, con l'ausilio e la scorta per un totale di 3 bombole di O2 utilizzabili contemporaneamente. Non mancano tutte le attrezzature ed i dispositivi medici in dotazione ad un'ambulanza civile.\nL'allestimento esterno \u00e8 molto semplice: sirena bitonale, quattro lampeggianti stroboscopici o rotanti con calotta blu posizionati sui quattro angoli della cellula medica, faro direzionale di colore bianco ed esposizione laterale sia destra che sinistra, nonch\u00e9 posteriore, della croce rossa in campo bianco, come funzione protettiva in quanto mezzo di soccorso.\nVersione \"Antincendio\".\nLa versione Antincendio del VM 90 \u00e8 anch'essa una variante del Torpedo costruita appositamente per gli interventi in ambiente ostile, laddove non si pu\u00f2 accedere con mezzi normali ed occorre necessariamente un intervento con un mezzo fuoristrada.\u00c8 attualmente impiegato prevalentemente dal Corpo Nazionale dei Vigili del Fuoco, ma anche dal Corpo Forestale dello Stato, dalla Polizia Penitenziaria, dai nuclei S.M.T.S. della CRI di Savona, dalle associazioni di Protezione Civile e da Corpi Antincendio Privati.Questa versione viene riprodotta sul modello base del VM90 ed \u00e8 composta dalla cabina di guida con 3 posti a sedere (compreso conducente), pu\u00f2 comprendere un prolungamento cabina con altri 3 posti a sedere, ed un vano montato sul telaio della modello base.Il vano \u00e8 separato dalla cabina e pu\u00f2 contenere a seconda degli allestimenti:\nTali dotazioni, vengono applicate dalla casa madre, o successive modifiche, al modello base a seconda dell'esigenza in cui quel determinato mezzo andr\u00e0 ad operare. Generalmente questo genere di allestimenti vengono creati e curati dalla Baribbi, dalla Magirus e dalla BAI. Le dotazioni sono le specifiche dei mezzi di soccorso antincendio, antincendio boschivo e SAF. A queste va aggiunto l'allestimento classico dei mezzi di soccorso antincendio: sirena bitonale e lampeggianti a calotta blu.\nUtilizzatori.\nAnche altri stati hanno in dotazione questo modello:"}
{"id": "1225032", "revid": "599013", "url": "https://it.wikipedia.org/wiki?curid=1225032", "title": "Jim Dowd", "text": "Gioc\u00f2 nel ruolo di centro, vestendo la maglia di dieci diverse formazioni della National Hockey League nel corso di diciassette anni di carriera. Dowd vinse nel 1995 la Stanley Cup con la squadra del suo Stato, i New Jersey Devils.\nCarriera.\nTerminato il college presso la Lake Superior State University Dowd si un\u00ec agli Utica Devils, allora formazione della AHL affiliata alla squadra del New Jersey, da cui era stato scelto nel 1987. Fu il primo giocatore nativo del New Jersey a militare in NHL proprio con i New Jersey Devils nella stagione 1991-92. Nelle stagioni seguenti altern\u00f2 presenze in NHL e in AHL, divenendo nella stagione 1993-94 il capocannoniere degli Albany River Rats. La stagione 1995, gi\u00e0 accorciata a causa del lockout, vide Dowd fermo per 35 gare a causa di un infortunio e alla seguente operazione ad una spalla, tuttavia fu in grado di prendere parte alle finali della Stanley Cup, segnando la rete decisiva in Gara-2 contro i Detroit Red Wings.\nMeno di sei mesi dopo la conquista del titolo Dowd fu coinvolto in una serie di scambi passando nel giro di due giorni agli Hartford Whalers e ai Vancouver Canucks; tuttavia con la franchigia canadese gioc\u00f2 solo 39 incontri. Nel settembre del 1996 da waiver fu chiamato dai New York Islanders, trascorrendo gran parte di quella stagione in IHL con gli Utah Grizzlies e in AHL con i Saint John Flames. Dowd nel luglio 1997 entr\u00f2 nell'organizzazione dei Calgary Flames, trascorrendo tuttavia ancora gran parte dell'anno con i Saint John Flames.\nNel giugno del 1998 Dowd pass\u00f2 da Calgary alla neonata formazione dei Nashville Predators, tuttavia nella stessa preseason fu nuovamente ceduto agli Edmonton Oilers. Trascorso il primo anno con gli Hamilton Bulldogs Dowd prolung\u00f2 per la stagione 1999-2000 arrivando al massimo in carriera di 69 partite di NHL in un solo anno.\nNel giugno del 2000 i Minnesota Wild lo selezionarono in occasione dell'Expansion Draft. Dowd rimase quattro stagioni, raccogliendo 123 punti in 298 presenze. Nel marzo del 2004 pass\u00f2 ai Montreal Canadiens dove concluse la stagione giocando nei playoff. Dowd divenuto UFA firm\u00f2 un contratto con i tedeschi degli Hamburg Freezers nel corso della stagione del lockout.\nNella stagione successiva al lockout Dowd dapprima gioc\u00f2 con i Chicago Blackhawks, mentre per la conclusione del campionato gioc\u00f2 con i Colorado Avalanche. Grazie a un contratto annuale Dowd nella stagione 2006-07 torn\u00f2 a vestire la maglia dei Devils, totalizzando 77 presenze. Concluse la sua carriera con i Philadelphia Flyers, dopo aver preso parte al loro training camp estivo prima del campionato 2007-08. Dowd si ritir\u00f2 ufficialmente il 9 aprile 2009."}
{"id": "1225036", "revid": "298055", "url": "https://it.wikipedia.org/wiki?curid=1225036", "title": "Pera rettale", "text": ""}
{"id": "1225038", "revid": "1716898", "url": "https://it.wikipedia.org/wiki?curid=1225038", "title": "Canzoniere Grecanico Salentino", "text": "Canzoniere Grecanico Salentino \u00e8 un gruppo di musica popolare salentino, oltre che un'associazione culturale.\nStoria.\nFondato nel 1975 dalla scrittrice Rina Durante, il Canzoniere Grecanico Salentino \u00e8 il pi\u00f9 importante gruppo di musica popolare salentina, il primo ad essersi formato in Puglia.\nL'affascinante dicotomia tra tradizione e modernit\u00e0 caratterizza la musica del CGS: il gruppo \u00e8 composto dai protagonisti dell'attuale scena pugliese, che reinterpretano in chiave moderna le tradizioni che ruotano attorno alla celebre pizzica tarantata rituale, che aveva il potere di curare attraverso la musica, la trance e la danza il morso della leggendaria Taranta.\nGli spettacoli del CGS sono un'esplosione di energia, passione, ritmo e magia, che trascinano in un viaggio dal passato al presente sul battito del tamburello, cuore pulsante della tradizione salentina.\nGuidato dal tamburellista e violinista Mauro Durante, che ha ereditato la leadership dal padre Daniele Durante nel 2007, il CGS continua a innovare e a rappresentare la musica italiana nel mondo, collaborando con artisti come Ludovico Einaudi, Piers Faccini, Erri De Luca Ballake Sissoko, Ibrahim Maalouf, Fanfara Tirana, Stewart Copeland dei Police, e portando la voce di un territorio musicale che con la pizzica ha sempre manifestato la propria identit\u00e0.\nNel 2010 e 2011 Mauro Durante \u00e8 assistente musicale del maestro concertatore della Notte della Taranta Ludovico Einaudi, lavorando alla creazione e alla produzione artistica dello spettacolo al fianco del celebre maestro.\nNel 2010, 2013 e 2015 Canzoniere apre il Concertone della Notte della Taranta a Melpignano, esibendosi di fronte ad oltre centomila persone.\nNel 2011 il CGS \u00e8 protagonista di un tour di 21 date in 23 giorni in Nordamerica (Stati Uniti e Canada), riscuotendo un grande successo di pubblico e critica.\nNel 2012 il CGS partecipa al globalFEST a New York (\"a whirlwind\" secondo il New York Times), ed \u00e8 l'unico gruppo italiano selezionato dal Womex, la pi\u00f9 importante fiera di world music al mondo.\nNel 2014 il Canzoniere riceve il premio \"Arte e Diritti Umani\" da Amnesty International per il brano Solo Andata, scritto su testo dello scrittore Erri De Luca. Dal brano \u00e8 stato tratto un videoclip girato da Alessandro Gassman.\nAcclamato da pubblico e critica con 18 album e innumerevoli spettacoli tra Stati Uniti, Canada, Europa e Medio Oriente, il gruppo ha fatto la storia della world music italiana, venendo riconosciuto nel 2010 dal MEI come Miglior Gruppo Italiano di Musica Popolare.\nNel 2018 il CGS vince i \"Songlines Music Awards\" che lo designa quale miglior gruppo di world music al mondo. I \"Songlines Music Awards\" sono l'equivalente musicale degli Oscar nella world music. \u00c8 la prima volta che un gruppo italiano riceve questo riconoscimento."}
{"id": "1225039", "revid": "1652635", "url": "https://it.wikipedia.org/wiki?curid=1225039", "title": "Prestige (petroliera)", "text": "La Prestige \u00e8 stata una petroliera monoscafo tipo Aframax che, affondando al largo alle coste spagnole il 19 novembre 2002 con un carico di 77.000 tonnellate di petrolio, provoc\u00f2 un'immensa marea nera che colp\u00ec la vasta zona compresa tra il nord del Portogallo fino alle Landes, in Francia, causando un notevole impatto ambientale alla costa galiziana.\nIn seguito.\nLe investigazioni, in seguito, hanno dimostrato la mancanza di misure di sicurezza sulla costa atlantica. Il Governo ordin\u00f2 alla petroliera di allontanarsi dalla costa, con l'intenzione che affondasse in alto mare. Il 13 novembre 2002 uno dei due serbatoi della nave esplose durante una tormenta in Galizia liberando 63.000 tonnellate di petrolio.\nIl capitano greco del \"Prestige\", Apostolos Mangouras, fu arrestato e accusato di non cooperare con le squadre di soccorso durante il naufragio e di danneggiare l'ambiente, ma controbatt\u00e9 dicendo che l'affondamento della nave era una conseguenza delle errate decisioni delle autorit\u00e0 spagnole.\nIl 19 novembre la nave si divise in due alle 8 della mattina, affondando a una profondit\u00e0 di 3850 m. La petroliera, che era a 250\u00a0km dalla costa spagnola provoc\u00f2 le prime macchie nere sulla costa. Il presidente della Junta de Galicia, Manuel Fraga assicur\u00f2 che l'affondamento non avrebbe avuto effetti sull'ambiente. Il 10 dicembre il presidente del governo, Jos\u00e9 Mar\u00eda Aznar ammise che l'esecutivo aveva commesso degli errori.\nLa parte della costa che risult\u00f2 contaminata non solo ha una grande importanza ecologica (come nel caso delle R\u00edas Bajas), ma anche un notevole peso per l'industria peschiera locale. Il 2 gennaio 2003, le macchie del combustibile si trovavano a 50 kilometri dalla costa. Il primo ministro francese promise 50 milioni di euro per la pulizia.\nDal disastro, le petroliere simili alla \"Prestige\" sono state vietate sulla costa francese e spagnola. La commissaria europea dei trasporti Loyola de Palacio riusc\u00ec ad ottenere la proibizione in tutta l\u2019\"Unione Europea\" delle petroliere monoscafo.\nIl recupero del carico residuo.\nIl 12 dicembre 2003 il Consiglio dei ministri di Spagna approv\u00f2 l'estrazione del combustibile dalla Prestige mediante un sistema di botti, detto anche \"estrazione per gravit\u00e0\". Il sistema consiste nel perforare lo scafo aprendo un foro di 70\u00a0cm di diametro per installare un sistema a doppia valvola che regoli l'uscita del combustibile. Si aggancia una botte di alluminio marino che si riempie di combustibile (fino a 300 m\u00b3) per successivamente portarlo fino a 40m dalla superficie e trasferire il combustibile ad una nave attraverso un tubo. L'operazione tard\u00f2 dalle 6 alle 12 ore, a seconda delle condizioni del mare e fu ripetuta 51 volte. Questa operazione fu possibile perch\u00e9 la densit\u00e0 del combustibile del Prestige si avvicina al 1.00\u00a0kg/litro e quella del mare \u00e8 di 1.03\u00a0kg/litro. Pi\u00f9 tardi l'idrocarburo fu trasferito alla petroliera \"Odin\". Il costo stimato dell'operazione fu di 99,3 milioni di euro.\nIl 10 settembre 2004 Repsol-YPF dichiar\u00f2 terminata il lavoro di estrazione del carburante. Si estrassero 13.704 tonnellate, venduti nell'anno 2005 per 2 milioni di euro. Si stima che 1.000 tonnellate rimasero nella stiva e che si tratteranno con un procedimento di biodegradazione.\nUn anno dopo il disastro, le spiagge galiziane contavano pi\u00f9 bandiere azzurre come mai era successo. Furono i microbiologi Concepci\u00f3n Calvo e Jes\u00fas Gonz\u00e1lez, dell\u2019\"Instituto del Agua de la Universidad de Granada\", in collaborazione con l'Universit\u00e0 A&amp;M del Texas gli incaricati di studiare i batteri autoctoni adeguati perch\u00e9 lavorassero a questa profondit\u00e0, cos\u00ec come l'alimentazione necessaria per la proliferazione degli stessi e la capacit\u00e0 di degradazione degli idrocarburi immagazzinati nei serbatoi della \"Prestige\". Il governo spagnolo dell'epoca (con al potere il Partito Popolare) promise un gran investimento (il Plan Galicia) durante gli anni seguenti per fermare la possibile caduta dell'economia galiziana. Il programma fu cancellato dal PSOE dopo aver vinto le elezioni del 2004. Nelle successive elezioni locali dopo il disastro, il PP ottenne buoni risultati nelle zone pi\u00f9 contaminate, la Costa della Morte.\nLa nave \"Polar Prince\" possiede un sistema per iniettare 60 tonnellate di cocktail nutritivo a base di Sali di azoto, fosforo, potassio e ferro nei serbatoi della \"Prestige\". Questo cocktail moltiplica per 10.000 la capacit\u00e0 di moltiplicazione dei batteri. Il prodotto di scarto dei batteri sar\u00e0 CO2 ed acqua. Dopo la realizzazione dell'operazione furono saldati i buchi della nave fino a che i batteri non finiranno il loro lavoro. Dei calcoli dicono che la degradazione del carburante finir\u00e0 nell'anno 2020.\nA distanza di quattro anni, parte del petrolio che si era depositato sul fondo torn\u00f2 a depositarsi sulle spiagge galiziane in seguito al moto delle maree; i galiziani si riferivano alla marea nera come al \"Chapapot\u00e8\", e il movimento che si form\u00f2 a contrastare la marea nera venne denominato \"Nunca m\u00e1is\" (\"mai pi\u00f9\", in galiziano)."}
{"id": "1225041", "revid": "287204", "url": "https://it.wikipedia.org/wiki?curid=1225041", "title": "Ninna nanna (disambigua)", "text": ""}
{"id": "1225046", "revid": "599013", "url": "https://it.wikipedia.org/wiki?curid=1225046", "title": "Brian Gionta", "text": "Carriera.\nGionta inizi\u00f2 giocando per il Boston College, tra il 1997 ed il 2001, anno in cui risult\u00f2 il miglior giocatore della divisione Hockey East. Fu scelto al draft NHL nel 1998 dai New Jersey Devils, con cui esord\u00ec solo nel 2001, alternandosi con gli Albany River Rats, la squadra satellite in AHL. Nella stagione 2002-2003 vinse la Stanley Cup, e divenne capitano della squadra. A causa del Lock-Out, gioc\u00f2 brevemente per i River Rats nella stagione 2004-2005. Nel campionato successivo, Gionta realizz\u00f2 48 gol, superando il precedente record storico di gol in una sola stagione da parte di un giocatore dei Devils, precedentemente detenuto da Pat Verbeek. Il 27 ottobre 2007 segn\u00f2 il primo gol nella storia dei Devils al Prudential Center, nella partita persa per 4-1 con gli Ottawa Senators.\nIl 1\u00ba giugno 2009 Gionta pass\u00f2 ai Montreal Canadiens, squadra di cui il 29 settembre 2010 \u00e8 diventato capitano.\nIl 1\u00ba luglio 2014 \u00e8 passato ai Buffalo Sabres. Con la maglia dei Sabres ha raggiunto le 1000 presenze in NHL il 27 marzo 2017. Alla scadenza del contratto nell'estate del 2017 rimase senza squadra, e Gionta fu contattato dal Team USA per prendere parte alle competizioni internazionali, tornando a vestire la maglia della nazionale degli dopo oltre undici anni.. Successivamente fu convocato per i giochi olimpici invernali di , e della nazionale fu nominato capitano.\nNel gennaio 2018 sottoscrisse un contratto per disputare un solo incontro con la maglia dei Rochester Americans, squadra con cui si allenava gi\u00e0 dal precedente mese di ottobre in vista della partecipazione olimpica.\nVita privata.\nSuo fratello Stephen ha giocato in NHL per i New Jersey Devils ed i New York Islanders."}
{"id": "1225051", "revid": "767487", "url": "https://it.wikipedia.org/wiki?curid=1225051", "title": "Dana Strum", "text": "Prima di questi era membro dei Vinnie Vincent Invasion, gruppo fondato da Vinnie Vincent, dove conobbe Mark Slaughter con cui successivamente fonder\u00e0 gli Slaughter.\nEgli \u00e8 anche un amico di lunga data con Ozzy Osbourne, per il quale suon\u00f2 brevemente il basso appena egli intraprese la carriera solista. Fu proprio Strum inoltre a raccomandare il chitarrista Randy Rhoads a Ozzy, con cui diventer\u00e0 famoso.\nStrum ha suonato con Vince Neil con cui partecipa alla produzione dell'album solista. Strum \u00e8 inoltre un produttore e collabor\u00f2 con band come Kik Tracee, Brunette, FireHouse ed altri per la produzione di loro materiale.\nFu sposato con la porno attrice Tami Monroe (1989-1990) e la modella svedese Peggy Trentini (1991-1992)."}
{"id": "1225054", "revid": "371529", "url": "https://it.wikipedia.org/wiki?curid=1225054", "title": "The Jam at the BBC", "text": "The Jam at the BBC \u00e8 il terzo album dal vivo della band The Jam. La versione pubblicata nel 2002 contiene 3\u00a0cd per un totale complessivo di 56 brani. Nel 2005 \u00e8 stata pubblicata dalla Universal Records un'altra versione composta da due soli cd (il terzo non \u00e8 stato incluso) e 38 canzoni."}
{"id": "1225055", "revid": "37401", "url": "https://it.wikipedia.org/wiki?curid=1225055", "title": "Ninna Nanna", "text": ""}
{"id": "1225056", "revid": "107860807", "url": "https://it.wikipedia.org/wiki?curid=1225056", "title": "Jim Schoenfeld", "text": "Carriera.\nGiocatore.\nHa giocato per i Buffalo Sabres dal 1973 al 1981, per i Detroit Red Wings dal 1981 al 1983, per i Boston Bruins per la stagione 1983-84 e ancora una volta con i Sabres per la sua ultima stagione, quella 1984-85.\nAllenatore.\nHa allenato inizialmente i Sabres nella stagione successiva ma \u00e8 stato licenziato prima della fine della stagione. I New Jersey Devils l'hanno ingaggiato dal 1987 al 1990 quando \u00e8 stato licenziato di nuovo e John Cunniff ha preso il suo posto in panchina. Nella stagione 1993-94 i Washington Capitals l'hanno assunto e Schoenfeld li ha poi allenati per 4 stagioni, fino al 1996-97.\nPer la stagione successiva \u00e8 andato a Phoenix nell'Arizona dove ha allenato i Phoenix Coyotes per 2 stagioni.\n\u00c8 forse pi\u00f9 conosciuto per un episodio in una partita dei playoff del 1988, quando allenava i Devils, in cui ha verbalmente insultato l'arbitro Don Koharski, gridandogli parole oscene e suggerendogli di \"mangiarsi un'altra ciambellina\". L'incidente si \u00e8 risolto con una sospensione per Schoenfeld, contro la quale la franchigia ha fatto appello alla Corte Superiore del New Jersey. Questo appello ad autorit\u00e0 fuori dalla NHL era senza precedenti e ha dato ai Devils un rinvio preliminare della sospensione. Per protesta l'arbitro Dave Newell e i guardalinee assegnati alla partita successiva l'hanno boicottata. Due guardalinee delle leghe giovanili li hanno sostituiti nella partita indossando magliette gialle. Per risolvere l'incidente la NHL ha sospeso Schoenfeld per la partita successiva. In seguito Schoenfeld ha ammesso di essere rammaricato per i suoi commenti."}
{"id": "1225057", "revid": "35707", "url": "https://it.wikipedia.org/wiki?curid=1225057", "title": "Cahiers du Cin\u00e9ma", "text": ""}
{"id": "1225059", "revid": "43530", "url": "https://it.wikipedia.org/wiki?curid=1225059", "title": "Abrasivi", "text": ""}
{"id": "1225068", "revid": "119713044", "url": "https://it.wikipedia.org/wiki?curid=1225068", "title": "Questa sera si recita a soggetto", "text": "Questa sera si recita a soggetto \u00e8 un'opera teatrale di Luigi Pirandello, scritta tra la fine del 1928 e l'inizio del 1929, subito dopo l'esperienza di capocomico presso il Teatro d'Arte di Roma.\n\u00c8 considerata la terza parte della trilogia che il drammaturgo dedica al \"teatro nel teatro\", preceduta da \"Sei personaggi in cerca d'autore\" e \"Ciascuno a suo modo\".\nIl nucleo centrale dell'opera \u00e8 un adattamento della novella \"Leonora, addio!\", scritta da Pirandello nel 1910 e contenuta nella raccolta \"Novelle per un anno\".\nLa prima rappresentazione assoluta si ebbe a K\u00f6nisberg il 25 gennaio 1930 nella versione in tedesco tradotta dall'italiano da Harry Kahn col titolo \"Heute Abend wird aus dem Stegreif gespielt\".\nLa prima rappresentazione in Italia avvenne al Teatro di Torino il 14 aprile del 1930 con una Compagnia appositamente costituita diretta da Guido Salvini.\n\"Questa sera si recita a soggetto\", infatti, indaga sull'autoritarismo del regista di teatro, figura allora innovativa nel panorama teatrale, sulla messa in scena, e scruta i rapporti che intercorrono tra lui e gli attori e, conseguentemente, il rapporto degli attori con il pubblico.\nTrama.\nMentre il pubblico del teatro \u00e8 in attesa che cominci lo spettacolo, si sente un altercare dietro il sipario del palcoscenico, che a mano a mano diventa una vera e propria lite. Alcuni spettatori dalla platea e dalla galleria reclamano il silenzio, e poi, a sipario alzato, continuano a discutere con il regista, il dottor Hinkfuss, mentre gli attori della commedia sono scesi in sala confondendosi con il pubblico.\nIl motivo della discussione riguarda la messa in scena della commedia, che si basa sulla novella di Pirandello \"Leonora, addio!\", che deve essere rappresentata a soggetto, senza un copione determinato. Il regista, forse per la sua mentalit\u00e0 tedesca, vuole spezzettare il racconto in precisi quadri e scene di gusto spettacolare e formale, facendo cos\u00ec perdere l'intensit\u00e0 dei sentimenti rappresentati nella commedia che riguarda una passione forte ed intensa come la gelosia.\nDi parere tutto contrario a quello del regista sono gli Attori che reclamano la loro libert\u00e0 d'interpretazione, il diritto alla spontaneit\u00e0 dei sentimenti rappresentati, dove potr\u00e0 evidenziarsi il loro talento recitativo.\nE sono loro ad averla vinta e a dare inizio alla rappresentazione della commedia che racconta della gelosia di Rico Verri per la moglie Mommina che in passato ha avuto delle cadute da farsi perdonare ma che il marito, pazzamente geloso, non riesce a dimenticare costringendola a rimanere segregata in casa.\nAd alleviarle i tormenti sub\u00ecti dal marito sopraggiunge a far visita a Mommina sua sorella che deve interpretare nel teatro del paese \"Il Trovatore\". Mentre Mommina canta con la sorella l'aria \"Leonora addio\" che le rammenta la sua spensierata giovinezza perduta, cade morta.\nLa stessa attrice che sta interpretando con tutta se stessa il personaggio di Mommina cade a terra tramortita, quasi esanime anche lei.\nIl regista freddamente allora dichiara che l'accaduto dimostra la sua tesi: il teatro \u00e8 spettacolo esteriore e gli attori devono recitare secondo un preciso copione mantenendo sempre separato il loro ruolo scenico dalla loro stessa interiorit\u00e0."}
{"id": "1225069", "revid": "303334", "url": "https://it.wikipedia.org/wiki?curid=1225069", "title": "El Greco", "text": "Nacque a Creta, allora parte della Repubblica di Venezia e centro, all'epoca, di un importante movimento pittorico post-bizantino chiamato Scuola cretese. Dopo l'apprendistato come pittore di icone, divent\u00f2 maestro d'arte seguendo il corso di quella tradizione artistica, prima di intraprendere, all'et\u00e0 di 26 anni, il viaggio verso Venezia, usuale meta dei pittori greci dell'epoca. Nel 1567 si trasfer\u00ec nella Serenissima, lasciando Creta e la propria moglie, probabilmente per trovare nuovi sbocchi di mercato e per confrontarsi direttamente con le famose botteghe di Tiziano, Bassano, Tintoretto e Veronese. Nel 1570 si rec\u00f2 anche a Roma, dove apr\u00ec una bottega e dipinse una serie di opere.\nDurante il soggiorno in Italia modific\u00f2 il suo stile in modo sostanziale, arricchendolo con elementi tratti dal manierismo e dal Rinascimento veneziano, ispirati soprattutto al Tintoretto nelle linee sinuose e allungate, nel senso del movimento e nella drammaticit\u00e0 dell'illuminazione, e al tardo Tiziano nell'uso del colore. Nel 1577 si trasfer\u00ec a Toledo, in Spagna, dove visse e lavor\u00f2 fino al giorno della morte. Proprio a Toledo ricevette numerose importanti commissioni e realizz\u00f2 alcune delle sue opere pi\u00f9 importanti e conosciute.\nLo stile drammatico ed espressionistico di El Greco era guardato con perplessit\u00e0 dai suoi contemporanei, ma \u00e8 stato molto apprezzato e rivalutato nel corso del XX secolo. La sua personalit\u00e0 e le sue opere sono diventate fonte di ispirazione per poeti e scrittori come Rainer Maria Rilke e Nikos Kazantzakis. Alcuni studiosi moderni lo hanno definito come un artista assai singolare e difficilmente inquadrabile nelle scuole pittoriche tradizionali. \u00c8 famoso per le sue figure umane sinuosamente allungate e per i colori originali e fantasiosi di cui spesso si serviva, frutto dell'incontro tra l'arte bizantina e la pittura occidentale.\nBiografia.\nLa famiglia e la giovent\u00f9.\nNacque nel 1541 nel villaggio di Fodele o a Candia (denominazione veneziana di Chandax, oggi Heraklion) a Creta. Il dibattito circa il luogo di nascita \u00e8 ancora aperto: la maggior parte dei ricercatori e degli studiosi lo identificano in Candia El Greco faceva parte di una ricca famiglia di citt\u00e0, probabilmente trasferitasi a Candia tra il 1526 e il 1528, una volta fuggita dalla Canea in seguito a una rivolta contro i veneziani. Il padre di El Greco, Ge\u00f3rgios Theotok\u00f3poulos (morto nel 1556) era un mercante ed esattore delle imposte. Nulla si sa della madre, se non che anch'essa era greca. Il fratello maggiore, Mano\u00fassos Theotok\u00f3poulos (1531\u00a0\u2013 13 dicembre 1604), divent\u00f2 a sua volta un agiato mercante e trascorse gli ultimi anni della sua vita nella casa di El Greco a Toledo.\nEl Greco inizi\u00f2 il proprio apprendistato artistico come pittore di icone della Scuola cretese, dove si era sviluppato il nucleo principale dell'arte post-bizantina. Oltre alla pittura, studi\u00f2 probabilmente i testi classici dell'antica Grecia e forse anche quelli latini; alla sua morte lasci\u00f2 una raccolta di 130 testi personali, tra cui la Bibbia in greco e una copia commentata de \"Le vite de' pi\u00f9 eccellenti pittori, scultori e architettori\" del Vasari. Candia era un centro di attivit\u00e0 artistica in cui le culture orientale e occidentale coesistevano in armonia, dove nel XVI secolo risiedevano circa duecento pittori in attivit\u00e0 che si erano organizzati in una gilda sul modello di quelle italiane. Nel 1563, a ventidue anni, venne definito in un documento come un \"maestro\" (\"maestro Domenigo\"), il che significa che era gi\u00e0 maestro della gilda e quindi presumibilmente gestiva una propria bottega. Tre anni dopo, nel giugno 1566, come testimonia un contratto, firmava come \u03bc\u03b1\u0390\u03c3\u03c4\u03c1\u03bf\u03c2 \u039c\u03ad\u03bd\u03b5\u03b3\u03bf\u03c2 \u0398\u03b5\u03bf\u03c4\u03bf\u03ba\u03cc\u03c0\u03bf\u03c5\u03bb\u03bf\u03c2 \u03c3\u03b3\u03bf\u03c5\u03c1\u03ac\u03c6\u03bf\u03c2, ovvero \"Maestro Men\u00e9gos Theotok\u00f3poulos, pittore\".\nLa maggior parte degli studiosi ritiene che \"la famiglia Theotok\u00f3poulos fosse quasi certamente di religione greco-ortodossa\", anche se alcune fonti lo vogliono nato cattolico. Al pari di molti emigranti ortodossi in Europa dell'epoca, dopo il suo arrivo apparentemente si convert\u00ec al cattolicesimo, e sicuramente lo profess\u00f2 in Spagna, dove nel suo testamento si descrisse come un \"devoto cattolico\". Le approfondite ricerche d'archivio condotte fin dall'inizio degli anni sessanta da ricercatori come Nikolaos Panayotakis, Pandelis Prevelakis e Maria Constantoudaki suggeriscono comunque che la famiglia e gli antenati di El Greco fossero greco-ortodossi. Uno dei suoi zii era un prete ortodosso e il suo nome non viene menzionato nell'archivio dei registri battesimali di Creta. Prevelakis si spinge oltre, esprimendo il dubbio che in realt\u00e0 l'artista non abbia mai praticato il cattolicesimo.\nIl periodo italiano.\nDal momento che Creta era, fin dal 1211, un possedimento della Repubblica di Venezia, fu naturale per il giovane El Greco continuare la propria carriera a Venezia. Anche se l'anno esatto del trasferimento non \u00e8 noto, la maggior parte degli studiosi concorda nello stabilirlo attorno al 1567. Secondo altro materiale d'archivio, ovvero dei disegni che mand\u00f2 a un cartografo cretese, l'artista nel 1568 si trovava a Venezia. Non si sa molto degli anni trascorsi in Italia da El Greco. Visse a Venezia fino al 1570 e, secondo quanto scritto in una lettera da un suo pi\u00f9 anziano amico, il pi\u00f9 grande miniaturista dell'epoca, il croato Giulio Clovio, fu \"discepolo\" di Tiziano, che allora aveva circa ottant'anni, ma era ancora in attivit\u00e0. Questo potrebbe significare che abbia lavorato nella grande bottega di Tiziano, ma ci\u00f2 non \u00e8 sicuro. Clovio lo descrisse come \u00abun talento raro nell'arte della pittura\u00bb.\nNel 1570 si trasfer\u00ec a Roma, dove esegu\u00ec una serie di opere fortemente caratterizzate dallo stile appreso nel suo apprendistato veneziano. Non si sa quanto a lungo sia rimasto a Roma, anche se potrebbe essere tornato a Venezia (verso il 1575-76) prima di partire per la Spagna. A Roma, dietro raccomandazione di Giulio Clovio, fu accolto come ospite a Palazzo Farnese, che il cardinale Alessandro Farnese aveva trasformato nel centro artistico e intellettuale della citt\u00e0. L\u00ec entr\u00f2 in contatto con l\"\u00e9lite\" intellettuale romana, tra cui l'erudito Fulvio Orsini, la cui collezione in seguito incluse sette dipinti dell'artista (tra cui \"Veduta del Monte Sinai\" e un ritratto di Clovio).\nDiversamente da altri artisti cretesi trasferitisi a Venezia, modific\u00f2 il suo stile in modo sostanziale e cerc\u00f2 di distinguersi inventando interpretazioni nuove e insolite dei soggetti religiosi tradizionali. Le opere dipinte in Italia furono influenzate dallo stile del rinascimento veneziano dell'epoca e presentano figure allungate che rievocano quelle del Tintoretto e un uso del colore che riconduce a Tiziano. I pittori veneziani gli insegnarono anche ad organizzare sulla tela le sue composizioni di varie figure, creando scenari pieni di vita e con una luce capace di creare atmosfera.\nGrazie al periodo trascorso a Roma, i suoi dipinti si arricchirono di caratteristiche tipiche del manierismo dell'epoca. All'epoca del suo arrivo in citt\u00e0, Michelangelo e Raffaello erano gi\u00e0 morti, ma il loro esempio continuava ad essere estremamente importante, praticamente inevitabile per tutti i giovani pittori. El Greco era deciso a lasciare la propria traccia a Roma, difendendo le sue convinzioni artistiche, le sue idee e il suo stile. Apprezz\u00f2 molto il lavoro del Correggio e del Parmigianino ma non esit\u00f2 a criticare duramente il \"Giudizio universale\" di Michelangelo realizzato nella Cappella Sistina; fece a papa Pio V la proposta di lasciarlo ridipingere interamente l'affresco secondo i dettami della nuova e pi\u00f9 rigida dottrina cattolica. Quando, successivamente, gli venne chiesto che cosa pensasse di Michelangelo, rispose che \u00abera un brav'uomo, ma non sapeva dipingere\u00bb. Si \u00e8 quindi posti di fronte a un paradosso: si sa che rigett\u00f2 con forza o addirittura condann\u00f2 l'opera di Michelangelo, ma allo stesso tempo gli fu impossibile sfuggire alla sua influenza. L'influenza di Buonarroti infatti si pu\u00f2 vedere in opere pi\u00f9 tarde, come l\"Allegoria della Lega Santa\". Realizzando i ritratti di Michelangelo, Tiziano, Clovio e, presumibilmente, Raffaello in uno dei suoi dipinti (\"La purificazione del tempio\"), non solo espresse la sua gratitudine nei loro confronti, ma di fatto reclam\u00f2 di poter essere messo sullo stesso piano di quei grandi maestri. Come si pu\u00f2 leggere nei suoi stessi commentari, vedeva quegli artisti come modelli da emulare. Nelle sue \"Cronache\", scritte nel XVII secolo, Giulio Mancini lo incluse tra i pittori che avevano promosso, in vari modi, una rivalutazione degli insegnamenti di Michelangelo.\nA causa delle sue convinzioni artistiche non convenzionali e della sua forte personalit\u00e0, ben presto a Roma si procur\u00f2 dei nemici. L'architetto e scrittore Pirro Ligorio lo defin\u00ec uno \u00abstupido straniero\u00bb e materiale d'archivio recentemente scoperto racconta di una lite con Farnese, che costrinse il giovane artista ad abbandonare il suo palazzo. Il 6 luglio 1572, fece una protesta ufficiale per questo fatto e pochi mesi dopo, il 18 settembre 1572, pag\u00f2 la propria quota d'iscrizione alla Gilda di San Luca come pittore miniaturista. Alla fine dell'anno apr\u00ec la propria bottega e ingaggi\u00f2 come assistenti i pittori Lattanzio Bonastri de Lucignano e Francisco Preboste.\nLa Spagna.\nIl trasferimento a Toledo.\nNel 1577 si trasfer\u00ec dapprima a Madrid, quindi a Toledo, dove realizz\u00f2 le sue opere pi\u00f9 mature. A quell'epoca Toledo era la capitale religiosa della Spagna e una citt\u00e0 molto popolosa dall'\u00abillustre passato, prospero presente e incerto futuro\u00bb. A Roma, El Greco si era guadagnato il rispetto di vari intellettuali, ma aveva anche dovuto affrontare l'ostilit\u00e0 di alcuni critici. Nel decennio del 1570 l'immenso monastero-palazzo de El Escorial era ancora in costruzione e Filippo II di Spagna incontrava difficolt\u00e0 nel trovare validi artisti che realizzassero i molti dipinti di grandi dimensioni che dovevano decorarlo. Tiziano era morto, mentre Tintoretto, Veronese e Antonio Moro avevano tutti rifiutato di andare in Spagna. Filippo aveva dovuto ripiegare su Juan Fern\u00e1ndez de Navarrete, artista di minore talento, le cui \"gravedad y decoro\" (\"seriet\u00e0 e dignit\u00e0\") erano per\u00f2 apprezzate dal re stesso. Navarrete per\u00f2 mor\u00ec nel 1579; il fatto si rivel\u00f2 un'occasione propizia per El Greco. Tramite Clovio e Orsini incontr\u00f2 Benito Arias Montano, un umanista spagnolo nonch\u00e9 agente per conto di Filippo, il religioso Pedro Chac\u00f3n e Luis de Castilla, figlio di Diego de Castilla il diacono della cattedrale di Toledo. Grazie all'amicizia stretta con de Castilla si assicur\u00f2 la sua prima grande commissione a Toledo. Arriv\u00f2 in citt\u00e0 nel luglio del 1577 e firm\u00f2 un contratto per realizzare un gruppo di dipinti che dovevano decorare il monastero di San Domenico di Silos a Toledo e la celebre \"Spoliazione di Cristo\". Entro settembre del 1579 termin\u00f2 i nove dipinti per il convento, tra cui \"La Trinit\u00e0\" e \"L'Assunzione della Vergine\". Tali opere fissarono la reputazione di El Greco a Toledo come pittore di alto livello.\nEl Greco non aveva progettato di stabilirsi definitivamente a Toledo, in quanto il suo obiettivo era di conquistarsi il favore di Filippo e riuscire a lasciare il segno come artista a corte. Per questo riusc\u00ec a fare in modo di assicurarsi due importanti commissioni dal re: l\"Allegoria della Lega Santa\" e il \"Martirio di San Maurizio\". Tuttavia tali opere non piacquero al re, che decise di sistemare la pala di San Maurizio nella sala capitolare, invece che all'interno della cappella per cui era stata commissionata. Pertanto decise di non affidare pi\u00f9 commissioni a El Greco. I motivi esatti dell'insoddisfazione del re non sono chiari. Alcuni studiosi hanno suggerito che a Filippo non fosse piaciuta l'inclusione di persone viventi in una scena a soggetto religioso; altri che l'opera di El Greco avesse contravvenuto a una regola fondamentale dell'epoca della Controriforma, ovvero che in un'immagine il contenuto fosse predominante rispetto allo stile. Filippo seguiva con grande interesse le commissioni artistiche e aveva dei gusti molto definiti: anche una scultura raffigurante una Crocifissione di Benvenuto Cellini, opera che si fece attendere a lungo, non incontr\u00f2 il suo gusto e venne sistemata in un luogo meno rilevante. Il successivo esperimento di Filippo, che si rivolse a Federico Zuccari, ebbe successo ancor minore. Comunque sia andata, l'insoddisfazione di Filippo pose fine ad ogni speranza di El Greco di ottenere il patronato reale.\nLe opere della maturit\u00e0 e gli ultimi anni.\nPrivo del sostegno del Re, si vide costretto a restare a Toledo, dove fin dal suo arrivo nel 1577 era considerato un grande pittore. Secondo Hortensio F\u00e9lix Paravicino, un predicatore e poeta spagnolo del XVII secolo, \u00abCreta gli diede i natali e l'abilit\u00e0 di pittore, Toledo gli diede una patria migliore, dove nel cammino verso la morte inizi\u00f2 a conquistarsi la vita eterna\u00bb. Nel 1585 sembra avesse ingaggiato un assistente, il pittore italiano Francesco Preboste, e possedeva una bottega in grado di produrre oltre a dipinti anche statue e cornici d'altare. Il 12 marzo 1586 ottenne una commissione per realizzare la \"Sepoltura del conte di Orgaz\", che oggi \u00e8 diventata la sua opera pi\u00f9 celebre. Il decennio che va dal 1597 al 1607 per El Greco fu un periodo di intensa attivit\u00e0. In quegli anni ricevette varie commissioni importanti e la sua bottega realizz\u00f2 gruppi pittorici e scultorei per diverse istituzioni religiose. Tra le commissioni pi\u00f9 rilevanti del periodo ci sono tre altari realizzati per la Cappella di San Giuseppe a Toledo (1597\u20131599), tre dipinti per il Collegio de Do\u00f1a Mar\u00eda di Aragona (1596\u20131600), un monastero agostiniano di Madrid, e l'altare maggiore con quattro altari laterali e il dipinto di \"San Ildefonso\" per la cappella Maggiore dell'Hospital de la Caridad di Illescas (1603-1605). La minuta della commissione per la \"Vergine dell'Immacolata Concezione\" (1607\u20131613), scritta dal personale dell'amministrazione cittadina, descrive El Greco come \"uno degli uomini pi\u00f9 grandi sia all'interno del regno che fuori\".\nTra il 1607 e il 1608 rimase coinvolto in una lunga disputa legale, riguardante il pagamento dei suoi lavori, con i responsabile dell'Hospital de la Caridad di Illetas; questa, oltre ad altre controversie legali, contribuirono a portarlo verso le difficolt\u00e0 economiche che incontr\u00f2 verso la fine della sua vita. nel 1608 ricevette l'ultima grande commissione, per conto dell'Hospital di San Giovanni Battista a Toledo.\nEl Greco aveva eletto Toledo a sua patria. Contratti giunti fino a noi lo citano come proprietario dal 1585 in poi di un complesso di tre appartamenti e ventiquattro stanze appartenute al Marchese di Villena. Fu proprio in quegli appartamenti, che gli servivano anche come laboratorio e bottega, che trascorse il resto della sua vita, dipingendo e studiando. Tenne uno stile di vita piuttosto elevato e spesso ingaggiava dei musicisti che lo intrattenessero mentre cenava. Non ci sono conferme del fatto che convivesse con la sua compagna spagnola, Jer\u00f3nima de Las Cuevas, che probabilmente non spos\u00f2 mai. La donna fu la madre del suo unico figlio, Jorge Manuel, nato nel 1578, che divent\u00f2 a sua volta un pittore aiutando il padre e continuando a imitare il suo stile compositivo per anni dopo averne ereditato la bottega. Nel 1604 Jorge Manuel e Alfonsa de los Morales diventarono genitori del nipote di El Greco, Gabriel, che fu battezzato da Gregorio Angulo, governatore di Toledo e amico personale dell'artista.\nMentre lavorava a un'opera commissionatagli dall'Hospital de Tavera si ammal\u00f2 gravemente e, un mese dopo, il 7 aprile 1614, mor\u00ec. Pochi giorni prima, il 31 marzo, aveva incaricato il figlio di porre in atto le sue ultime volont\u00e0. Testimoni di quest'atto furono due suoi amici greci (non aveva mai perso del tutto il contatto con le sue origini). Fu sepolto nella chiesa di San Domenico di Antigua. Ma nel 1618 le sue spoglie vennero traslate nel Monastero di S.Torquato, che venne a sua volta distrutto nel 1868.\nLa sua arte.\nTecnica e stile.\nUno dei principi fondamentali dello stile di El Greco \u00e8 il primato dell'immaginazione e dell'intuizione sulla rappresentazione soggettiva della creazione. El Greco rifiut\u00f2 i principi classicisti come misura e proporzione. Credeva che la grazia fosse l'obiettivo principale dell'arte, ma il pittore ha raggiunto la grazia solo se riesce a risolvere le problematiche pi\u00f9 complesse con facilit\u00e0 e disinvoltura.\nEl Greco pensava che il colore fosse l'elemento pi\u00f9 importante e allo stesso tempo meno governabile di un dipinto, e dichiar\u00f2 che il colore aveva la supremazia rispetto all'immagine. Francisco Pacheco del R\u00edo, un pittore che fece visita a El Greco nel 1611, scrisse che all'artista piacevano \u00abgrandi macchie di colori puri e non mescolati, come fossero immodesti segni della sua abilit\u00e0\u00bb.\nLo storico dell'arte Max Dvo\u0159\u00e1k \u00e8 stato il primo studioso a mettere in relazione l'arte di El Greco con il manierismo e l'antinaturalismo. Gli studiosi moderni definiscono la dottrina dei El Greco come \u00abtipicamente manierista\u00bb e individuano le sue origini nel neoplatonismo rinascimentale.( Jonathan Brown ritiene che El Greco si sia sforzato di creare una forma d'arte raffinata; secondo Nicholas Penny \u00abgiunto in Spagna, fu capace di inventare un proprio stile personale che sconfessava la maggior parte delle ambizioni descrittive della pittura\u00bb.\nNelle opere della maturit\u00e0 dimostr\u00f2 una caratteristica tendenza a drammatizzare piuttosto che a descrivere; un forte turbamento spirituale si trasferisce dal dipinto direttamente agli osservatori. Secondo Pacheco il perturbato, distorto e talvolta apparentemente poco curato tratto di El Greco era in realt\u00e0 dovuto al suo meditato impegno nel tentare di acquisire una libert\u00e0 di stile. La preferenza di El Greco per le figure molto alte e snelle e per le composizioni verticalmente allungate, capaci sia di soddisfare i suoi scopi espressivi che di obbedire ala sua dottrina estetica, lo port\u00f2 a trascurare le leggi di natura e ad allungare sempre di pi\u00f9 le sue composizioni, in particolare quando erano destinate a delle pale d'altare. Nelle opere della sua maturit\u00e0 l'anatomia umana venne sempre pi\u00f9 trasfigurata; per \"La Vergine dell'Immacolata Concezione\" chiese di allungare la pala stessa di circa mezzo metro \u00abperch\u00e9 in questo modo la sua immagine sar\u00e0 perfetta e non ridotta, che \u00e8 la cosa peggiore che pu\u00f2 capitare a una figura\u00bb. Una delle innovazioni pi\u00f9 significative delle opere della maturit\u00e0 di El Greco fu l'integrazione tra immagini e spazio; viene sviluppata una reciproca relazione che unifica completamente la superficie dipinta. Un'integrazione simile sarebbe riemersa solo tre secoli dopo, nelle opere di C\u00e9zanne e Picasso.\nAltra caratteristica del tardo stile di El Greco \u00e8 l'uso della luce. Come nota Jonathan Brown, \u00abogni figura sembra avere la propria luce dentro di s\u00e9 oppure riflette la luce che proviene da una sorgente invisibile\u00bb. Fernando Marias e Agust\u00edn Bustamante Garc\u00eda, gli studiosi che hanno trascritto le annotazioni manoscritte di El Greco, associano la forza che il pittore dona alla luce con l'ideale alla base del neoplatonismo cristiano.\nLa critica moderna pone l'attenzione sull'importanza che ebbe Toledo per il completo sviluppo dello stile di El Greco e pone in rilievo la capacit\u00e0 dell'artista di adattare il suo stile all'ambiente che lo circondava. Harold Wethey sostiene che \u00abanche se era greco di origine e italiano come preparazione artistica, l'artista si immerse cos\u00ec a fondo nell'ambiente profondamente religioso spagnolo da diventare l'artista visuale pi\u00f9 rappresentativo del misticismo spagnolo\u00bb; egli crede che nelle opere pi\u00f9 mature di El Greco \u00abla sua attitudine profondamente spirituale riflette lo spirito della chiesa cattolica romana di Spagna del periodo della Controriforma\u00bb.\nEl Greco fu anche un eccellente ritrattista, capace di mettere sulla tela le sembianze di chi posava, di comunicare il suo carattere. Esegu\u00ec numericamente meno ritratti rispetto ai dipinti di argomento religioso, ma la loro qualit\u00e0 \u00e8 egualmente elevata. Wethey afferma che \"in modo semplice l'artista creava caratterizzazioni memorabili che lo pongono tra i ritrattisti pi\u00f9 gradi, insieme a Tiziano e Rembrandt\".\nPossibili affinit\u00e0 con l'arte bizantina.\nA partire dagli inizi del XX secolo, gli studiosi hanno iniziato a chiedersi se lo stile di El Greco potesse avere le sue origini nell'arte bizantina. Alcuni storici dell'arte hanno sostenuto che le radici artistiche di El Greco affondavano profondamente nella tradizione bizantina, e che le sue caratteristiche pi\u00f9 peculiari discendono in maniera diretta dall'arte dei suoi antenati, altri al contrario hanno affermato che l'arte bizantina non pu\u00f2 essere messa in relazione con le opere di El Greco della fine della sua carriera.\nLa scoperta della \"Dormizione della Vergine\" sull'isola di Siro, opera autentica e firmata dall'artista del suo periodo cretese, e le approfondite ricerche d'archivio dei primi anni sessanta, hanno contribuito a riaccendere il dibattito e a rivalutare queste teorie. Nonostante segua diverse delle convenzioni stilistiche proprie delle icone bizantine, alcuni aspetti del dipinto mostrano senza dubbio l'influenza dell'arte veneziana e la composizione, che mostra la morte di Maria, fonde le differenti dottrine della dormizione ortodossa e dell'assunzione cattolica.\nImportanti lavori critici della seconda met\u00e0 del XX secolo dedicati a El Greco rivalutano alcune delle interpretazioni della sua opera, tra cui le supposte radici bizantine. Basandosi sugli appunti scritti da El Greco stesso, con il suo tipico stile, e sul fatto che l'artista scrivesse la sua firma in caratteri greci, si pu\u00f2 individuare una continuit\u00e0 organica tra la pittura bizantina e la sua arte. Secondo Marina Lambraki-Plaka \u00ablontano dall'influenza dell'Italia, in un luogo neutrale e simile sotto il profilo intellettuale al suo luogo di nascita, Candia, gli elementi bizantini della sua formazione emersero ed ebbero un ruolo importante nella nuova concezione dell'immagine che ci viene presentata nelle sue opere della maturit\u00e0\u00bb. Con questo giudizio la Lambraki-Plaka si pone in contrapposizione ai professori dell'Universit\u00e0 di Oxford Cyril Mango e Elizabeth Jeffreys, che sostengono che \u00abnonostante si affermi il contrario, l'unico elemento bizantino dei suoi pi\u00f9 celebri dipinti era la firma in caratteri greci\u00bb. Nikos Hadjinikolaou afferma che a partire dal 1570 la pittura di El Greco \u00e8 \u00abn\u00e9 bizantina n\u00e9 post-bizantina, ma occidentale. Le opere che realizz\u00f2 in Italia appartengono alla storia dell'arte italiana, e quelle che produsse in Spagna alla storia dell'arte spagnola\u00bb.\nLo storico dell'arte britannico David Davies cerca le origini dello stile di El Greco nella sua educazione greco-cristiana e nel suo ricordo degli aspetti liturgici e cerimoniali della Chiesa ortodossa. Davies crede che l'atmosfera religiosa del periodo della controriforma e l'estetica del manierismo abbiano agito da catalizzatori nella creazione della sua tecnica personale. Egli afferma inoltre che le filosofie platonica e neoplatonica, le opere di Plotino e dello Pseudo-Dionigi l'Areopagita, i testi dei Padri della Chiesa e la liturgia offrono le chiavi per comprendere lo stile di El Greco. Riassumendo le varie discussioni su questo punto, Jos\u00e9 \u00c1lvarez Lopera, curatore del Museo del Prado di Madrid, conclude che la presenza dei \"ricordi bizantini\" \u00e8 evidente nelle opere di El Greco della maturit\u00e0, anche se ci sono ancora dei punti oscuri riguardo alle sue origini bizantine che avrebbero bisogno di ulteriori chiarimenti.\nArchitettura e scultura.\nEl Greco fu notevolmente apprezzato dai suoi contemporanei anche come architetto e scultore. Era solito progettare e realizzare per intero le composizioni artistiche che decoravano gli altari non solo intervenendo come pittore, come fece, ad esempio per l\"Hospital de la Caridad\". Decor\u00f2 infatti la cappella dell'Hospital, ma l'altare ligneo e le sculture sono con ogni probabilit\u00e0 andati perduti. Per l\"El Espolio\" l'artista progett\u00f2 l'altare originale di legno dorato che \u00e8 andato distrutto, ma il piccolo gruppo scultoreo del \"Miracolo di San Ildefonso\" \u00e8 arrivato fino a noi.\nLa sua pi\u00f9 importante opera architettonica furono la chiesa e il monastero di Santo Domingo el Antiguo, edifici per cui realizz\u00f2 anche sculture e dipinti. El Greco \u00e8 considerato un pittore che tende ad incorporare l'architettura nei suoi dipinti. Si ritiene che nel periodo trascorso a Toledo fosse solito anche realizzare le complesse cornici dei suoi dipinti; Pacheco lo definisce uno \u00abscrittore di pittura, scultura e architettura\u00bb.\nNei marginalia che El Greco aggiunse alla sua copia della traduzione del \"De Architectura\" di Vitruvio fatta da Daniele Barbaro, l'artista rifiuta l'attaccamento che Vitruvio manifesta verso le rovine archeologiche, le proporzioni canoniche, la prospettiva e la matematica. El Greco avversava il concetto stesso di regola in architettura; credeva soprattutto nella libert\u00e0 di inventare e difendeva le novit\u00e0, la variet\u00e0 e la complessit\u00e0. Queste idee furono per\u00f2 di gran lunga troppo azzardate per la sua epoca e non riuscirono ad avere alcuna risonanza nell'immediato.\nL'eredit\u00e0.\nLa considerazione postuma da parte dei critici.\nEl Greco fu molto poco considerato dalle generazioni immediatamente successive, perch\u00e9 il suo lavoro sotto molti aspetti era opposto ai principi del primo stile barocco che inizi\u00f2 ad imporsi verso gli inizi del XVII secolo e che presto fin\u00ec per soppiantare gli ultimi fuochi del manierismo del XVI secolo. El Greco fu giudicato incomprensibile e non ebbe seguaci di rilievo. Solo suo figlio e alcuni altri sconosciuti pittori realizzarono delle poco valide imitazioni dei suoi lavori. Tra la fine del XVII secolo e l'inizio del XVIII dei critici spagnoli iniziarono a lodare la sua abilit\u00e0, criticando per\u00f2 al contempo il suo stile anti-naturalistico e la sua complessa iconografia. Alcuni di questi studiosi, come Acislo Antonio Palomino de Castro y Velasco e Juan Agust\u00edn Ce\u00e1n Berm\u00fadez, descrissero le sue opere della maturit\u00e0 come \u00abdisprezzabili\u00bb, \u00abridicole\u00bb e \u00abmeritevoli di disprezzo\u00bb. Il punto di vista di Palomino e Berm\u00fadez venne frequentemente ripreso nella storiografia spagnola, con l'aggiunta di termini come \u00abstrano\u00bb, \u00abbizzarro\u00bb, \u00aboriginale\u00bb, \u00abeccentrico\u00bb e \u00abstravagante\u00bb.\nCon l'arrivo del romanticismo alla fine del XVIII secolo, le opere di El Greco furono valutate di nuovo e in maniera diversa. Secondo lo scrittore francese Th\u00e9ophile Gautier, El Greco fu il precursore del movimento romantico europeo nella sua ricerca della stranezza e dell'estremo.\nGautier giudicava El Greco come l'eroe romantico ideale (il \u00abtalentuoso\u00bb, l'\u00abincompreso\u00bb, il \u00abfolle\u00bb), e fu il primo ad esprimere esplicitamente la sua ammirazione per la tecnica di El Greco delle sue ultime opere. I critici d'arte francesi Zacharie Astruc e Paul Lefort contribuirono a promuovere un diffuso rinnovato interesse verso la sua pittura. Nel decennio del 1890, vari pittori spagnoli residenti a Parigi lo adottarono come propria guida e punto di riferimento.\nNel 1908, lo storico dell'arte spagnolo Manuel Bartolom\u00e9 Coss\u00edo pubblic\u00f2 il primo catalogo generale delle opere di El Greco; nel testo El Greco fu presentato come il fondatore della scuola spagnola. Nello stesso anno Julius Meier-Graefe, studioso dell'impressionismo francese, fece un viaggio in Spagna con l'intento di studiare Vel\u00e1squez, ma rimase invece affascinato da El Greco; raccont\u00f2 le sue esperienze in \"Spanische Reise\", il libro che fin\u00ec per imporre definitivamente El Greco come grande pittore del passato anche al di fuori di ristretti circoli. Nell'opera di El Greco Meier-Graefe vede i prodromi dell'arte moderna.\nNel 1920 l'artista e critico d'arte inglese Roger Fry scrisse che El Greco fu un tipico genio che agiva come meglio pareva a lui \u00abdel tutto indifferente all'effetto che il modo di esprimersi che riteneva corretto avrebbe potuto produrre sul pubblico\u00bb. Fry lo descrisse come \u00abun antico maestro, che non solo \u00e8 comunque moderno, ma di fatto sembra essere ancora molti passi avanti a noi e si volta indietro per mostrarci la via\u00bb.\nNello stesso periodo altri ricercatori svilupparono teorie alternative e pi\u00f9 radicali. I medici August Goldschmidt e Germ\u00e1n Beritens ipotizzarono che El Greco dipingesse figure umane cos\u00ec allungate perch\u00e9 aveva problemi di vista (forse un astigmatismo o strabismo progressivo) che gli facevano vedere i corpi pi\u00f9 lunghi di quanto fossero e con un'angolatura pi\u00f9 verticale. Un altro medico, Arturo Perera, attribu\u00ec invece il suo particolare stile all'uso di marijuana. Michael Kimmelman, critico del \"The New York Times\", sostenne che \u00abper i greci divent\u00f2 la quintessenza del pittore greco e per gli spagnoli la quintessenza di quello spagnolo\u00bb.\nCome dimostrato dal felice esito della campagna di raccolta fondi lanciata dalla Pinacoteca Nazionale di Atene nel 1995 per l'acquisto del \"San Pietro\", El Greco \u00e8 apprezzato non solo dagli esperti e amanti dell'arte, ma anche dalla gente comune; grazie alle donazioni di singoli individui e di fondazioni di beneficenza La pinacoteca riusc\u00ec a raccogliere 1,2 milioni di dollari, acquistando cos\u00ec il dipinto.\nInfluenza su altri artisti.\nLa rivalutazione dell'arte di El Greco non fu limitata ai soli studiosi. Secondo Efi Foundoulaki, \u00abpittori e teorici fin dall'inizio del XX secolo 'scoprirono' un nuovo El Greco ma, nel mentre, scoprirono anche se stessi\u00bb. La sua capacit\u00e0 espressiva e il suo uso del colore influenzarono Eug\u00e8ne Delacroix e \u00c9douard Manet.\nSecondo il gruppo di artisti Der Blaue Reiter, formatosi a Monaco di Baviera nel 1911, El Greco simboleggiava la \u00abstruttura mistica interiore\u00bb la riscoperta della quale era l'obiettivo della loro generazione. Il primo pittore che sembra essersi interessato al codice strutturale della morfologia dei dipinti dell'El Greco della maturit\u00e0 fu Paul C\u00e9zanne, uno dei precursori del cubismo. Analisi morfologiche comparative dell'opera dei due pittori rivelano i loro elementi comuni, come la distorsione della figura umana, gli sfondi rossastri e (solo in apparenza) poco elaborati e le somiglianze nell'utilizzo e nella rappresentazione degli spazi. Secondo Brown, \u00abC\u00e9zanne ed El Greco sono spiritualmente fratelli, a dispetto dei secoli che li separano\u00bb.\nI simbolisti, e Pablo Picasso nel suo \"periodo blu\", si ispirarono alle tonalit\u00e0 fredde di El Greco, servendosi anche della stessa anatomia delle sue figure ascetiche. Mentre Picasso stava lavorando a \"Les Demoiselles d'Avignon\", fece visita all'amico Ignacio Zuloaga nel suo atelier di Parigi e studi\u00f2 l\"Apertura del quinto sigillo dell'Apocalisse\" di El Greco (che era di propriet\u00e0 di Zuloaga dal 1897). Il rapporto tra \"Les Demoiselles d'Avignon\" e l\"Apertura del quinto sigillo dell'Apocalisse\" venne messa in evidenza nei primi anni ottanta, quando le similitudini stilistiche e le correlazioni tra gli elementi base dei due dipinti vennero attentamente analizzate.\nI primi esperimenti cubisti di Picasso avrebbero poi svelato altre caratteristiche tipiche delle opere di El Greco: l'analisi strutturale delle sue composizioni, la rifrazione multiforme delle immagini, l'intreccio di forme e spazio e gli speciali effetti causati dalle zone di massima luce. Diversi aspetti del cubismo, come le distorsioni e l'interpretazione fisica del tempo trovano analogie nelle opere di El Greco. Secondo Picasso la struttura delle opere di El Greco \u00e8 cubista. Il 22 febbraio 1950 Picasso inaugur\u00f2 la sua serie di \"parafrasi\" di opere di altri pittori con \"Il ritratto di un pittore dopo El Greco\". Foundoulaki dice che Picasso \u00abcomplet\u00f2 [...] il processo di rivitalizzazione dei valori pittorici di El Greco che era stato iniziato da Manet e portato avanti da C\u00e9zanne\u00bb.\nGli espressionisti concentrarono l'attenzione sulle distorsioni espressive di El Greco. Franz Marc, uno dei principali rappresentanti del movimento espressionista tedesco, disse \u00abCi rifacciamo con piacere e risolutezza a El Greco, perch\u00e9 la fama di questo pittore \u00e8 strettamente legata all'evoluzione delle nostre nuove intuizioni artistiche\u00bb. Anche Jackson Pollock, grande esponente della corrente dell'espressionismo astratto, fu influenzato da El Greco. Prima della fine del 1943 Pollock aveva realizzato sessanta composizioni a disegno sulla scia di quelle di El Greco e possedeva tre libri sulle opere del maestro cretese.\nLa personalit\u00e0 e il lavoro di El Greco furono fonte di ispirazione per il poeta Rainer Maria Rilke. Un gruppo di poesie di Rilke (\"Himmelfahrt Mariae I.II.\", 1913) furono direttamente basate sull\"Immacolata Concezione\" del pittore.\nLo scrittore greco Nikos Kazantzakis, che sentiva una grande affinit\u00e0 spirituale con il pittore, intitol\u00f2 la propria autobiografia \"Rapporto a El Greco\" e scrisse inoltre un tributo all'artista di origine cretese.\nNel 1998 il compositore di musica elettronica e artista Vangelis pubblic\u00f2 \"El Greco\", un album sinfonico ispirato all'artista. L'album rappresenta un'espansione di un precedente lavoro di Vangelis \"Foros Timis Ston Greco\" (\u03a6\u03cc\u03c1\u03bf\u03c2 \u03a4\u03b9\u03bc\u03ae\u03c2 \u03a3\u03c4\u03bf\u03bd \u0393\u03c1\u03ad\u03ba\u03bf, It. \"Un tributo a El Greco\").\nLa vita dell'artista nato a Creta \u00e8 stata anche il soggetto del film \"El Greco\", coproduzione greco - spagnolo - britannica. Il primo ciak della pellicola diretta da Yannis Smaragdis fu dato a Creta nell'ottobre 2006; El Greco \u00e8 stato interpretato dall'attore britannico Nick Ashdon.\nIl dibattito sulle attribuzioni.\nIl numero esatto delle opere di El Greco \u00e8 una questione che ha provocato molte discussioni. Nel 1937, un celebre studio dello storico dell'arte Rodolfo Pallucchini ebbe l'effetto di aumentare grandemente il numero dei dipinti accettati come di mano dell'artista. Pallucchini attribu\u00ec a El Greco un piccolo trittico che si trova nella Galleria Estense di Modena basandosi su una firma che si trova sul retro del pannello centrale dell'opera, \u03a7\u03b5\u03af\u03c1 \u0394\u03bf\u03bc\u03ae\u03bd\u03b9\u03c7\u03bf\u03c5 (\"Creata dalla mano di Domenico\"). Si trov\u00f2 cos\u00ec consenso sull'idea che il trittico fosse davvero un'opera giovanile di El Greco e la pubblicazione di Pallucchini divent\u00f2 in pratica il metro di giudizio usato per attribuire opere all'artista. Tuttavia, Wethey neg\u00f2 che il Trittico di Modena avesse qualcosa a che spartire con l'artista e, nel 1962, scrisse un catalogo \"ragionato\" riducendo molto il numero di opere di El Greco riconosciute come tali. Mentre lo storico dell'arte Jos\u00e9 Cam\u00f3n Aznar aveva attribuito al maestro cretese tra 787 e 829 dipinti, Wethey si limit\u00f2 a riconoscere come autentiche 285 opere: Halldor S\u0153hner, uno studioso tedesco dell'arte spagnola, ne riconobbe solo 137.\nWethey e altri studiosi rifiutarono il concetto che Creta avesse avuto un qualsiasi ruolo nella sua formazione, rifiutando cos\u00ec una serie di opere ritenute appartenenti alla giovent\u00f9 di El Greco.\nA partire dal 1962, la scoperta della \"Dormizione\", e le approfondite ricerche di archivio hanno convinto gli studiosi che le valutazioni di Wethey non erano del tutto corrette e che le scelte che aveva fatto per costruire il suo catalogo probabilmente avevano distorto la completa percezione della natura, delle origini, dello sviluppo e degli inizi dell'arte di El Greco. La scoperta della \"Dormizione\" condusse all'attribuzione a El Greco di altre tre opere firmate \u0394\u03bf\u03bc\u03ae\u03bd\u03b9\u03ba\u03bf\u03c2 (\"Trittico di Modena\", \"San Luca con la Vergine e il bambino\" e l\"Adorazione dei Magi\") e in seguito all'accettazione come autentiche di altre opere - alcune firmate altre no (come la \"Passione di Cristo\" dipinta nel 1566) - che furono inserite nel gruppo delle opere del primo periodo di El Greco. El Greco oggi \u00e8 visto come un artista che ha avuto un'esperienza artistica formativa a Creta. Una serie di opere illustrano il suo primo stile, alcune dipinte proprio a Creta, altre nel primo periodo veneziano, altre ancora durante la permanenza a Roma. Anche Wethey fin\u00ec per accettare che \u00abprobabilmente dipinse il piccolo e molto discusso trittico della Galleria Estense di Modena prima di lasciare Creta\u00bb. Nondimeno la disputa sul numero esatto delle autentiche opere di El Greco resta irrisolta e l'attendibilit\u00e0 del catalogo di Wethey \u00e8 al centro di tali discussioni.\nPoche sculture sono state attribuite a El Greco, tra le quali \"Epimeteo e Pandora\". Questa attribuzione dubbia \u00e8 basata sulla testimonianza di Pacheco (egli vide nello studio di El Greco una serie di figurine, ma potrebbero essere state semplicemente dei modelli di prova). Tra le opere di El Greco giunte fino a noi ci sono anche quattro disegni; tre di questi sono lavori preparatori per la pala d'altare di Santo Domingo el Antiguo, mentre il quarto \u00e8 uno studio per uno dei suoi dipinti, \"La crocifissione\"."}
{"id": "1225074", "revid": "287204", "url": "https://it.wikipedia.org/wiki?curid=1225074", "title": "South Dragons", "text": "I South Dragons sono una squadra di pallacanestro di Melbourne, Australia. La societ\u00e0 gioca nella lega nazionale australiana (NBL, National Basketball League). Sono la seconda squadra di Melbourne dopo i Melbourne Tigers che sono entrati a far parte della lega nel 1984.\nStoria.\nLa squadra \u00e8 nata il 13 ottobre 2005 quando Mark Cowan, grafico e proprietario del Cowan Basketball, e Raphael Geminder, presidente della Visy Industries, hanno acquistato i diritti dei Victoria Giants/Titans per fondare una nuova squadra di NBL a Melbourne.\nCowan \u00e8 l'azionista di maggioranza con il 51%, mentre Geminder \u00e8 al 49%. Nome ed uniformi furono annunciate il 15 dicembre 2005.\nI South Dragons sono entrati nella NBL come dodicesima franchigia nella stagione 2006/07, con la promessa di inserire nel roster i giovani giocatori australiani che tornano dalla NCAA.\nI Dragons assunsero l'ex NBA All-Star Mark Price come allenatore il 1\u00ba marzo 2006. La sua nomina fu annunciata il giorno dopo che Melbourne Tigers, rivali cittadini, vinsero il campionato. Entrarono nello staff anche altri personaggi noti, come l'ex giocatrice della WNBA e capitano della nazionale di pallacanestro femminile dell'Australia Michele Timms.\nLa squadra esord\u00ec nella NBL il 26 settembre 2006 contro i New Zealand Breakers al North Shore Events Centre di Auckland, perdendo 112-106.\nPrice si dimise il 22 ottobre dopo aver perso le prime cinque partite, adducendo problemi familiari; fu rimpiazzato dal capitano della squadra Heal, che rimase in sella fino a fine stagione. Price accus\u00f2 poi Heal di avere manovrato per farlo licenziare.\nDopo sei sconfitte vinsero la prima partita con i Cairns Taipans 96-86. Nel Boxing Day 2006 i South Dragons ottennero una storica vittoria nel derby con i Melbourne Tigers 107-94, davanti a 9175 spettatori alla Vodafone Arena.\nIn regular season finirono con 15-18, ma nei play-off persero subito con i Cairns 97-118 al Cairns Convention Centre."}
{"id": "1225076", "revid": "287204", "url": "https://it.wikipedia.org/wiki?curid=1225076", "title": "Our Love to Admire", "text": "Our Love to Admire \u00e8 il terzo album della band statunitense Interpol, pubblicato il 6 luglio 2007.\nSi tratta del primo album degli Interpol pubblicato per la major discografica Capitol Records, sussidiaria della EMI, in seguito alla scadenza del loro precedente contratto con la Matador Records. Si tratta inoltre del primo lavoro della band a non essere completamente autoprodotto, prevedente la collaborazione di Rich Costey, gi\u00e0 produttore per i Muse e i Franz Ferdinand.\nIl disco \u00e8 stato anticipato dal singolo \"The Heinrich Maneuver\", pubblicato il 7 maggio negli Stati Uniti."}
{"id": "1225083", "revid": "94647", "url": "https://it.wikipedia.org/wiki?curid=1225083", "title": "Ibridi", "text": ""}
{"id": "1225084", "revid": "308552", "url": "https://it.wikipedia.org/wiki?curid=1225084", "title": "Gemina", "text": "GEMINA (GEnerale\" Mobiliare\" INteressenze\" Azionarie\", in precedenza nota come Compagnia Generale Alimentare) era una holding di partecipazioni quotata alla borsa valori di Milano."}
{"id": "1225087", "revid": "125826074", "url": "https://it.wikipedia.org/wiki?curid=1225087", "title": "Casatiello", "text": "Il casati\u00e9llo \u00e8 un prodotto della cucina napoletana. Si tratta di un pane salato, tipico del periodo pasquale. Gli ingredienti di base sono: farina, strutto, formaggio, salame, ciccioli e uova.\nSi presume che il suo nome derivi dalla parola napoletana \"caso\" (cio\u00e8 \"cacio\", da cui \"casatiello\"), ingrediente che fa parte del suo impasto.\nIl t\u00f2rtano \u00e8 un prodotto molto simile: le due principali differenze sono l'utilizzo delle uova (nel casatiello sono posizionate anche nella parte superiore e non solo sode e a pezzettini nell'impasto come nel tortano) e quello dei salumi (nell'impasto del casatiello sono presenti vari insaccati rispetto al tortano che ne \u00e8 privo).\nStoria.\nL'esistenza del casatiello, al pari di quella della pastiera, altro prodotto pasquale partenopeo, \u00e8 attestata almeno a partire dal Seicento.\nUna conferma indiretta proviene dalla favola \"La gatta Cenerentola\" di Giambattista Basile, scrittore napoletano vissuto a cavallo tra il XVI e il XVII secolo, nel passo dove vengono descritti i festeggiamenti dati dal re per trovare la fanciulla che aveva perso la scarpetta:\nCaratteristiche.\nIl casatiello si basa su una pasta di pane arricchita con formaggio, strutto, ciccioli e altri salumi e rilievitata, quindi cotta, preferibilmente in forno a legna.\nL'impasto viene lavorato a forma di ciambella, riposto in uno stampo e fatto lievitare a lungo, almeno 12 ore; se fatto con lievito rapido bastano circa 2 ore.\nIl casatiello, a differenza di prodotti analoghi come il t\u00f2rtano, \u00e8 tipico della pasqua, dalla quale mutua la simbologia: le strisce di pane disposte a ingabbiare le uova semi-sommerse nell'impasto rappresentano la croce su cui mor\u00ec Ges\u00f9 mentre l'aspetto anulare \u00e8 un richiamo alla ciclicit\u00e0 insita nella risurrezione pasquale.\nDurante la preparazione le uova sono posizionate intere e si cuociono in forno insieme all'impasto; la cottura avviene intorno ai 160-170 \u00baC per circa 60-75 minuti.\nIl casatiello funge anche da pranzo al sacco durante le gite fuori porta tipiche del giorno di pasquetta.\nUna versione dolce del casatiello \u00e8 altres\u00ec composta da uova, zucchero, strutto e glassa, e decorata in superficie con i \"diavulilli\" (in napoletano per \u00abconfetti colorati\u00bb): tale variante \u00e8 diffusa a Caserta ed \u00e8 l'unica nota nell'area vesuviana costiera. Altre versioni dolci sono diffuse a Monte di Procida e nel Nolano."}
{"id": "1225093", "revid": "124885533", "url": "https://it.wikipedia.org/wiki?curid=1225093", "title": "First lady", "text": "Con l'espressione di first lady (plurale inglese: \"first ladies\"), alla lettera \"prima signora\", viene comunemente indicata la moglie del presidente degli Stati Uniti e, per estensione, di ogni capo di Stato.\nNegli Stati Uniti, in particolare, viene spesso indicata anche la figura della \"second lady\", ovvero la moglie o la compagna del vicepresidente.\nStoria.\nLa locuzione ha origine negli Stati Uniti, usata per la prima volta nel 1849 per Dolley Payne Todd Madison, moglie del presidente James Madison.\nTra le persone indicate come \"first lady\" pi\u00f9 note internazionalmente si possono citare Eleanor Roosevelt, moglie di Franklin D. Roosevelt o Jacqueline Kennedy, moglie di John F. Kennedy o Evita Per\u00f3n ed Isabel Mart\u00ednez de Per\u00f3n, entrambe famose mogli (\"primera dama\") del presidente argentino Juan Domingo Per\u00f3n la seconda delle quali fu suo vicepresidente e gli succedette nella carica presidenziale; in anni pi\u00f9 recenti, Nancy Reagan, Barbara e Laura Bush, Hillary Clinton o, per estensione, fuori dal mondo anglosassone, Raisa Gorba\u010d\u00ebva e Cristina Kirchner, che \u00e8 divenuta poi presidente del paese del quale \u00e8 stata first lady, l'Argentina. La locuzione ha trovato una certa eco anche in Italia \u2013 si pensi ad esempio alla grande notoriet\u00e0 raggiunta da Franca Pilla, moglie di Carlo Azeglio Ciampi \u2013 dove per\u00f2 la consorte del presidente della Repubblica assume il titolo di \"donna\". In Francia, invece, si usa l'espressione equivalente di \"premi\u00e8re dame\".\nLa figura maschile: il \u00ab\"first gentleman\"\u00bb.\nNegli ultimi anni, con l'evolversi del quadro politico e con il sempre pi\u00f9 massiccio ingresso di figure politiche femminili in ruoli di prestigio (si pensi a Margaret Thatcher, Angela Merkel o Michelle Bachelet), \u00e8 giunta alla ribalta anche la figura del \"compagno\", che tuttavia non viene ancora indicato con una denominazione specifica, sebbene venga a volte utilizzato, sempre nel mondo anglosassone, l'espressione di \"first gentleman\", alla lettera \"primo signor\"."}
{"id": "1225101", "revid": "5376", "url": "https://it.wikipedia.org/wiki?curid=1225101", "title": "Baden Powell House", "text": ""}
{"id": "1225102", "revid": "729019", "url": "https://it.wikipedia.org/wiki?curid=1225102", "title": "Quota minima di ricezione", "text": "La quota minima di ricezione (abbreviata in MRA, minimum reception altitude) \u00e8 una misurazione in uso nell'aeronautica.\nStabilisce la minor altitudine alla quale un velivolo, durante l'atterraggio, \u00e8 ancora in grado di captare i segnali di navigazione VOR e NDB."}
{"id": "1225103", "revid": "256896", "url": "https://it.wikipedia.org/wiki?curid=1225103", "title": "Corpo Nazionale Giovani Esploratori Italiani", "text": ""}
{"id": "1225106", "revid": "163629", "url": "https://it.wikipedia.org/wiki?curid=1225106", "title": "Licenza di pilota privato", "text": "La licenza di pilota privato (PPL, \"Private Pilot Licence\") \u00e8 la prima certificazione ottenibile che abilita a pilotare un aereo per scopi privati, ovvero senza alcuna forma di remunerazione. Si definisce, invece, brevetto di volo la certificazione di tipo militare.\nPer iscriversi a una scuola di volo il candidato deve aver compiuto almeno 16 anni, deve sottoporsi a una visita medica presso un esaminatore aeromedico (AME) e deve ottenere come minimo il \"certificato di idoneit\u00e0 di seconda classe\". Tale certificato \u00e8 rinnovabile ogni cinque anni fino al compimento del quarantesimo anno di et\u00e0, anno in cui \u00e8 necessario sottoporsi ad accertamenti medici ogni due anni per poterlo rinnovare. Al compimento del cinquantesimo anno di et\u00e0 il certificato ha una validit\u00e0 di 12 mesi.\nDopo l'iscrizione alla scuola di volo, il candidato deve aver compiuto almeno il diciassettesimo anno di et\u00e0 e deve avere al proprio attivo come minimo 45 ore di volo per poter sostenere gli esami e ottenere la licenza. Le prime 12 ore devono essere effettuate a doppio comando con un istruttore di volo , dopodich\u00e9, superando un breve esame teorico e un esame pratico, si otterr\u00e0 l'attestato di allievo pilota (\"Student Pilot Certificate\") con cui sar\u00e0 possibile effettuare voli d'addestramento anche come solo-pilota (\"Single Pilot\", S.P., circa 10 ore di volo) previa autorizzazione del proprio istruttore di volo o del direttore della scuola, ed entro un raggio limite dal campo base (270 miglia nautiche). Occorre inoltre frequentare il corso teorico di circa 150 ore, e superare l'esame ministeriale.\nPart FCL di EASA (e prima le regole JAR) prevederebbe che l'allievo che avesse gi\u00e0 maturato ore di volo su aliante, ultraleggero o elicottero, potrebbe avere una detrazione pari al 35% delle ore fatte sulle minime per avere il PPL, con un massimo di 10 ore di credito formativo. Ulteriori 5 ore possono essere fatte su un simulatore di volo certificato. Inoltre, il credito formativo consentirebbe all'allievo di sostenere solo una parte delle materie di esame teorico e non tutte. Nondimeno, i piloti italiani di aliante non hanno attualmente modo di convertire la propria licenza ENAC nella analoga licenza EASA, a meno che non si tratti di istruttori di alianti. La burocrazia penalizza perci\u00f2 coloro che vogliano integrare la propria licenza di pilota di aliante in licenza PPL. \nPer mantenere il brevetto valido occorre un check con istruttore abilitato a bordo ogni 24 mesi, e realizzare un minimo di 12 ore di volo ogni 2 anni, sebbene molti AeroClub richiedano la frequenza di un volo ogni mese per poter volare come pilota responsabile, altrimenti sar\u00e0 necessario un volo di ripresa con l'istruttore.\nLa licenza PPL consente il trasporto di persone, esclusivamente a titolo gratuito. Per il lavoro aereo occorre la CPL, ovvero la licenza di pilota commerciale.\nLa PPL pu\u00f2 essere integrata con \"abilitazioni\", che consentono per esempio di pilotare aerei multi-motore a pistoni (MEP), motore turbocompresso, carrello retrattile, elica a passo variabile, carrello biciclo, idrovolanti, biplani, volo a vista (VFR) notturno, volo strumentale (IFR) e altro.\n\u00c8 necessaria l'abilitazione alla fonia della lingua italiana aeronautica, e se si va all'estero \u00e8 obbligatoria la fonia in lingua inglese (dopo il conseguimento del brevetto di pilota privato), mentre \u00e8 sempre obbligatoria la fonia in lingua inglese al conseguimento del brevetto di pilota commerciale.\nDettagli specifici sulle diverse licenze sono disponibili online. Fonti:\nLe licenze di volo \u2013 come si diventa piloti | AvioHub"}
{"id": "1225107", "revid": "320578", "url": "https://it.wikipedia.org/wiki?curid=1225107", "title": "Molecola polare", "text": ""}
{"id": "1225108", "revid": "395393", "url": "https://it.wikipedia.org/wiki?curid=1225108", "title": "Licenza di pilota commerciale", "text": "La licenza di pilota commerciale (in inglese Commercial Pilot Licence da cui la sigla CPL) \u00e8 la licenza che permette a un pilota di volare in maniera retribuita come comandante o come copilota a bordo di aerei civili. La licenza immediatamente inferiore, infatti, ovvero la licenza di pilota privato (PPL), abilita a pilotare esclusivamente aerei con passeggeri non paganti. Per poter accedere all'addestramento atto a conseguire la CPL \u00e8 necessario, oltre a essere in possesso della licenza PPL, la conoscenza della lingua inglese (non necessaria per la PPL) e sono richieste almeno 150 ore di volo al proprio attivo. Inoltre cambiano le regole del volo da VFR a IFR, con la conseguente abilitazione al volo strumentale.\nNormalmente per ottenere una CPL in Italia occorrono dai 15.000 ai 30.000 euro, costi che raddoppiano o triplicano qualora si voglia ottenere la licenza di pilota di linea. Tali spese sono legate principalmente al costo delle ore di volo dei velivoli, del carburante e della specializzazione formativa. In virt\u00f9 dei costi cos\u00ec elevati, alcuni piloti preferiscono conseguire tale licenza negli Stati Uniti d'America o altri paesi ove la spesa \u00e8 in parte pi\u00f9 contenuta (sia per il minor costo del carburante, sia per alcune lievi differenze tecnico-burocratiche), e consente, grazie ad accordi internazionali, di operare con la stessa licenza nella maggior parte dei paesi del mondo. Tuttavia le ore di volo possono essere maturate anche per esempio trainando alianti, riducendo il costo. Vi \u00e8 un risparmio di tempo e di costi per i piloti privati che sono gi\u00e0 in possesso dell'abilitazione al volo strumentale e alla fonia in lingua inglese.\nLa licenza CPL permette di pilotare come pilota comandante o copilota un aereo IFR avente due o pi\u00f9 motori, svolgere l'attivit\u00e0 di pilota commerciale, poter effettuare navigazioni e rotte fuori dal territorio italiano (in quanto \u00e8 previsto il conseguimento dell'abilitazione alla fonia in lingua inglese, detta TEA, ossia Test English Aviation, dove \u00e8 necessario conseguire almeno il livello 4 su 6).\nIn Italia, per poter conseguire questa licenza aeronautica ed esercitare i relativi privilegi \u00e8 necessario ricevere l'idoneit\u00e0 alle visite mediche di 1\u00aa classe da uno dei centri medici dell'Aeronautica Militare, siti a Roma o a Milano. La scadenza delle suddette visite mediche \u00e8 annuale fino al quarantesimo anno di et\u00e0, e semestrale superata tale et\u00e0.\nIl grado superiore \u00e8 l'ATPL teorica, dopodich\u00e9 si pu\u00f2 fare l'abilitazione pratica per uno specifico modello di aereo di linea (\"Type rating\"). Le norme che regolano l'attivit\u00e0 di volo, nonch\u00e9 l'acquisizione e regolamentazione delle licenze, sono emesse dall'organizzazione internazionale ICAO, alla quale l'Italia ha aderito."}
{"id": "1225114", "revid": "486946", "url": "https://it.wikipedia.org/wiki?curid=1225114", "title": "Territorio antartico argentino", "text": ""}
{"id": "1225115", "revid": "486946", "url": "https://it.wikipedia.org/wiki?curid=1225115", "title": "Ant\u00e1rtida Argentina", "text": ""}
{"id": "1225117", "revid": "132266", "url": "https://it.wikipedia.org/wiki?curid=1225117", "title": "Relitti", "text": ""}
{"id": "1225120", "revid": "1573940", "url": "https://it.wikipedia.org/wiki?curid=1225120", "title": "Ra\u00fal Leoni", "text": "Biografia.\nSuo nonno, forse carbonaro, era emigrato in Venezuela attorno alla met\u00e0 dell'Ottocento da Murato nel Nebbio (Corsica).\nStudi\u00f2 prima ad Upata poi a Ciudad Bol\u00edvar. Negli anni venti si laure\u00f2 in legge a Caracas. Combatt\u00e9 contro il dittatore Juan Vicente G\u00f3mez e nel 1928, riconosciuto colpevole di aver cospirato contro il regime, fu rinchiuso nelle carceri di Puerto Cabello. Rifugiatosi in Colombia, conobbe R\u00f3mulo Betancourt con il quale collabor\u00f2 successivamente nella lotta contro Marcos P\u00e9rez Jim\u00e9nez. Fu membro costitutivo del partito \"Acci\u00f3n Democr\u00e1tica\".\nNegli anni sessanta ricopr\u00ec la carica di Presidente del Venezuela (11 marzo 1964 - 11 marzo 1969)"}
{"id": "1225129", "revid": "1543377", "url": "https://it.wikipedia.org/wiki?curid=1225129", "title": "Carlos Andr\u00e9s P\u00e9rez", "text": " Durante il primo mandato fu il presidente della cosiddetta \"Venezuela Saudita\", come era chiamato il Paese che grazie alla produzione del petrolio si trovava nelle migliori condizioni economico-sociali di tutto il Latinoamerica dopo il boom del prezzo del greggio nel 1973.\nIn seguito il Venezuela inizi\u00f2 ad avere difficolt\u00e0 economiche e durante il suo secondo mandato Perez ricevette grandi critiche. Nel 1989 fece reprimere le proteste popolari provocando la strage nota come caracazo e in quegli anni vi furono due tentativi di colpo di Stato ai suoi danni. Nel 1993 fu destituito con l'accusa di peculato doloso e malversazione e l'anno dopo fu incarcerato dopo essere stato riconosciuto colpevole. Dopo la scarcerazione sub\u00ec nuovi processi e scelse di vivere come latitante negli Stati Uniti, dove trascorse i suoi ultimi anni.\nBiografia.\nOrigini e istruzione.\nNato e cresciuto a Rubio, citt\u00e0 al confine con la Colombia, era il penultimo dei dodici figli dell'emigrato colombiano Antonio P\u00e9rez e di Julia Rodr\u00edguez, proprietari di una piccola piantagione di caff\u00e8. Studi\u00f2 al Colegio Mar\u00eda Inmaculada dei domenicani e nel 1935 si trasfer\u00ec con la famiglia nella capitale Caracas, dove frequent\u00f2 il Liceo Andr\u00e9s Bello. Ottenne il diploma di maturit\u00e0 con l'indirizzo in filosofia e nel 1944 si iscrisse alla Facolt\u00e0 di Giurisprudenza dell'Universit\u00e0 Centrale del Venezuela, ma lasci\u00f2 gli studi per dedicarsi alla politica.\nInizio dell'attivit\u00e0 politica.\nNel 1938 era stato uno dei fondatori dell'Associazione giovanile venezuelana e si era unito al Partido Democr\u00e1tico Nacional (PDN), formato l'anno prima da R\u00f3mulo Betancourt in opposizione al regime dittatoriale del generale Eleazar L\u00f3pez Contreras. Nel 1941 il partito fu ribattezzato Acci\u00f3n Democr\u00e1tica (AD) e P\u00e9rez rimase legato al gruppo socialista non marxista che sarebbe stato negli anni successivi tra i pionieri della socialdemocrazia in Sudamerica. Il 18 ottobre 1945 vi fu il colpo di Stato organizzato da una fazione delle forze armate e da Acci\u00f3n Democr\u00e1tica, che pose fine al regime militare del generale Isa\u00edas Medina Angarita. Il potere pass\u00f2 al Consiglio rivoluzionario presieduto da Betancourt, che chiam\u00f2 al proprio fianco P\u00e9rez come segretario privato e segretario del Consiglio dei ministri.\nDeputato in Parlamento ed esilio.\nLe elezioni del 1946 videro il trionfo di AD e P\u00e9rez fu eletto deputato per lo stato di T\u00e1chira, l'anno successivo fu eletto deputato nella camera bassa del Congresso, sempre per T\u00e1chira. Il 24 novembre 1948 vi fu il colpo di Stato militare contro il neoeletto presidente R\u00f3mulo Gallegos, che pose fine all'esperienza degli \"Adecos\", come erano chiamati gli aderenti a Azione Democratica. P\u00e9rez, altri militanti del partito e funzionari governativi si rifugiarono a Maracay e portarono avanti i propri incarichi istituzionali ma non fu loro permesso dalla giunta militare, che represse ogni forma di resistenza. P\u00e9rez fu incarcerato e l'anno dopo fu espulso dal Venezuela. Nei dieci anni successivi rimase in esilio in diversi Paesi dell'America Latina insieme alla moglie, la cugina Blanca Rodr\u00edguez dalla quale avrebbe avuto sei figli. Nel 1952 torn\u00f2 clandestinamente in Venezuela per organizzare la resistenza contro il dittatore Marcos P\u00e9rez Jim\u00e9nez, fu subito incarcerato e in seguito espulso nuovamente. Negli anni successivi si crearono fazioni contrapposte all'interno delle forze armate e il 23 gennaio 1958 P\u00e9rez Jim\u00e9nez fu costretto a lasciare il Paese durante una sollevazione popolare.\nRitorno in patria, ministro e segretario di Azione Democratica.\nIn quel periodo tornarono in patria Perez e Betancourt, che a sua volta era stato in esilio, e insieme si dedicarono a ricostruire Azione Democratica in vista delle elezioni del 7 dicembre 1958, nelle quali il partito si aggiudic\u00f2 la maggioranza dei seggi sia alla Camera che al Senato. Perez fu eletto alla Camera, mandato che avrebbe ricevuto anche nelle successive elezioni fino al 1974. Betancourt ottenne il suo secondo mandato come presidente della Repubblica, nel 1960 affid\u00f2 a P\u00e9rez la carica di direttore generale del Ministero dell'Interno e l'anno dopo lo nomin\u00f2 ministro dello stesso dicastero. In questa veste P\u00e9rez represse duramente la guerriglia delle Forze armate di liberazione nazionale, braccio armato del Partito Comunista del Venezuela e organizzazione guevarista appoggiata da Cuba, nonch\u00e9 il Movimiento de Izquierda Revolucionaria, organizzazione extraparlamentare filo-castrista nata da una spaccatura di Azione Democratica. Con la nuova vittoria di AD nelle elezioni del 1963, il candidato dell'ala moderata Ra\u00fal Leoni succedette a Betancourt alla presidenza della Repubblica e nel nuovo esecutivo non vi fu posto per P\u00e9rez, che divenne capo-gruppo parlamentare di AD. Nel 1968 divenne Segretario Generale del Comitato Esecutivo Nazionale del partito e principale oppositore del nuovo presidente Rafael Caldera del COPEI, il Partito Socialista Cristiano che aveva vinto le elezioni del 1968.\nPrimo mandato da presidente della Repubblica.\nCon il benestare di Betancourt, P\u00e9rez fu scelto come candidato alla presidenza per le elezioni del dicembre 1973. La sua campagna elettorale fu incentrata sull'assegnare il controllo allo Stato dei grandi giacimenti petroliferi del Venezuela, che era diventato grazie ad essi il Paese con il reddito pro capite pi\u00f9 alto in Sudamerica. Raccolse grande consenso la sua proposta di utilizzare il petrolio per strappare al mondo pi\u00f9 industrializzato concessioni in favore dei Paesi in via di sviluppo per un ordine economico internazionale pi\u00f9 giusto, con benefici per la popolazione. Alle presidenziali ottenne il 48,7% e fu eletto presidente della Repubblica il 12 marzo 1974. Era un momento particolarmente propizio per il Venezuela, a seguito della guerra del Kippur dell'ottobre 1973, i Paesi arabi avevano costretto l'OPEC a ridurre le quote di petrolio per i Paesi che avevano appoggiato Israele nel conflitto generando la grave crisi energetica del 1973; in 5 mesi il prezzo del medio del barile di greggio era passato da 3,5 a 10 dollari. Il Venezuela era estraneo al conflitto e si trov\u00f2 un enorme quantit\u00e0 di valuta proveniente dalle esportazioni del petrolio.\nIl Congresso assegn\u00f2 a P\u00e9rez poteri straordinari che gli consentirono di governare senza compromessi e di attuare il suo programma economico, con l'obiettivo di raggiungere la piena occupazione, aumentare il benessere di lavoratori e pensionati, e distribuire con pi\u00f9 equit\u00e0 il reddito nazionale. Diede il via a grandi investimenti nell'industria e nel settore estrattivo. La nazionalizzazione dell'industria del ferro fu stabilita nel dicembre 1974 e nell'agosto 1975 fu approvata la nazionalizzazione del petrolio con la fondazione della PDVSA, la compagnia petrolifera statale venezuelana; furono revocate tutte le concessioni alle societ\u00e0 private, che furono coinvolte nella nuova holding gestita dallo Stato. Le aziende straniere che erano coinvolte nella produzione e nel commercio del petrolio furono indennizzate e liquidate. Fu uno dei primi al mondo a introdurre un modello di sviluppo sostenibile dal punto di vista ecologico, che nel 1975 gli valse il primo premio Earth Care mai assegnato a un capo di Stato dell'America Latina. Altre sue iniziative furono il calo della produzione del petrolio per preservarne i giacimenti, la concessione di incentivi per dare impulso alle piccole aziende, l'impiego di grandi capitali per nuove centrali idroelettriche, acciaierie e programmi di istruzione. Durante il suo primo mandato, i rapporti con gli Stati Uniti furono buoni ma il Venezuela mantenne la propria autonomia, riaprendo le relazioni diplomatiche con Cuba, interrotte nel 1961, e sollecitando gli USA a restituire a Panama il controllo del canale di Panama.\nRicevette critiche verso la fine del mandato per la sua gestione dubbia dei grandi capitali che ebbe a disposizione, con eccessivi investimenti per le casse dello Stato nella prospettiva di un aumento del costo del greggio che non si registr\u00f2, trovandosi costretto a ricorrere a prestiti da banche internazionali e caricando lo Stato di debiti. Nonostante la fertilit\u00e0 del terreno e i grandi capitali a disposizione per sfruttarla, il Venezuela in quel periodo import\u00f2 l'80% del suo fabbisogno alimentare tra lo scarso interesse del governo e la crescente urbanizzazione con l'abbandono delle campagne. I suoi programmi trovarono ostacoli a livello burocratico, nella scarsit\u00e0 di manodopera e nella crescente corruzione. Attir\u00f2 su di s\u00e9 polemiche per la sua apertura al dialogo e gli aiuti ai Paesi del terzo mondo che avevano governi progressisti in un momento in cui vi era un irrigidimento della guerra fredda. Secondo la Costituzione del 1961, un presidente della Repubblica poteva ricandidarsi alla carica dopo due mandati e per le elezioni del 1978 AD scelse come candidato Luis Mar\u00eda Pi\u00f1er\u00faa Ordaz. Il COPEI present\u00f2 Lu\u00eds Herrera Camp\u00edns, il quale durante la campagna elettorale accus\u00f2 P\u00e9rez di aver sperperato i soldi dello Stato e di aver alimentato la corruzione; Herrera conquist\u00f2 il favore del popolo, che lo scelse come nuovo presidente.\nSecondo mandato.\nIn qualit\u00e0 di ex presidente, P\u00e9rez fu nominato senatore a vita e rimase attivo sulla scena internazionale grazie ai molti agganci che aveva, nel 1980 divenne presidente dell'Associazione latinoamericana per i diritti umani e fu rieletto vicepresidente dell'Internazionale socialista. Nei 10 anni che trascorsero tra i suoi due mandati di presidente della Repubblica, fu attivo nella mediazione di conflitti nazionali e mantenne vivo il proprio ricordo tra il popolo visitando a piedi le zone pi\u00f9 umili di tutto il Paese. AD vinse le elezioni del dicembre 1983 e fu nominato presidente della Repubblica il segretario del partito Jaime Lusinchi. Deciso a essere rieletto capo di Stato, Perez vinse le primarie di AD del 1987 e divenne il candidato del partito per le presidenziali del 1988. Era ricordato dai venezuelani come il presidente del miracolo economico degli anni settanta e fu visto come l'uomo della provvidenza per far fronte alle gravi difficolt\u00e0 del Paese. L'economia del Venezuela dipendeva in larga parte dal petrolio, i cui prezzi erano scesi, erano diminuite le entrate e lo Stato non riusciva a pagare i crescenti debiti con l'estero. La svalutazione del bol\u00edvar venezuelano nel 1986 aveva dato il via a un processo di inflazione senza precedenti e nel 1988 l'indice dei prezzi era aumentato del 35%. Nonostante la gestione del Paese fosse stata negativa durante il mandato del suo compagno di partito Lusinchi, alle elezioni del dicembre 1988 P\u00e9rez ottenne il 54,6% dei voti e il 2 febbraio 1989 fu rieletto presidente, festeggiato da personali\u00e0 della sinistra come Fidel Castro, M\u00e1rio Soares e Felipe Gonz\u00e1lez.\nLa grave crisi economica non gli permise il populismo del precedente mandato. I ministri furono scelti tra tecnocrati e manager; accett\u00f2 le condizioni imposte dal Fondo monetario internazionale per avere un prestito di 4,5 miliardi di dollari e quello stesso mese annunci\u00f2 le drastiche misure di austerit\u00e0 con cui impose aumenti del 100% dei prezzi della benzina e del 30% delle tariffe del servizio pubblico, la liberalizzazione dei prezzi di prodotti non inclusi nel paniere e dei tassi di interesse fino al 30%; il congelamento delle assunzioni nel pubblico impiego, tagli alla spesa pubblica ecc. In cambio comunic\u00f2 la concessione di aumenti salariali per i lavoratori e borse di studio per scolari provenienti da famiglie povere, la creazione di 42.000 asili nido per bambini ecc. Il 27 febbraio entrarono in vigore nuovi prezzi e tariffe e subito nei quartieri popolari di Caracas scoppiarono violente rivolte con saccheggi di negozi che si estesero in tutta la capitale e in altre importanti citt\u00e0 del paese. Le forze dell'ordine non seppero opporsi e il giorno dopo Perez mobilit\u00f2 l'esercito, decretando lo stato di emergenza e il coprifuoco. Le proteste continuarono e sulle strade della capitale l'esercito fece una strage tra i manifestanti che pass\u00f2 alla storia come caracazo. Il governo annunci\u00f2 276 morti, ma varie ONG locali sostennero l'esistenza di fosse comuni piene di cadaveri e riportarono la scomparsa di 2.000 persone.\nI sanguinosi fatti, tipici delle peggiori dittature sudamericane, gli attirarono feroci critiche e perse il favore di gran parte dell'opinione pubblica. Cerc\u00f2 di riguadagnare consensi riducendo alcuni degli aumenti annunciati e mantenendo alcuni degli impegni presi come compensazione, ma rimase fedele al suo nuovo pragmatismo economico di stampo liberale. Il 1989 si chiuse con una crescita negativa del PIL del -8,1% e un tasso di inflazione dell'81%. L'anno dopo questi valori scesero al 4,4% e 36% e si registr\u00f2 un calo del debito con l'estero, ma vi fu un drammatico aumento del tasso di popolazione che viveva sotto la soglia di povert\u00e0, che in due anni pass\u00f2 dal 15% al 45% nel 1990, e un aumento della disoccupazione e della criminalit\u00e0. Il 1991 fu un anno positivo per l'economia venezuelana dovuto all'aumento del costo del greggio indotto dalla guerra del Golfo, ma in seguito l'OPEC costrinse la PDVSA a limitarne la produzione per stabilizzare i mercati e le entrate diminuirono. La privatizzazione di grandi enti statali non imped\u00ec l'aumento dell'inflazione. Nel frattempo non si erano fermati gli scioperi e le proteste del popolo, le cui condizioni economiche andavano peggiorando di pari passo con l'aumento della corruzione.\nIn questa preoccupante situazione si inser\u00ec il colpo di Stato tentato nella notte tra il 3 e il 4 febbraio 1992 da alcuni ufficiali del Movimento bolivariano guidati dal tenente colonnello dei paracadutisti Hugo Ch\u00e1vez, i quali occuparono zone nevralgiche della capitale e di altre importanti citt\u00e0. P\u00e9rez organizz\u00f2 le operazioni delle truppe a lui fedeli che riportarono l'ordine arrestando circa 1.000 rivoltosi, tra i quali Ch\u00e1vez, durante gli incidenti in cui persero la vita 19 persone. Buona parte del popolo accolse favorevolmente il tentativo di Ch\u00e1vez, la cui popolarit\u00e0 e la cui ideologia da quel momento crebbero, mentre P\u00e9rez e i politici del vecchio sistema divennero sempre pi\u00f9 impopolari. Il 27 novembre ebbe luogo un secondo tentativo di colpo di Stato, questa volta organizzato da militari di tutte e tre le armi e della guarda nazionale in collaborazione con attivisti di gruppi dell'estrema sinistra. Gli aerei dei ribelli bombardarono edifici delle maggiori istituzioni e per alcune ore presero il controllo di un'importante caserma e della televisione, da dove trasmisero un messaggio di Ch\u00e1vez, che cercarono invano di far liberare. Nei violenti combattimenti che seguirono, le forze regolari dell'esercito riportarono l'ordine eseguendo molti arresti. Alcuni dei ribelli riuscirono a rifugiarsi presso il governo di Alberto Fujimori in Per\u00f9 e le stime sul numero dei morti varia tra i 171 dichiarati dall'esercito e i 300 di fonti non ufficiali. Il secondo colpo di Stato aument\u00f2 enormemente la popolarit\u00e0 di Chavez e indebol\u00ec ulteriormente P\u00e9rez, del quale il popolo non riconosceva pi\u00f9 la legittimit\u00e0. Alle elezioni amministrative locali del dicembre 1992, AD sub\u00ec una dura sconfitta dai partiti COPEI, MAS e Causa Radical.\nAccuse, destituzione e condanna.\nIl 20 marzo 1993 un procuratore generale della repubblica mise sotto accusa P\u00e9rez per peculato doloso e malversazione. Il 20 maggio la Corte suprema dichiar\u00f2 che le accuse erano fondate e il giorno dopo il Senato priv\u00f2 P\u00e9rez dell'immunit\u00e0 e lo sospese temporaneamente, affidando l'incarico \"ad interim\" al presidente del Senato Octavio Lepage Barreto. P\u00e9rez proclam\u00f2 la sua innocenza ma dopo i 90 giorni previsti dalla Costituzione il Congresso nazionale lo destitu\u00ec definitivamente il 31 agosto 1993. La presidenza fu quel giorno confermata a Ram\u00f3n Jos\u00e9 Vel\u00e1squez, che il 5 giugno aveva preso il posto di Lepage. Il 18 maggio 1994 P\u00e9rez fu arrestato e trasferito in un carcere di Caracas, due giorni dopo fu espulso dal suo partito Azione Democratica. Venne scarcerato e posto agli arresti domiciliari il 26 luglio; il processo ebbe inizio nel novembre 1994 e si concluse il 30 maggio 1996 con la condanna a 28 mesi per malversazione aggravata; in virt\u00f9 della sua et\u00e0 avanzata gli fu concesso un regime di detenzione alleviato simile agli arresti domiciliari. Fu scarcerato il 18 settembre 1996, dato che la detenzione era iniziata nel maggio 1994.\nNuovi processi e latitanza.\nL'ex presidente ritorn\u00f2 alla vita politica e il 20 marzo 1997 present\u00f3 il suo nuovo partito \"Movimiento de Apertura y Participaci\u00f3n Nacional\" (MAPN) dichiarando di ispirarsi a ideali social-democratici, anche se la maggior parte dei suoi membri avevano trascorsi nel centro-destra liberale. Secondo alcuni il suo era il tentativo di farsi eleggere al Senato per riacquisire l'immunit\u00e0 parlamentare in vista di nuovi possibili processi. Il 14 aprile 1998 il Tribunale superiore di salvaguardia del patrimonio pubblico ordin\u00f3 che fosse posto agli arresti domiciliari con l'accusa di appropriazione indebita di fondi pubblici per una cifra tra i 50.000 e i 900.000 dollari, dopo che erano stati scoperti in due banche di New York conti segreti cointestati a lui e alla convivente Cecilia Matos. I lunghi tempi dell'istruttoria non gli impedirono di iscrivere alle elezioni legislative del novembre 1998 il nuovo partito, che ottenne il 2,4% dei voti al Senato garantendogli un seggio in rappresentanza dello Stato di T\u00e1chira dove era nato. Alle presidenziali del mese successivo, che videro il grande trionfo di Hugo Ch\u00e1vez, il candidato del MAPN ottenne lo 0,3% delle preferenze. Grazie all'elezione a senatore, P\u00e9rez riacquis\u00ec l'immunit\u00e0 e gli arresti domiciliari furono revocati il 7 gennaio 1999. \nCh\u00e1vez diede per\u00f2 subito il via alla riforma della Costituzione e alle nuove elezioni del luglio 1999 P\u00e9rez non riusc\u00ec a garantirsi un posto nella \"Asamblea Nacional Constituyente\", per la quale aveva rinunciato al seggio al Senato. Il 6 gennaio del 2000 la nuova Corte Suprema diede il benestare per la ripresa dei processi a suo carico. Il 20 dicembre 2001, un tribunale di Caracas ordin\u00f2 l'arresto di P\u00e9rez e Cecilia Matos per la vicenda dei conti congiunti negli Stati Uniti. I due si trovavano per\u00f2 nella Repubblica Dominicana e il 3 aprile 2002 fu chiesta formalmente la loro estradizione. Scelse quindi la via della latitanza e si trasfer\u00ec a vivere a Miami, dove divenne uno dei pi\u00f9 tenaci oppositori del presidente Ch\u00e1vez. Il 23 ottobre 2003 fu colpito da un ictus che lo lasci\u00f2 con una paralisi degli arti destri. Il 24 febbraio 2005 fu emesso un ordine di cattura a suo carico per la sua responsabilit\u00e0 quando era presidente nel massacro di centinaia di civili da parte delle forze dell'ordine durante le proteste del Caracazo del 28 febbraio 1989. P\u00e9rez rimase a Miami dove mor\u00ec di arresto cardiaco il 25 dicembre 2010 al Mercy Hospital e, dopo una disputa tra la moglie separata e la convivente, fu trovato un accordo per rimpatriare la salma che fu sepolta a Caracas nell'agosto del 2011."}
{"id": "1225136", "revid": "125961343", "url": "https://it.wikipedia.org/wiki?curid=1225136", "title": "Socimi 8845", "text": "Il Socimi 8845 \u00e8 un modello di filobus urbano realizzato nei primi anni 1990.\nGeneralit\u00e0.\n\u00c8 un mezzo prodotto dalla societ\u00e0 milanese Socimi per la rete della citt\u00e0 di Cagliari utilizzando il telaio del'autobus Iveco 480.\nCaratteristiche.\nDeriva dal modello 8839, meno diffuso; \u00e8 un filobus a due assi dotato di marcia autonoma e di aste a pistone in fibra di carbonio (caratteristica tipica dei filobus pi\u00f9 moderni). La guida \u00e8 a sinistra, i posti a sedere sono 30 (+1). Il raggio minimo di svolta \u00e8 9 metri.\nDiffusione.\nTra il 1991 e il 1992 furono costruiti 16 esemplari di questo filobus per la rete urbana \"ACT\" di Cagliari, che vennero numerati da 636 a 651.\nVennero impiegati per oltre 20 anni sulle tre linee filoviarie di Cagliari, ovvero la 5 e le circolari 30 e 31, in alternanza con i gemelli Socimi 8839, rispetto ai quali si dimostrarono comunque pi\u00f9 efficienti, essendo dotati di aste automatizzate a pistone.\nQualche esemplare venne accantonato gi\u00e0 nel 2013, con l'arrivo dei nuovi Solaris Trollino 12, mentre la maggior parte delle vetture continu\u00f2 a circolare regolarmente fino alla seconda met\u00e0 del 2016 quando vennero definitivamente radiati, in seguito all'acquisto dei nuovi filobus Van Hool."}
{"id": "1225137", "revid": "2173147", "url": "https://it.wikipedia.org/wiki?curid=1225137", "title": "Cachi (colore)", "text": "Il colore cachi, kaki, o haki o khaki in inglese, deriva il suo nome dal persiano \"khak\" che significa \"terra\", da cui deriva \"khaki\" che significa \"di color terra\". \u00c8 un colore utilizzato in molte forze armate nel mondo per le uniformi o le tenute mimetiche.\n\u00c8 anche il colore denominato \"khaki\" per lo standard HTML/CSS.\nStoria.\nIl colore cachi \u00e8 definito nel manuale \"A Dictionary of Color\" del 1930, che costituiva il riferimento normativo per i colori prima dell'avvento dei computer. Il primo utilizzo ufficiale del nome \"khaki\" come attributo di colore in inglese si \u00e8 avuto nel 1848.\nStoricamente, il khaki venne adottato dall'esercito inglese per la prima volta in India nel 1848. L'utilizzo ufficiale di uniformi khaki ebbe inizio con la campagna di Abissinia del 1867-68, quando truppe distaccate proprio dall'India, al comando del generale Sir Robert Napier, vennero inviate a liberare alcuni prigionieri britannici presi dall'imperatore etiope Tewodros II.\nLa spedizione in Abissinia del 1868 \u00e8 considerata la prima occasione in cui truppe con uniformi khaki hanno preso parte ad azioni belliche. In realt\u00e0, divise di questo colore erano state introdotte nell'esercito inglese come uniformi da lavoro nel 1861, ma vennero ritirate nel 1864. Malgrado la nuova disposizione, le truppe britanniche, particolarmente quelle in Asia, continuarono a tingere le uniformi da combattimento bianche con foglie di te o con altri coloranti.\nSecondo alcune fonti, l'invenzione del colore khaki per le divise mimetiche viene attribuita all'allora tenente, poi tenente generale Harry Lumsden, che nel dicembre 1846 invent\u00f2 il Corpo delle Guide britannico.\nUtilizzo.\nAttualmente, \u00e8 un colore tipico per le uniformi estive di servizio in molte forze armate del mondo.\nInoltre \u00e8 il colore usato nella camicia dell'uniforme degli Esploratori e dei Rover della Federazione degli Scout d'Europa.\nIl nome viene a volte usato in modo non corretto nel mondo anglosassone per descrivere una tonalit\u00e0 di verde simile al colore degli asparagi o al verde marino, specialmente dalle industrie di tessuti.\nGradazioni.\nCachi chiaro o catrame.\nA destra \u00e8 rappresentato il colore web light khaki, la resa per le pagine elettroniche del colore cachi chiaro o catrame.\nQuesto \u00e8 il colore chiamato \"khaki\" per lo standard X11 ed \u00e8 uno dei casi in cui la nomenclatura dei colori X11 differisce da quella HTML/CSS.\nCachi scuro.\nA destra \u00e8 rappresentato il colore web dark khaki.\nQuesto \u00e8 il colore \"cachi scuro\" (uno dei colori della lista dello standard X11) pi\u00f9 scuro del \"khaki\" X11 che coincide con il colore dello standard HTML/CSS.\nCachi Pantone.\nA destra \u00e8 rappresentato il colore khaki Pantone. Questo \u00e8 il colore definito \"khaki\" nello standard Pantone."}
{"id": "1225151", "revid": "287204", "url": "https://it.wikipedia.org/wiki?curid=1225151", "title": "Pe\u010dora", "text": ""}
{"id": "1225154", "revid": "1272592", "url": "https://it.wikipedia.org/wiki?curid=1225154", "title": "Sanguisuga (Resident Evil)", "text": ""}
{"id": "1225156", "revid": "1543377", "url": "https://it.wikipedia.org/wiki?curid=1225156", "title": "Ciclismo ai Giochi della X Olimpiade", "text": "Le competizioni di ciclismo dei Giochi della X Olimpiade si svolsero dal 1\u00b0 al 3 agosto 1932 al Rose Bowl di Pasadena per le competizioni su pista mentre le competizioni su strada si svolsero a cronometro su cento chilometri il giorno 4 agosto 1932 nei dintorni di Santa Monica, Los Angeles. Stesso formato ci fu anche la gara a squadre per somma di tempi."}
{"id": "1225157", "revid": "1543377", "url": "https://it.wikipedia.org/wiki?curid=1225157", "title": "Ciclismo ai Giochi della IX Olimpiade", "text": "Le competizioni di ciclismo dei Giochi della IX Olimpiade si svolsero dal 4 al 6 agosto 1928."}
{"id": "1225158", "revid": "1543377", "url": "https://it.wikipedia.org/wiki?curid=1225158", "title": "Ciclismo ai Giochi della VIII Olimpiade", "text": "Le competizioni di ciclismo dei Giochi della VIII Olimpiade si svolsero dal 23 al 27 luglio 1924 al Velodromo di Vincennes per le competizioni su pista mentre le competizioni su strada si svolsero il giorno 23 luglio 1924 nei dintorni di Parigi con arrivo allo Stadio di Colombes."}
{"id": "1225159", "revid": "1543377", "url": "https://it.wikipedia.org/wiki?curid=1225159", "title": "Ciclismo ai Giochi della VII Olimpiade", "text": "Le competizioni di ciclismo dei Giochi della VII Olimpiade, tutte maschili, si svolsero dal 9 al 12 agosto 1920 ad Anversa.\nNel programma delle gare di ciclismo su strada vi erano due titoli, individuale e a squadre, assegnati al termine di un'unica gara disputata il 12 agosto come cronometro individuale. La classifica finale della prova a squadre fu determinata sommando i tempi dei primi quattro corridori di ogni nazione meglio piazzati nella graduatoria individuale. Le gare su pista si svolsero al \"Velodrome Zuremborg\" che aveva un anello di 400 metri."}
{"id": "1225160", "revid": "1543377", "url": "https://it.wikipedia.org/wiki?curid=1225160", "title": "Ciclismo ai Giochi della V Olimpiade", "text": "Nel programma delle gare di ciclismo dei Giochi della V Olimpiade di Stoccolma vi erano due titoli, individuale e a squadre, assegnati al termine di un'unica gara su strada disputata il 7 luglio come cronometro individuale. La classifica finale della prova a squadre fu determinata sommando i tempi dei primi quattro corridori di ogni nazione meglio piazzati nella graduatoria individuale."}
{"id": "1225161", "revid": "1543377", "url": "https://it.wikipedia.org/wiki?curid=1225161", "title": "Ciclismo ai Giochi della IV Olimpiade", "text": "Le gare di ciclismo dei Giochi della IV Olimpiade si svolsero allo Stadio di White City di Londra tra il 13 e il 18 luglio 1908. \nTutte le gare si svolsero sulla pista dello stadio che aveva una lunghezza di 660 iarde (603.5 metri)."}
{"id": "1225163", "revid": "21880", "url": "https://it.wikipedia.org/wiki?curid=1225163", "title": "Precuthoninae", "text": ""}
{"id": "1225167", "revid": "122772835", "url": "https://it.wikipedia.org/wiki?curid=1225167", "title": "Canottaggio ai Giochi olimpici", "text": "Il canottaggio \u00e8 uno degli sport attivi sin dall'instaurazione dei Giochi olimpici moderni. Sebbene ci\u00f2, furono di fatto inseriti nelle prime Olimpiadi di ma cancellati per condizioni climatiche avverse, la prima edizione ufficiale fu solo a partire da . Gli eventi furono esclusivamente per uomini fino ai giochi di , mentre dal 1996 furono aggiunte eventi legati alle classi di peso dell'equipaggio.\nAttualmente la disciplina conta 14 differenti eventi, dal singolo all'equipaggio da 8 (unico evento superstite con presente oltre all'equipaggio anche un timoniere); soprattutto nelle prime edizioni dei giochi furono molteplici le classi di competizione, eventi che non andarono oltre i Giochi di (escludendo dal conteggio l'edizione intermedia celebrativa di ).\nAnche l'attuale standard di distanza (2.000 metri per tutte le categorie) non fu cos\u00ec scontato nelle prime edizioni sino a . Per le classi femminili, invece, la distanza di gara di 1.000 metri fu elevata ed equiparata alle competizioni maschili a partire dal 1992, precedentemente si navigava per 1.000 metri. Infine anche le modalit\u00e0 di gara sono cambiate nel tempo: ogni singola batteria vedeva gareggiare 2 o 3 imbarcazioni (3 o 4 nel 1952); le moderne batterie di sei equipaggi furono introdotte nel 1936 ed in maniera stabile e continuativa da .\nMedagliere.\nIl seguente medagliere, aggiornato a . In \"corsivo\" le nazioni (o le squadre) non pi\u00f9 esistenti.\nAlbo d'oro.\nAtleti plurimedagliati.\nSegue la lista, aggiornata a , degli atleti plurimedagliati con 3 o pi\u00f9 medaglie d'oro ordinata per quantit\u00e0 di medaglie vinte senza distinzione."}
{"id": "1225168", "revid": "125961364", "url": "https://it.wikipedia.org/wiki?curid=1225168", "title": "Socimi 8839", "text": "Il Socimi 8839 \u00e8 stato un modello di filobus urbano realizzato nel corso degli anni ottanta dalla Socimi su telaio Iveco 480, del quale non vi sono pi\u00f9 esemplari esistenti.\nGeneralit\u00e0.\nEra un mezzo prodotto esclusivamente per la rete filoviaria di Cagliari, su richiesta della societ\u00e0 che gestiva il servizio su di essa.\nCaratteristiche.\nEra un modello presente solo nella rete della citt\u00e0 di Cagliari; era un filobus a due assi dotato di marcia autonoma, il che lo rendeva un mezzo versatile, in grado di compiere spostamenti a velocit\u00e0 contenuta anche di diverse centinaia di metri. La guida era a sinistra, i posti a sedere erano 20 (+1). Il raggio minimo di svolta era 9 metri.\nDiffusione.\nI primi esemplari furono costruiti nel 1986, su richiesta dell'A.C.T. (Azienda Consorziale Trasporti, ora CTM) di Cagliari. Altri giunsero nel corso del 1987, per un totale di 20 mezzi, numerati da 616 a 635.\nNel corso della loro carriera, vennero impiegati su tutte e tre le linee filoviarie della citt\u00e0, ovvero la \"5\" (sospesa per\u00f2 dal 1990 al 1998) e le circolari \"30\" e \"31\".\nFurono accantonate nel corso del 2012 in seguito all'arrivo dei nuovi Solaris Trollino 12; le vetture 619 e 629 erano state accantonate precedentemente, per poi essere demolite."}
{"id": "1225169", "revid": "21880", "url": "https://it.wikipedia.org/wiki?curid=1225169", "title": "Cuthoninae", "text": ""}
{"id": "1225170", "revid": "486946", "url": "https://it.wikipedia.org/wiki?curid=1225170", "title": "Tergipedinae", "text": ""}
{"id": "1225171", "revid": "28592", "url": "https://it.wikipedia.org/wiki?curid=1225171", "title": "Ingegnere civile", "text": ""}
{"id": "1225173", "revid": "713168", "url": "https://it.wikipedia.org/wiki?curid=1225173", "title": "Lorenzo Onofrio Colonna, VIII principe di Paliano", "text": "Biografia.\nLorenzo Onofrio Colonna nacque a Palermo il 19 aprile 1637. Figlio di Marcantonio V Colonna, morto nel 1655, eredit\u00f2 il titolo dallo zio, il cardinale Girolamo Colonna, cui successe nel 1666. Spos\u00f2 a Parigi il 15 aprile 1661 Maria Mancini, figlia di Michele Lorenzo Mancini e Gironima Mazarino, quest'ultima sorella del cardinale Giulio Mazarino. Ebbero tre figli, Filippo, Marcantonio e Carlo, divenuto cardinale.\nLorenzo Onofrio fu vicer\u00e9 d'Aragona nel 1678, reggente di Napoli nel 1689, gran connestabile del Regno di Napoli, principe di Castiglione, 8\u00ba principe e duca di Paliano, 7\u00ba duca di Tagliacozzo, 5\u00ba duca di Marino, 1\u00ba duca di Miraglia, marchese di Cave e Giuliana, conte di Ceccano, barone di Santa Caterina, signore di Anticoli, Castro, Genazzano, Ripi, Rocca di Cave, Rocca di Papa ed altri feudi e cavaliere dell'Ordine dello Speron d'oro. Mor\u00ec a Roma il 15 aprile 1689.\nDiscendenza.\nIl 15 aprile 1661 spos\u00f2 a Parigi Maria Mancini, figlia di Lorenzo. Non fu un matrimonio felice, tant'\u00e8 che Maria, ossessionata dal dubbio che il marito la volesse uccidere, fugg\u00ec da Roma. La coppia ebbe i seguenti figli:"}
{"id": "1225175", "revid": "339392", "url": "https://it.wikipedia.org/wiki?curid=1225175", "title": "ATPL", "text": ""}
{"id": "1225177", "revid": "287204", "url": "https://it.wikipedia.org/wiki?curid=1225177", "title": "Porsche 944", "text": "La Porsche 944 \u00e8 un'autovettura prodotta dalla casa automobilistica tedesca Porsche tra il 1982 ed il 1991. Auto a motore anteriore e trazione posteriore basata sulla piattaforma della 924, la 944 era disponibile sia in versione coup\u00e9 che in versione cabriolet e con motore aspirato o turbocompresso. Con oltre 163.000 esemplari prodotti, la 944 fu la sportiva Porsche di maggiore successo, prima dell'introduzione della boxster e della 997 Carrera.\nVarie rivisitazioni estetiche importanti per il restyling del 1992 portarono alla sostituzione della 944 con la 968.\nLa nascita e l'evoluzione.\nLa 944 nasce come evoluzione della 924, prodotta a partire dal 1976. Dopo sei anni di produzione la Porsche decise di evolvere il modello basandosi sull'estetica della versione speciale \"924 Carrera GT\".\nLa \"Carrera GT\" differiva dalle altre \"924\" per i parafanghi notevolmente allargati e per l'alettone posteriore nero, un nuovo 4 cilindri in linea di 2,5 litri completamente Porsche derivato dall'otto cilindri della 928. Naturalmente lo schema meccanico transaxle della 924 venne conservato; nacque cos\u00ec nel 1982 la \"944\".\nIl nuovo propulsore di 2479 cm\u00b3, alimentato a iniezione, in grado di erogare 163 CV ed una coppia motrice massima di 20,9 kgm, assicurava ottime prestazioni: la velocit\u00e0 di punta era di 220 km/h, mentre l'accelerazione da 0 a 100\u00a0km/h avveniva in soli 8,4 secondi.\nNel 1985, in corrispondenza di un restyling agli interni (nuova plancia, pannelli porta rivisti e sedili ridisegnati), venne introdotta anche la \"944 Turbo\", spinta da una versione turbocompressa del 4 cilindri di 2,5 litri. Grazie alla potenza massima di 220 CV, la \"Turbo\" toccava i 245\u00a0km/h. Nel 1987 venne lanciata la \"944 S\", ovvero la versione aspirata dotata di testata a 4 valvole per cilindro. La potenza massima era di 190 CV. Con l'occasione tutte le 944 subirono un leggero restyling (nuovo paraurti anteriore, nuova mascherina, nuovi fari supplementari rettangolari). Nel 1988 venne lanciata la \"Turbo S\", con motore potenziato a 250 CV.\nAll'inizio del 1989 le 944 aspirate vennero unificate in un unico modello: la \"944 S2\", con cilindrata incrementata a 2990\u00a0cm\u00b3 e potenza di 211 CV. Alla fine dell'anno, per la prima volta, venne resa disponibile la \"944 S2 Cabriolet\".\nTutte le \"944\" uscirono di listino nel 1991, rimpiazzate dalle 968.\nMotorizzazioni.\nLe motorizzazioni offerte consistono tutte in motori con layout a quattro cilindri in linea con cubature dai 2.500 cm3 ai 3.000 cm3, di cui alcune dotate di turbocompressore.\nProduzione.\nLa 944 venne prodotta 163.000 esemplari di cui:\nPremiazioni.\nLa 944 venne inserita nella Ten Best list di Car and Driver dal 1983 al 1985, mentre la Turbo venne inserita nel 1986.\nInoltre, nel 1984, Car and Driver la defin\u00ec l'auto prodotta in serie con la manovrabilit\u00e0 migliore.\nAttivit\u00e0 sportiva.\nDiverse 944 Turbo sono state modificate per poter partecipare ad eventi di tipo rallistico implementando la dotazione di sicurezza prescritta dagli standard FIA.\n944 Turbo Cup.\nPanoramica.\nInoltre, verso la met\u00e0 degli anni 80', Porsche cre\u00f2 una serie di gare che andarono a formare 5 campionati monomarca che si tennero in: Francia, Germania, Canada e Stati Uniti.\nOgni campionato ebbe un numero diverso di auto partecipanti. \nNe vennero prodotte 192.\nModifiche e prestazioni.\nLe 944 Turbo partecipanti erano dotate di varie migliorie rispetto ai modelli prodotti in serie, questi miglioramenti consistevano in:\nQueste modifiche portarono a un alleggerimento di 272kg e a un miglioramento delle prestazioni portando lo 0 a 97 km/h a 5,3 secondi e la velocit\u00e0 massima a quasi 274 km/h."}
{"id": "1225180", "revid": "1573940", "url": "https://it.wikipedia.org/wiki?curid=1225180", "title": "Cuthonella", "text": "Cuthonella \u00e8 un genere di molluschi nudibranchi, unico genere della famiglia Cuthonellidae .\nTassonomia.\nIl genere comprende le seguenti specie:"}
{"id": "1225181", "revid": "2033069", "url": "https://it.wikipedia.org/wiki?curid=1225181", "title": "Killer Instinct (serie televisiva)", "text": "Killer Instinct \u00e8 una serie televisiva statunitense girata a Vancouver, trasmessa da settembre a dicembre del 2005.\nDei 13 episodi di cui \u00e8 composta la prima ed unica stagione, i primi 9 sono stati trasmessi negli Stati Uniti da Fox, e i rimanenti 4 sono stati trasmessi dall'emittente britannica Five. La serie \u00e8 stata trasmessa anche in Francia, Nuova Zelanda, Croazia, Italia, Paesi Bassi, Australia e Giappone.\nTrama.\nJohnny Messner \u00e8 l'investigatore Jack Hale, del dipartimento di polizia di San Francisco Unit\u00e0 Crimini Devianti (DCU). La missione dell'unit\u00e0 \u00e8 rintracciare i criminali della citt\u00e0. La definizione di crimini devianti non \u00e8 specificata nella serie. Ogni nuova ondata di criminalit\u00e0 \u00e8 investigata dal capo dell'unit\u00e0, il tenente Matt Cavanaugh (Chi McBride), che decide se un crimine \u00e8 abbastanza deviante per essere investigato dal DCU. La natura soggettiva di questo processo ha portato la collega di Hale, l'investigatrice Danielle Carter (Kristin Lehman), a cercare di definire un crimine deviante. Nonostante i suoi sforzi, Hale rimane convinto che la devianza \u00e8 negli occhi dello spettatore."}
{"id": "1225183", "revid": "78852184", "url": "https://it.wikipedia.org/wiki?curid=1225183", "title": "Chiosatore", "text": ""}
{"id": "1225184", "revid": "125392012", "url": "https://it.wikipedia.org/wiki?curid=1225184", "title": "Sport in Emilia-Romagna", "text": "Lo sport in Emilia-Romagna \u00e8 praticato e diffuso in molti settori, sia a livello agonistico che dilettantesco, sia per quanto riguarda gli sport pi\u00f9 comuni che quelli meno diffusi a livello nazionale.\nPrincipali societ\u00e0 sportive.\nCalcio a 11.\nA livello calcistico maschile, l'Emilia-Romagna \u00e8 stata rappresentata in serie A da nove diverse squadre: Bologna, Carpi, Cesena, Modena, Parma, Piacenza, Reggiana, Sassuolo, SPAL. Le due squadre pi\u00f9 blasonate a rappresentare la regione e che si affrontano nel cos\u00ec detto derby dell'Emilia sono il Bologna, vincitore di 7 scudetti, 2 Coppe Italia, 3 Coppe Mitropa, una Coppa di Lega Italo-Inglese e un Intertoto, e il Parma, che annovera 3 Coppe Italia, una Supercoppa italiana e 4 titoli internazionali: una Coppa delle Coppe, 2 Coppe UEFA e una Supercoppa UEFA.\nAltre societ\u00e0 rilevanti:\nHockey.\nHockey su ghiaccio:\nHockey in-line:\nHockey su pista:\nHockey su prato:\nPallacanestro.\nPallacanestro Maschile:\nPallacanestro Femminile:\nPallavolo.\nPallavolo Maschile:\nPallavolo Femminile:\nPallanuoto.\nPallanuoto femminile:\nPallanuoto maschile:\nPallamano.\nPallamano maschile:\nSociet\u00e0 scomparse:\nPallamano femminile:"}
{"id": "1225186", "revid": "588403", "url": "https://it.wikipedia.org/wiki?curid=1225186", "title": "Nicolas Jarry", "text": ""}
{"id": "1225191", "revid": "584834", "url": "https://it.wikipedia.org/wiki?curid=1225191", "title": "Strada consortile", "text": "La strada consortile \u00e8 una via di comunicazione costruita da enti privati, con eventuale partecipazione pubblica, allo scopo di migliorare la dotazione di infrastrutture di servizio per una determinata area di rilevante importanza economica.\nLe strade consortili sono generalmente strade private soggette o meno ad uso pubblico che costituiscono la viabilit\u00e0 interna e quella di collegamento esterno delle aree industriali. Sono perci\u00f2 importanti vie di comunicazione spesso predisposte per sostenere un elevato volume di traffico, comprendendo anche il traffico pesante.\nAltre strade consortili, di minore importanza per il volume di traffico, sono costruite dai Consorzi di bonifica come infrastrutture di servizio per la manutenzione di opere idrauliche di bonifica o di irrigazione o come strade vicinali per il collegamento dei fondi rustici alle strade comunali."}
{"id": "1225207", "revid": "729019", "url": "https://it.wikipedia.org/wiki?curid=1225207", "title": "NGC 6755", "text": "NGC 6755 \u00e8 un ammasso aperto visibile nella costellazione dell'Aquila.\nOsservazione.\nSi tratta di un ammasso non particolarmente luminoso e facile da osservare; il metodo pi\u00f9 semplice per individuarlo consiste nell'individuare la stella , di magnitudine 4,62, e spostarsi esattamente 3 gradi ad est di quest'ultima, poco pi\u00f9 a nord della linea che la congiunge a . Si presenta come un oggetto oscurato, situato sul bordo della Fenditura dell'Aquila; per individuare le sue componenti pi\u00f9 luminose, di magnitudine 10-11, occorre un telescopio con almeno 150mm di apertura, seppure con ingrandimenti non troppo spinti, mentre con strumenti da 200-250mm e ingrandimenti oltre i 100x si possono distinguere diverse decine di stelle fino alla magnitudine 14. Al binocolo si presenta infatti come un oggetto debole e nebuloso apparentemente privo di stelle.\nA causa della sua declinazione a cavallo dell'equatore celeste, quest'ammasso pu\u00f2 essere osservato senza alcuna distinzione rilevante da tutte le aree della Terra; in corrispondenza dell'equatore si presenta praticamente allo zenit. Il periodo migliore per la sua osservazione nel cielo serale \u00e8 quello compreso fra giugno e ottobre.\nStoria delle osservazioni.\nNGC 6755 \u00e8 stato individuato per la prima volta da William Herschel nel 1785, che lo vide attraverso il suo riflettore da 18,4 pollici; lo descrisse come un ammasso di natura chiaramente stellare, piuttosto esteso e ricco, le cui componenti vanno dalla magnitudine 12 alla magnitudine 14; nel New General Catalogue \u00e8 fornita una descrizione simile.\nCaratteristiche.\nTrovandosi a una distanza di ben 1420\u00a0parsec (4630 anni luce), NGC 6755 si trova probabilmente in una regione intermedia fra il Braccio di Orione e il Braccio del Sagittario, al di l\u00e0 dei grandi sistemi nebulosi della Fenditura dell'Aquila, che contribuiscono al suo oscuramento. Altri studi portano la distanza dell'ammasso a ben 2150\u00a0parsec (circa 7000 anni luce).\nIn uno studio fotometrico incentrato sulla regione di NGC 6755 sono state analizzate quasi 17000 stelle, la massima parte delle quali non appartengono all'ammasso ma vi si osservano sovrapposte per effetti prospettici, essendo pi\u00f9 vicine o pi\u00f9 lontane; fra quelle appartenenti all'ammasso sono state individuate 70 variabili, 30 delle quali sono variabili a eclisse, 4 variabili presentanti una cromosfera attiva, due variabili \u03b3\u00a0Dor, una variabile \u03b4\u00a0Sct e diverse giganti rosse irregolari. L'et\u00e0 dell'ammasso risulta essere relativamente giovane, stimato attorno ai 52 milioni di anni."}
{"id": "1225211", "revid": "125038009", "url": "https://it.wikipedia.org/wiki?curid=1225211", "title": "Filippo II Colonna", "text": "Biografia.\nGiovinezza.\nFu, fin dal 1689 Gran Connestabile del Regno di Napoli. Fra i suoi titoli: IX Duca e Principe di Paliano, VI Duca di Marino, II Duca di Miraglia, VIII Duca di Tagliacozzo, dei Marsi e del Corvaro, Principe di Sonnino e Castiglione, Marchese di Cave, di Atessa e di Giuliano, Conte di Ceccano, di Rhegio, d'Albe, di Chiusa e Manopello, Barone di Carsoli, della Valle di Roveto, di Val Corrente, dell'Oliviero, di Caltamauro, della Citt\u00e0 d'Aidone, del Burgio, di Monteallegro, della Contessa, di Cerro, della Nobara, di Plaisano, di Santa Caterina, Signore di Genazzano, Rocca di Papa, Ripi e altre terre, cavaliere dell'Ordine dello Speron d'Oro e Cavaliere dell'Ordine del Toson d'Oro. \nMatrimoni.\nContrasse due matrimoni: in prime nozze spos\u00f2, il 20 aprile 1681 una nobildonna spagnola, Lorenza de La Cerda de Arag\u00f3n y Cardona, figlia di Juan Francisco de la Cerda, Duca di Medinaceli. Da questo matrimonio non nacquero figli. Morta la prima moglie nel 1697, si un\u00ec in matrimonio a Roma con donna Olimpia Pamphilj, figlia di Giovanni Battista Pamphili, II principe di San Martino al Cimino e Valmontone.\nAscesa.\nNel 1710 ottenne la carica ereditaria di Principe Assistente al Soglio Pontificio.\nMembro dell'Arcadia, protesse artisti e letterati: fra questi ultimi il celebre Silvio Stampiglia, fondatore, insieme ad altri, di tale importante accademia e che successivamente (1706) divenne poeta ufficiale della corte asburgica di Vienna, dove rest\u00f2 per dodici anni precedendo in questo incarico gli altrettanto celebri Apostolo Zeno e Pietro Metastasio. Fu anzi Filippo Colonna a far conoscere allo Stampiglia Giovanni Bononcini, uno dei massimi compositori italiani dell'et\u00e0 barocca. Frutto della collaborazione fra il letterato e il musicista furono due opere di rilievo: il \"Serse\" (1694) e \"Il Trionfo di Camilla regina dei Volsci\" (1696). Va messo in evidenza che sia lo Stampiglia che il Bononcini furono sostenuti finanziariamente da Filippo II. Il Bononcini, che per ben cinque anni ricevette uno stipendio dal principe, volle comporre alcune immortali serenate in onore della sua consorte, anche come segno di gratitudine per i favori ricevuti.\nCelebre e celebrata, a cavallo fra XVII e XVIII secolo fu la pinacoteca privata di Filippo II, accanito collezionista di quadri e oggetti d'arte di vario genere. Nel 1703, con un gesto rivoluzionario per l'epoca, volle aprire al pubblico, il palazzo romano di famiglia che custodiva le pi\u00f9 significative opere d'arte che egli stesso aveva acquistato o ricevuto in eredit\u00e0 (in particolare dal cardinale Girolamo Colonna e da suo padre, Lorenzo Onofrio).\nDiscendenza.\nDal matrimonio tra Filippo II Colonna e Olimpia Pamphilj nacquero otto figli: "}
{"id": "1225212", "revid": "1745361", "url": "https://it.wikipedia.org/wiki?curid=1225212", "title": "Cicno (figlio di Apollo)", "text": "Cicno era un bellissimo e crudele giovane, figlio di Apollo e Tiria o Irie.\nA causa del suo carattere, tutti i suoi pretendenti lo abbandonarono, tranne Filio, al quale Cicno chiese di eseguire delle prove per dimostrare il suo attaccamento.\nSuperate le prime due prove, per la terza Filio chiese l'aiuto di Eracle, che gli consigli\u00f2 di ribellarsi alle angherie di Cicno.\nFilio allora si rifiut\u00f2 di consegnare a Cicno il dono promesso e questi per la delusione si gett\u00f2 in un lago, seguito dalla madre. Apollo allora lo trasform\u00f2 in un cigno.\nIl mito e la fonte principale della storia \u00e8 narrata da Ovidio nelle Metamorfosi:"}
{"id": "1225214", "revid": "6923", "url": "https://it.wikipedia.org/wiki?curid=1225214", "title": "RAT Craiova", "text": "RAT Craiova, acronimo di \"Regia Autonoma de Transport Craiova\", in italiano \"Azienda di Trasporto Pubblico Craiova\", \u00e8 l'operatore che svolge il servizio di trasporto pubblico nella citt\u00e0 di Craiova in Romania.\nEsercizio.\nLa RAT gestisce oggi 28 linee, suddivise in 19 autolinee e 3 tranvie; l'azienda aderisce all\"'Uniunea Romana de Transport Public\", organismo nazionale che riunisce gli operatori \nrumeni di trasporto pubblico.\nParco aziendale.\nLa flotta \u00e8 costituita da:\nSede legale.\nLa sede si trova a Craiova."}
{"id": "1225215", "revid": "110157", "url": "https://it.wikipedia.org/wiki?curid=1225215", "title": "Nor\u00f0ur\u00feing", "text": "Nor\u00f0ur\u00feing (letteralmente \"assemblea del nord\") \u00e8 un comune islandese della regione di Nor\u00f0urland eystra. \u00c8 stato creato nel 2006 dall'unione di quattro preesistenti municipalit\u00e0: H\u00fasav\u00edk, Kelduneshreppur, \u00d6xarfjar\u00f0arhreppur e Raufarhafnarhreppur."}
{"id": "1225216", "revid": "958185", "url": "https://it.wikipedia.org/wiki?curid=1225216", "title": "John Muir", "text": "Le sue lettere e i suoi libri ci raccontano delle avventure nella natura, soprattutto illustrano la natura selvaggia delle montagne della Sierra Nevada in California; questi libri furono letti da milioni di lettori e sono popolari a tutt'oggi. Il suo diretto attivismo aiut\u00f2 a preservare la Valle dello Yosemite e altre aree selvagge. Il Sierra Club, da lui fondato, \u00e8 ora considerato una delle pi\u00f9 importanti organizzazioni per la conservazione della natura negli Stati Uniti. I suoi scritti e la sua filosofia influenzarono fortemente la formazione della moderna scienza ambientale.\nBiografia.\nMuir nacque a Dunbar, East Lothian, Scozia da Daniel Muir e Ann Gilrye. Fu il terzogenito della coppia, che ebbe otto figli.\nMuir emigr\u00f2 negli Stati Uniti nel 1849, quando la sua famiglia costru\u00ec una fattoria vicino a Portage nel Wisconsin, a cui venne dato il nome di Fountain Lake Farm. Egli frequent\u00f2 l'Universit\u00e0 del Wisconsin-Madison per alcuni anni. Fu l\u00e0, sotto un albero vicino alla North Hall, che Muir prese la sua prima lezione di botanica. Uno studente prese un fiore dall'albero e lo us\u00f2 per spiegare come il fiore facesse parte di quell'albero che a sua volta faceva parte di una particolare specie di albero. Cinquanta anni pi\u00f9 tardi il naturalista Muir descrisse quel giorno nella sua autobiografia. \"Questa lezione mi affascin\u00f2 e mi spinse a volare attraverso i boschi e le foreste con entusiasmo estremo\" scrisse Muir. Ma anzich\u00e9 laurearsi in una scuola costruita dalla mano dell'uomo, Muir opt\u00f2 per iscriversi all'universit\u00e0 della natura selvatica e cos\u00ec intraprese un viaggio a piedi di migliaia di chilometri, dall'Indiana alla Florida, dopo aver trascorso la maggior parte del tempo tra gli anni 1866 e 1867 lavorando come ingegnere industriale ad Indianapolis, dove un incidente di lavoro quasi gli cost\u00f2 la perdita della vista. Aveva pianificato di continuare in Sud America ma fu colpito dalla malaria, e dovette fermarsi invece in California.\nArrivato a San Francisco nel marzo 1868, Muir immediatamente part\u00ec per un luogo di cui aveva solo letto chiamato Yosemite. Dopo aver visto la valle dello Yosemite per la prima volta fu travolto dal suo fascino e scrisse che \"nessun tempio fatto dalle mani umane pu\u00f2 competere con Yosemite\", e \"lo Yosemite \u00e8 il pi\u00f9 grande di tutti i templi della Natura.\"\nDopo la sua prima visita di otto giorni, egli ritorn\u00f2 nella Sierra Nevada e divenne un operatore delle ferrovie, pastore e allevatore di cavalli. Nel maggio 1869 Pat Delaney, padrone di un grosso ranch, gli offr\u00ec un lavoro estivo nelle montagne per accompagnare e sorvegliare le sue pecore e i suoi pastori. Muir accett\u00f2 con entusiasmo l'offerta e pass\u00f2 quell'estate con le pecore nell'area di Yosemite. Durante quell'estate Muir cominci\u00f2 a creare teorie su come quelle aree si erano sviluppate e come si era comportato in esse l'ecosistema.\nAncora pi\u00f9 entusiasta di prima riguardo alla Yosemite Valley, Muir si assicur\u00f2 un lavoro operando come lavoratore per le ferrovie sotto la supervisione del capo ufficio James Hutchings. Inventore naturale, Muir disegn\u00f2 una sega ad acqua per tagliare il ferro e si costru\u00ec una capanna sullo Yosemite Creek.\nProselita del suo amore per la scienza e soprattutto per la geologia, spesso occupava il suo tempo libero studiando e si convinse che il ghiaccio aveva scolpito molte delle figure della valle e dell'area circostante. Questa nozione era in aperta contraddizione con la teoria accettata, promulgata da Josiah Whitney (capo dell'Ufficio geologico della California), che attribuiva la formazione della valle ad un terremoto catastrofico).\nQuando la teoria di Muir fece breccia, Whitney prov\u00f2 a gettare discredito su di lui tacciandolo di autodidattismo e di ignoranza. Il pi\u00f9 grande geologo di quei tempi, Louis Agassiz, tuttavia, vide dei meriti nella teoria di Muir e lo lod\u00f2 come \u201cil primo uomo che ha una concezione adeguata dell'azione del ghiaccio\u201d.\nNel 1871 Muir scopr\u00ec un ghiacciaio alpino attivo sotto al Merced Peak, che pi\u00f9 tardi lo aiut\u00f2 a far guadagnare credito alla sua teoria. Egli fu anche uno scrittore altamente produttivo e molti dei suoi articoli vennero pubblicati, persino a New York. L'ex professore dell'Universit\u00e0 del Wisconsin che aveva dato i primi insegnamenti a Muir, lo incoraggi\u00f2 a pubblicare le sue ricerche. Egli present\u00f2 a Muir personaggi famosi come Ralph Waldo Emerson, e famosi scienziati tra cui Louis Agassiz, John Tyndall, John Torrey, Clinton Hart Merriam, e Joseph LeConte.\nUn grosso terremoto con epicentro vicino a Lone Pine, California, nella valle Owens fu sentito fortemente nella valle di Yosemite nel marzo 1872. Il terremoto svegli\u00f2 Muir la mattina presto e lui corse fuori dalla sua capanna esclamando \u201cUn nobile terremoto!\u201d\nAltri abitanti della valle che ancora credevano alla teoria di Whitney, temettero che quel terremoto fosse un preludio a uno sprofondamento della valle provocato dal cataclisma. Muir non aveva tali paure e prontamente fece una sorveglianza delle nuove crepe create dallo slittamento delle rocce provocato dal terremoto. Questo evento port\u00f2 altre persone a credere alla teoria di Muir sulla formazione della valle.\nAssieme ai suoi studi geologici, Muir studi\u00f2 anche l'area vivente del Yosemite. Egli fece due studi sul campo lungo il fianco ad ovest della Sierra sulla distribuzione ed ecologia di isolate piante di Sequoia gigante nel 1873 e nel 1874. Infatti, nel 1876 l'Associazione americana per l'avanzamento delle scienze pubblic\u00f2 una ricerca che scrisse Muir sull'ecologia e la distribuzione di tali alberi.\nNel 1880 Muir spos\u00f2 Louisa Wanda Strentzel, i cui genitori possedevano un grosso ranch a Martinez, California, una piccola citt\u00e0 a nord est di San Francisco. Per i successivi dieci anni egli si dedic\u00f2 a gestire il ranch della famiglia che consisteva in 2600 acri di vigneti e frutteti e che divenne molto famoso e riconosciuto. Quando egli mor\u00ec, il ranch venne valutato 250.000 dollari americani, un valore che corrispondeva a circa 4.000.000 di dollari americani del 2005). La loro casa e parte del ranch sono ora sito di interesse storico nazionale. Muir ebbe due figlie, Wanda Muir Hanna (25 marzo 1881 - 29 luglio 1942) e Helen Muir Funk (23 gennaio 1886 - 7 giugno 1964).\nI viaggi di Muir nel Nord ovest degli Stati Uniti.\nNel 1888 dopo sette anni di conduzione del ranch la salute di Muir cominci\u00f2 ad essere precaria. Assieme alla moglie torn\u00f2 in collina dove si stabil\u00ec e scal\u00f2 il Monte Rainier, scrisse \u201cL'ascesa del Monte Rainier\u201d.\nMuir viaggi\u00f2 con la spedizione che approd\u00f2 all'Isola di Wrangel (Corwin) e proclam\u00f2 le stesse appartenenti agli Stati Uniti nel 1881. Egli document\u00f2 questa esperienza nel suo libro \u201cLa crociera delle Corwin\u201d\nDallo Studio alla Salvaguardia.\nGli Sforzi per la Salvaguardia.\nMuir si gett\u00f2 in questo nuovo ruolo con grande vigore. Egli vision\u00f2 l'area di Yosemite e le Sierras come aree salvaguardate.\nEgli vide la necessit\u00e0 di salvaguardia dell'area dello Yosemite soprattutto dal pascolo della pecora di quell'area (chiamata \u201choofed locusts\u201d). Nel giugno 1889, l'influente editore della rivista \u201cCentury\u201d, Robert Underwood Johnson, si accamp\u00f2 con Muir a Tuolumne Meadows, e vide il danno che veniva fatto da grossi greggi ai prati. Johnson fu d'accordo di pubblicare ogni articolo che Muir scriveva sull'argomento di escludere il pascolo dall'area della Sierra.\nEgli fu anche d'accordo di usare la propria influenza per presentare al Congresso una richiesta formale che potesse dichiarare l'area di Yosemite come Parco Nazionale, sul modello dello Yellowstone.\nUna richiesta che essenzialmente seguiva le raccomandazioni che Muir aveva esposto su di due articoli della rivista \u201cCentury\u201d (\u201cIl tesoro del Yosemite\u201d e \u201cMotivi della Proposta di Parco Nazionale\u201d, entrambi pubblicati nel 1890), fu passata dal Congresso il 30 settembre 1890.\nPer il dispiacere di Muir per\u00f2 la proposta lasci\u00f2 il controllo di Yosemite allo stato della California.\nCon questa parziale vittoria in attivo, Muir form\u00f2 un'organizzazione ambientalista chiamata \u201cSierra Club\u201d il 28 maggio 1892 e ne fu eletto come primo presidente (posizione che mantenne fino alla sua morte 22 anni dopo). Nel 1894 fu pubblicato il suo primo libro: \u201cLe Montagne della California\u201d.\nSalvaguardia contro Conservazione.\nNel luglio del 1896 Muir divenne buon amico di alcuni leader del movimento conservazionista Gifford Pinchot. Tale amicizia fin\u00ec nell'estate del 1897 quando Pinchot rilasci\u00f2 una dichiarazione ad un giornale di Seattle in cui sosteneva il pascolo delle pecore nelle riserve forestali.\nMuir si mise a confronto con Pinchot e gli chiese spiegazioni. Quando Pinchot reiter\u00f2 la propria posizione Muir gli disse \u201cNon voglio avere pi\u00f9 nulla a che fare con te.\u201d\nQuesta divisione filosofica presto si espanse e divise il movimento conservazionista in due filoni: I salvaguardisti, guidati da Muir e i seguaci di Pinchot, i quali cooptarono per il termine \u201cconservazionisti\u201d. Muir era fortemente contrario alla commercializzazione della natura. I due uomini dibatterono le loro posizioni su riviste popolari dell'epoca: \u201cOutlook\u201d, \u201cHarper's Weekly\u201d, \u201cThe Atlantic Monthly\u201d, \u201cWorld's Work\u201d, e \u201cCentury\u201d. Muir appoggi\u00f2 la salvaguardia delle risorse, il loro valore spirituale e subliminale; Pichot vide la conservazione come un mezzo per utilizzare con intelligenza le risorse naturali. Entrambi si opponevano allo sfruttamento incontrollato delle risorse naturali, incluso l'abbattimento indiscriminato delle foreste.\nNel 1899, Muir accompagn\u00f2 il manager delle ferrovie E.H. Harriman e altri stimati scienziati nella famosa spedizione di Harriman (Harriman Alaska Expedition) lungo la costa dell'Alaska a bordo del lussuoso battello chiamato \u201cGorge W.Elder\u201d. Muir si avvarr\u00e0 pi\u00f9 tardi dell'amicizia con Harriman per porre pressione politica al Congresso affinch\u00e9 passi le leggi sulla conservazione.\nNel 1903 il Presidente Theodore Roosevelt accompagn\u00f2 Muir in una visita al parco, Muir raggiunse Roosevelt a Oakland (California) per raggiungere poi assieme a lui in treno Raymond, California. Il presidente accompagnato dal suo entourage viaggi\u00f2 in carrozza nel parco. Mentre viaggiava verso il parco Muir disse al presidente della condotta sviata dello stato della California per quanto riguardava la salvaguardia della valle e dello sfruttamento indiscriminato delle risorse della valle, fu capace con i propri argomenti di convincere Roosevelt che il modo migliore per proteggere la valle fosse attraverso il controllo e la giurisdizione federale.\nDopo essere entrato nel parco ed aver visto il magnifico splendour della valle, il presidente chiese a Muir di mostrargli la realt\u00e0 di Yosemite. Muir e Roosevelt praticamente organizzandosi da soli si accamparono nella valle. Mentre stavano seduti attorno ad un fuoco, i due parlarono nella notte e dormirono con la brezza dell'aria aperta e furono spolverati da una fresca caduta di neve il mattino seguente, una notte che Roosevelt non avrebbe pi\u00f9 dimenticato.\nMuir dunque accrebbe gli sforzi del \u201cSierra Club\u201d per consolidare il management del parco e fu riconosciuto nel 1905 quando il Congresso trasfer\u00ec il Mariposa Grove e la Valle di Yosemite nell'area di parco. Sua moglie Louisa mor\u00ec il 6 agosto 1905.\nHetch Hetchy, la battaglia legale di John Muir.\nUna certa pressione cominci\u00f2 a salire per fare una diga nel fiume Toulumne per poterlo usare come riserva d'acqua per San Francisco. John Muir si oppose appassionatamente allo scavo della valle di Hetch Hetchy, che soprannomin\u00f2 una \u201cseconda Yosemite\u201d. Muir, il Sierra Club e Robert Underwood Johnson combatterono contro l'inondazione della valle e Muir scrisse a Roosevelt pregandolo di stralciare il progetto. Dopo anni di dibattito nazionale che polarizz\u00f2 l'intera nazione, il successore di Roosevelt, Woodrow Wilson firm\u00f2 la legge per la diga e la tramut\u00f2 in legge il 19 dicembre 1913. Muir sent\u00ec questa come una grossa sconfitta, per opporsi alla distruzione della valle aveva combattuto la sua ultima maggiore battaglia.\nJohn Muir mor\u00ec a Los Angeles California, il 24 dicembre 1914 di polmonite dopo una breve visita a sua figlia Wanda.\nAlcuni come Steve Roper, uno scalatore californiano, dissero che preferirebbero pensare che Muir mor\u00ec per il \u201ccuore spezzato\u201d.\nL'eredit\u00e0 di John Muir \u00e8 portata avanti da suo nipote, Michael Muir che fond\u00f2 un gruppo chiamato \u201cAccess Adventure\u201d (accesso all'avventura) per aiutare le persone disabili a sperimentare l'esterno nelle loro sedie a rotelle.\nOnorificenze.\nSono state intitolate a suo nome due linee ferroviarie (la John Muir Trail in California e la John Muir Trail nel Tennessee), la John Muir Wilderness, il parco Muir Woods National Monument, la scuola superiore John Muir, il College John Muir all'Universit\u00e0 della California di San Diego, il John Muir Country Park a Dunbar e anche un asteroide, 128523 Johnmuir. Un'immagine di John Muir con il Condor della California e l'Half Dome appare sulla facciata della moneta da \u00bc di dollaro dello stato della California coniata nel 2005. Una rappresentazione della stessa appare nel retro del Premio Indianapolis Lilly Medal per la conservazione.\nCritiche.\nMuir \u00e8 stato criticato per la sua visione della natura selvaggia come pura, in accordo con ci\u00f2 che scrisse Carolyn Merchant \u201cJohn Muir vedeva I parchi nazionali come natura selvaggia allo stato puro, senza animali o Indiani domestici\u201d. In \u201cLa mia prima estate nella Sierra\u201d del 1911, una saga dei suoi viaggi nella Sierra Nevada nel 1868, Muir scrisse disprezzando gli indiani che aveva incontrato, rapportando gli indiani a degli sporchi animali che non appartengono alla vita selvatica.\nI suoi viaggi in Canada, dopo che il presidente Lincoln ordin\u00f2 la chiamata alle armi di mezzo milione di uomini, fu vista da alcuni storici come non solo un viaggio alla ricerca della vita selvatica ma come una fuga dalla chiamata alle armi: Muir che aveva 26 anni ed era single, si sent\u00ec certo di essere tra i chiamati e apparentemente non aveva nessun interesse di andare a lottare per salvare l'Unione o per liberare gli schiavi."}
{"id": "1225217", "revid": "287204", "url": "https://it.wikipedia.org/wiki?curid=1225217", "title": "Nordurthing", "text": ""}
{"id": "1225218", "revid": "838137", "url": "https://it.wikipedia.org/wiki?curid=1225218", "title": "Antoine Godeau", "text": "Biografia.\nDedic\u00f2 al cardinale Richelieu la sua prima composizione religiosa, una parafrasi in versi del salmo \"Benedicte omnia opera Domini\", cosicch\u00e9, ordinato prete a Parigi il 7 maggio 1636, Richelieu gli attribu\u00ec il vescovado di Grasse gi\u00e0 il 15 maggio, del quale prese possesso il 25 marzo 1637. A Grasse cre\u00f2 nel 1640 un Monte di Piet\u00e0 per venire in aiuto ai pi\u00f9 bisognosi. Fu membro della Compagnia del Santo Sacramento dal 1639. Vescovo anche di Vence con una speciale bolla di papa Innocenzo X, fu anche avvocato in parlamento e uno dei primi membri dell'Acad\u00e9mie fran\u00e7aise, nella quale entr\u00f2 nel 1634. Piccolo e brutto, dovette il suo successo al suo spirito inventivo e gioioso: fu amico di Valentin Conrart e frequent\u00f2 l'H\u00f4tel de Rambouillet e il salotto di Madeleine de Scud\u00e9ry.\nScrittore molto prolifico, \u00e8 autore in particolare delle \"Po\u00e9sies de Malherbe\" (1630), dei \"Discours sur les \u0153uvres de M. de Malherbe\" (1630), delle \"\u0152uvres chr\u00e9tiennes\" (1633), delle \"Po\u00e9sies chr\u00e9tiennes\", di una \"Vie de saint Augustin\" e di una \"Vie de saint Charles Borrom\u00e9e\" (1654).\nI suoi \"Eloges des Eveques qui dans tous les Ev\u00eaques de l'Eglise ont fleuri en doctrine et en pi\u00e9t\u00e9\" (Parigi, 1665) furono ripubblicati nel 1802; la sua \"Histoire de l'\u00e9glise depuis la naissance de J\u00e9sus Christ, jusqu' \u00e0 la fin du si\u00e8cle\" (Parigi, 1633) fu tradotta in italiano da Sperone Speroni e in tedesco fu pubblicata ad Augusta da Hyper e Groote nel 1769. Di quest'opera si \u00e8 detto che \u00abbench\u00e9 scritta in uno stile attraente e popolare, manca di espressione solida e di originalit\u00e0\u00bb\nIl poeta gesuita Fran\u00e7ois Vavasseur (1605-1681) gli indirizz\u00f2 nel 1647 una satira, \"Antonius Godellus, episcopus Grassensis\".\nGenealogia episcopale.\nLa genealogia episcopale \u00e8:"}
{"id": "1225221", "revid": "35813", "url": "https://it.wikipedia.org/wiki?curid=1225221", "title": "Karl Spitzweg", "text": ""}
{"id": "1225224", "revid": "287204", "url": "https://it.wikipedia.org/wiki?curid=1225224", "title": "NGC 6760", "text": "NGC 6760 \u00e8 un ammasso globulare visibile nella costellazione dell'Aquila.\nNon vi sono stelle luminose nei suoi paraggi; si pu\u00f2 provare a cercarlo circa 6 gradi a NNE della stella ; non \u00e8 visibile con piccoli binocoli, ma si rivela bene con un telescopio riflettore, nel quale appare evidente la sua scarsa concentrazione stellare (classe IX) e nel quale sono visibili le componenti pi\u00f9 luminose. Dista dal Sole 24.100 anni-luce."}
{"id": "1225227", "revid": "767487", "url": "https://it.wikipedia.org/wiki?curid=1225227", "title": "Sano Business", "text": "La Sano Business o Sanobiz \u00e8 un collettivo italiano formata da tre MC, Bassi Maestro, Supa e Rido MC, e da DJ Zeta.\nStoria del gruppo.\nIl collettivo nasce nel 1995 con l'unione di due dei quattro membri del gruppo: Bassi Maestro e DJ Zeta. Iniziano a produrre pezzi da solisti e poi insieme fino a quando nel 1997 nel gruppo entrano a far parte Rido MC e Supa. Sempre nel 1997 esce il primo prodotto del gruppo: \"The Micragnous EP\", che viene registrato e venduto solo su dischi vinili da 12 pollici. Il secondo lavoro arriva subito \"Underground Troopers\", che questa volta viene venduto prima in vinile e poi stampato in CD, con una copertina che richiama la locandina del film \"Starship Troopers - Fanteria dello spazio\" al quale il team si \u00e8 ispirato. Per qualche anno il gruppo si lascia ai lavori solisti con varie pubblicazioni degli album di Bassi Maestro e DJ Zeta.\nNel 2004 esce la raccolta \"Esuberanza\", bootleg stampato su CD che oltre a molti inediti racchiude remix e pezzi precedentemente pubblicati. Successivamente c'\u00e8 di nuovo un periodo di pausa per il quartetto, fin quando nel 2007 esce il quarto lavoro e primo album ufficiale del collettivo, dal titolo \"Crossover\" che viene presentato dal brano \"Ma che ooh\", caratterizzato da spezzoni di voce del giornalista Germano Mosconi.\nNel 2017 viene pubblicato il mixtape \"The 20th Anniversary Mixtape\" che comprende freestyle, remix, vecchi inediti e pezzi precedentemente pubblicati in demo o raccolte."}
{"id": "1225229", "revid": "1312410", "url": "https://it.wikipedia.org/wiki?curid=1225229", "title": "Huey Lewis and the News", "text": "Gli Huey Lewis and the News sono un gruppo musicale statunitense, fondato a San Francisco.\nMolto popolari negli anni ottanta, quando furono tra i gruppi di maggior successo nella scena musicale internazionale.\nLa band ha ottenuto numerosi successi durante gli anni ottanta e i primi anni novanta con brani come \"The Power of Love\", \"I Want a New Drug\", \"Doin' it all (for my baby)\", \"Do you believe in love?\" \"Hip to be square\", \"Stuck with you\", \"Small World\", \"If this is it\" e \"Jacob's Ladder\".\nCarriera.\nStoria del gruppo.\nNel 1972 il cantante (e suonatore di armonica a bocca) Huey Lewis e il tastierista Sean Hopper si uniscono alla band jazz-funk di San Francisco Clover. I Clover producono numerosi album negli anni settanta e nella met\u00e0 di quel decennio si trasferiscono in Inghilterra per diventare parte, per un periodo, della scena pub rock del Regno Unito. Senza Lewis (ma con Hopper), divengono in seguito la band di supporto del primo album di Elvis Costello \"My aim is true\". La band ritorna a San Francisco verso la fine degli anni settanta.\nQuella che si pu\u00f2 definire la band rivale dei Clover nella scena jazz-funk in citt\u00e0 era una formazione di nome Soundhole, i cui componenti includevano il batterista Bill Gibson, il sassofonista e chitarrista Johnny Colla ed il bassista Mario Cipollina (fratello minore di John Cipollina). Come i Clover, i Soundhole avevano appoggiato musicalmente un famoso cantante, Van Morrison. Dopo aver concluso un contratto con la Phonogram Records nel 1979, Huey Lewis riun\u00ec i componenti della sua band originale con tre dei suoi ex rivali per formare un nuovo complesso, Huey Lewis &amp; the American Express. Produssero il singolo \"Exo-Disco\" (una disco version della colonna sonora del film \"Exodus\") che fu per\u00f2 di scarso successo. Nel 1980 la band corteggi\u00f2 il chitarrista Chris Hayes e pass\u00f2 alla Chrysalis Records. Dopo le rimostranze per l'utilizzo del nome che la compagnia di carte di credito American Express mosse loro, la band cambi\u00f2 il proprio nel definitivo Huey Lewis &amp; the News.\nSempre nel 1980, la band realizza il suo primo album, \"Huey Lewis &amp; the News\". Pass\u00f2 quasi inosservato. Ci\u00f2 nonostante, nel 1982, la band realizza il suo secondo album, \"Picture this\" che di l\u00ec a poco si rivela un grande successo, trascinato dal singolo \"Do you believe in love\", scritto dall'ex produttore dei Clover, Mutt Lange. Per merito soprattutto del singolo, l'album rimase nella Billboard per 35 settimane e raggiunse la posizione numero 13. Seguirono numerosi altri singoli estratti dall'LP, con un successo per\u00f2 limitato, nonostante numerosi passaggi televisivi del video \"Workin' for a livin\"' su MTV ed altri canali musicali.\nA causa di ritardi della casa discografica nell'uscita del loro terzo album \"Sports\", verso la fine del 1983 Huey Lewis &amp; the News fecero promozione all'LP girando con il loro autobus, suonando in piccoli clubs. Appena uscito l'album arriv\u00f2 alla posizione numero 6 negli Stati Uniti, divenne numero uno nel 1984 e un successo da disco di platino nel 1985, grazie anche al numero di tour effettuati e ai divertenti video che ebbero notevoli passaggi su MTV. Quattro dei singoli estratti raggiunsero la Top Ten di Billboard: \"Heart and soul\", \"I want a new drug\", \"The heart of rock &amp; roll\" e \"If this is it\".\nNel 1984 Huey Lewis &amp; the News furono contattati dai produttori di \"Ghostbusters\" per sviluppare il motivo principale della colonna sonora del film. La band non accett\u00f2 la proposta e la composizione fu affidata a Ray Parker Jr.. Poco tempo dopo, la band cit\u00f2 in tribunale Parker, accusando la somiglianza del brano \"Ghostbusters\" con il loro precedente hit \"I want a new drug\". Successivamente Huey afferm\u00f2 che questa vicenda in qualche modo fu decisiva per il loro successivo coinvolgimento nel film \"Ritorno al futuro\".\nIn seguito un nuovo brano, \"The Power of Love\", ottenne un enorme successo, divenne presto numero uno e venne utilizzato nel 1985 nella colonna sonora del film \"Ritorno al futuro\", per il quale il gruppo registr\u00f2 anche il pezzo \"Back in Time\". Huey Lewis ottenne anche una breve apparizione nel film come membro della commissione che boccia l'audizione della band di Marty McFly per la gara \"La battaglia delle bande\". Ironicamente, il pezzo respinto che il gruppo di McFly esegue \u00e8 una versione strumentale di \"The power of love\" (il verdetto di Lewis: \"Mi dispiace ragazzi... siete troppo rumorosi...\"). \"The power of love\" fu nominato per un Academy Award. Una terza canzone, \"In the nick of time\", era stata scritta per il film, ma le trattative per utilizzare il pezzo si conclusero invece a favore di un'altra canzone di Patti LaBelle per i titoli di coda di un altro film della Universal Pictures, \"Chi pi\u00f9 spende... pi\u00f9 guadagna!\" (1985).\nNel 1985 Huey Lewis partecipa a scopo benefico al pezzo ed al video \"We Are the World\" insieme al supergruppo di cantanti di musica pop USA for Africa, i cui proventi sono stati destinati alla popolazione dell'Etiopia.\nSeguirono nell'ordine i seguenti album, \"Fore!\" (1986), \"Small world\" (1988), \"Hard at play\" (1991), \"The heart of rock &amp; roll - The best of Huey Lewis and the News\" (1992), \"Four chords &amp; several years ago\" (1994), \"Time flies: The best of Huey Lewis and the News\" (1996), \"Plan B\" (2001), \"Live at 25\" (2005), \"Greatest hits &amp; videos\" (2006), \"Soulville\" (2010), Weather (2020).\nStoria recente.\nHuey Lewis &amp; the News continuano tuttora a dare concerti, nonostante la formazione sia notevolmente cambiata nel suo organico rispetto agli inizi. Mario Cipollina ha lasciato la band poco dopo l'album e il tour del 1994 \"Four Chords &amp; Several Years Ago\" (Quattro accordi e diversi anni fa). Il suo sostituto da quel momento \u00e8 stato il bassista John Pierce. Anche la Tower of Power, che \u00e8 stato il gruppo di fiati sin dai primi anni ottanta, ha terminato la collaborazione con la band nel 1994. Marvin McFadden, Ron Stallings e Rob Sudduth si sono uniti al gruppo al loro posto. All'inizio del 2000, il chitarrista Chris Hayes ha deciso di lasciare il gruppo per trascorrere pi\u00f9 tempo con la sua famiglia, sempre pi\u00f9 numerosa. Ci\u00f2 nonostante, nel 2001 ha partecipato alla registrazione dell'album \"Plan B\", visto che molto materiale era gi\u00e0 stato preparato con lui per questo disco, prima che decidesse di andarsene. In seguito, ha preso il suo posto Stef Burns, nonostante il ruolo venga occasionalmente affidato ad un altro chitarrista, James Harrah quando Stef raggiunge il rocker Vasco Rossi in Italia a causa del tour di quest'ultimo. \u00c8 capitato che Chris Hayes si sia nuovamente esibito insieme alla band in occasione di concerti nell'area della baia di San Francisco. Occasionalmente, il chitarrista \u00e8 stato Tal Morris.\nL'Album \"Live at 25\" del 2005, \u00e8 una registrazione dal vivo di un concerto tenuto nel 2004 a Chico, California, presso la Sierra Nevada Brewing Company. Sia il batterista Bill Gibson che Huey Lewis (in un'intervista del 2006), comunicarono la lavorazione per un nuovo album, anche se non specificarono alcuna data di uscita.\nIl 21 agosto del 2007, la band ha suonato all'esposizione \"California State Fair\". Lo show \u00e8 stato degno di nota per la speciale presenza del bassista della band originale, Mario Cipollina, che ha suonato nei 4 bis richiesti. Questa sua performance dal vivo era la prima da oltre dieci anni.\nNel 2010 esce il loro ultimo album registrato agli Ardent Studios di Memphis con la supervisione di Jim Gaines che era uno degli ingegneri del suono originali degli Stax Studios, quattordici brani scelti nell'ampio catalogo della Stax, cercando per quanto possibile di non cimentarsi con i grandi successi di quel repertorio o con cover gi\u00e0 eseguite da altri autori molte volte.\nIl 5 dicembre 2019 annunciano per il 14 febbraio 2020 l'uscita del nuovo album Weather. Tra i brani anche Her Love Is Killin' Me, una cover di Pretty Girls Everywhere di Eugene Church e \"One of the Boys\" che Lewis ha scritto per Willie Nelson.\nPartecipa ad un episodio dell\u2019ottava stagione della serie \u201cBlacklist\u201d nei panni di se stesso al fianco di James Spader.\nL'episodio, dal titolo \u201cL\u2019Agenzia Wellstone\u201d,era dedicato a Clark Middleton e vedeva Huey Lewis che interpretava se stesso come parte del memoriale del personaggio."}
{"id": "1225233", "revid": "28592", "url": "https://it.wikipedia.org/wiki?curid=1225233", "title": "Sergej Bondarchuk", "text": ""}
{"id": "1225236", "revid": "486946", "url": "https://it.wikipedia.org/wiki?curid=1225236", "title": "Sergej Apollinarievich Gerasimov", "text": ""}
{"id": "1225238", "revid": "237256", "url": "https://it.wikipedia.org/wiki?curid=1225238", "title": "Michail Iljitsch Romm", "text": ""}
{"id": "1225241", "revid": "287204", "url": "https://it.wikipedia.org/wiki?curid=1225241", "title": "Abram Matveevic Room", "text": ""}
{"id": "1225243", "revid": "1086846", "url": "https://it.wikipedia.org/wiki?curid=1225243", "title": "Associazione Calcio Milan 1954-1955", "text": "Questa voce raccoglie le informazioni riguardanti lAssociazione Calcio Milan nelle competizioni ufficiali della stagione 1954-1955.\nStagione.\nNel 1954 Andrea Rizzoli succede a Umberto Trabattoni al timone della societ\u00e0. In questa stagione i rossoneri conquistano il loro quinto titolo di campioni d'Italia. Il club rimane in vetta per tutte le 34 giornate, si impone come miglior attacco e miglior difesa e porta per l'ennesima volta (la quinta in sei anni) lo svedese Gunnar Nordahl (da questa stagione capitano della squadra) sul trono dei cannonieri della Serie A, con 27 reti. Fondamentale la campagna acquisti condotta dal presidente Andrea Rizzoli, che ingaggia giocatori come il campione del mondo Juan Alberto Schiaffino, Eduardo Ricagni e Cesare Maldini.\nIn campionato il Milan si impone subito con sette vittorie consecutive staccando gli avversari. Dopo la vittoria sul Novara alla decima giornata, i rossoneri possono vantare sei punti di vantaggio sulle seconde, Fiorentina e Juventus; dopo un tentativo di avvicinamento da parte dei bianconeri, \u00e8 il Bologna a tentare l'aggancio, ma il 30 gennaio 1955 il Milan diventa campione d'inverno con quattro punti sulla seconda. Il girone di ritorno inizia con i rossoneri, che perdono le prime due gare contro Triestina e Sampdoria. Il Bologna arriva cos\u00ec a -1.\nA febbraio B\u00e9la Guttmann viene sostituito in panchina da H\u00e9ctor Puricelli nonostante il primo posto in classifica. I Diavoli riprendono la marcia e alla ventitreesima giornata distanziano di sei punti i rossobl\u00f9. In seguito perdono in casa contro la Roma: tra le inseguitrici ne approfitta solo l'Udinese, che il 1\u00ba maggio vince lo scontro diretto e si avvicina ai rossoneri. \u00c8 per\u00f2 in questo frangente che i friulani ottengono solo due pareggi contro Pro Patria e Novara. Il Milan pu\u00f2 cos\u00ec riprendere il suo cammino: battuta a San Siro la Juventus per 3-1 e sconfitto in trasferta il Genoa 8-0 (risultato che ad oggi rappresenta il pi\u00f9 ampio successo esterno in Serie A), i rossoneri si cuciono il tricolore sulla maglia con un turno di anticipo, il 12 giugno, battendo la Spal a per 6-0. Alla fine sono 4 i punti di vantaggio sulla seconda classificata Udinese che verr\u00e0 retrocessa per illecito sportivo.\nLa vittoria del campionato d\u00e0 anche al Milan il diritto di accedere alla prima edizione assoluta della Coppa dei Campioni che prender\u00e0 il via nella stagione seguente. A Parigi, in giugno, si svolge inoltre la sesta edizione della Coppa Latina. I rossoneri vengono sconfitti nelle semifinali dallo Stade Reims e vincono la finale per il 3\u00ba posto contro il Belenenses grazie ai gol di Ricagni e Nordahl.\nOrganigramma societario.\nArea direttiva\nArea tecnica"}
{"id": "1225244", "revid": "78273", "url": "https://it.wikipedia.org/wiki?curid=1225244", "title": "Grigorij Lvovic Rosal", "text": ""}
{"id": "1225246", "revid": "28592", "url": "https://it.wikipedia.org/wiki?curid=1225246", "title": "Aleksandr Dovzenko", "text": ""}
{"id": "1225249", "revid": "28592", "url": "https://it.wikipedia.org/wiki?curid=1225249", "title": "Vsevolod Pudovkin", "text": ""}
{"id": "1225251", "revid": "78273", "url": "https://it.wikipedia.org/wiki?curid=1225251", "title": "Jurij Jakovlevic Rajzman", "text": ""}
{"id": "1225261", "revid": "6923", "url": "https://it.wikipedia.org/wiki?curid=1225261", "title": "Ranbaxy", "text": "Ranbaxy \u00e8 la pi\u00f9 grande delle aziende farmaceutiche indiane, tra le dieci pi\u00f9 importanti industrie di farmaci generici al mondo.\nDiffusione.\nNata nei primi anni \u201860, Ranbaxy \u00e8 cresciuta fino a diventare oggi un importante protagonista dell'industria farmaceutica internazionale, con stabilimenti produttivi in undici paesi (India, Brasile, Cina, Irlanda, Giappone, Malaysia, Nigeria, Romania, Sud Africa, USA e Vietnam), depositi in 46 con una completa gamma di farmaci disponibile in 125 paesi del mondo, tra cui anche l'Italia.\nRanbaxy \u00e8 presente in Italia dalla fine del 2005, con sede a Milano, attraverso l'acquisizione nel 2006 della divisione generici di GSK, Allen Spa.\nAttualmente Ranbaxy commercializza in Italia farmaci generici con il proprio nome e una linea di integratori alimentari orosolubili.\nAcquisizioni.\nRanbaxy ha rafforzato la propria presenza nel mondo grazie ad una politica di acquisizioni: nel 1998 \u00e8 entrata nel mercato statunitense con prodotti propri; nel 2000 ha acquisito Basics Germany, divisione generici della Bayer; nel 2004 ha iniziato a commercializzare i propri prodotti in Francia con l'acquisizione di una divisione generici di Aventis; nel 2005 Ranbaxy \u00e8 entrata nel mercato canadese, giapponese (con l'acquisizione della Nihon Pharmaceutical Industry Limited) e spagnolo acquisendo l'azienda Efarmes; nel 2006 ha ampliato il suo portfolio di prodotti in Sud Africa con l'acquisizione dell'azienda di generici Be Tabs e ha ampliato la sua presenza in Europa attraverso tre importanti acquisizioni; in Italia ha acquisito la divisione generici di GSK, Allen SpA, in Romania con l'acquisto di Terapia e in Belgio con Ethimed.\nRicerca.\nDal 1973 Ranbaxy, all'interno del centro destinato alla \u201cRicerca &amp; sviluppo\u201d, lavora con una squadra di 1200 scienziati allo sviluppo dei generici e dei principi attivi, lavorando in parallelo nella creazione di medicinali innovativi, nuovi sistemi di somministrazione e nuove tecnologie di rilascio.\nLe aree terapeutiche in cui Ranbaxy focalizza la ricerca sono diverse: urologia, metabolismo, vie respiratorie, anti-infettivi, anti-infiammatori, ecc\u2026.\nLe risorse economiche che Ranbaxy riserva al settore ricerca &amp; sviluppo sono pari al 7% del fatturato dell'azienda con una prospettiva di aumento al 10% entro il 2007.\nNel 1994 \u00e8 stata fondata la Ranbaxy Community Healtcare Society, allo scopo dichiarato di migliorare lo stato di salute dei ceti pi\u00f9 svantaggiati. La societ\u00e0 garantisce assistenza sanitaria in 95 villaggi indiani andando ad occuparsi di circa 200.000 persone."}
{"id": "1225262", "revid": "124469681", "url": "https://it.wikipedia.org/wiki?curid=1225262", "title": "Tetrametiletilendiammina", "text": "La tetrametiletilendiammina\" (N\",\"N\",\"N'\",\"N'\"-tetrametiletilendiammina), meglio nota con gli acronimi TEMED , TMEDA e TMED, \u00e8 un composto chimico di formula (CH3)2NCH2CH2N(CH3)2. Si deriva a partire dall'etilendiammina per sostituzione di quattro gruppi N-H con quattro gruppi \"N\"-metile. Ha uno sgradevole odore di pesce.\nIn biologia molecolare, viene utilizzato come catalizzatore per la polimerizzazione dell'acrilammide, insieme all'ammonio persolfato. La TEMED catalizza la decomposizione dello ione persolfato con produzione del corrispondente radicale libero. Quest'ultimo a sua volta, attacca i doppi legami dell'acrilammide permettendone la polimerizzazione in forma di gel trasparente."}
{"id": "1225264", "revid": "124450472", "url": "https://it.wikipedia.org/wiki?curid=1225264", "title": "Volo Air France 4590", "text": "Il volo Air France 4590 era un volo diretto da Parigi a New York, operato da un Concorde. Il 25 luglio 2000 alle ore 14:44:31 (UTC, 16:44:31 ora locale in Francia) il Concorde \"F-BTSC\" in servizio quel giorno precipit\u00f2 dopo il decollo, schiantandosi sull'hotel \"H\u00f4telissimo\" a Gonesse, a sud-ovest dell'aeroporto, mentre cercava di dirigersi verso Le Bourget. Morirono tutti i 100 passeggeri, i nove membri dell'equipaggio (3 piloti e 6 assistenti di volo) e quattro persone che erano a terra, mentre altre sei persone a terra rimasero ferite.\nNel momento del decollo, le foto di due fotografi dilettanti ungheresi mostrano l'aereo alzarsi in volo con delle fiamme sotto l'ala sinistra, e un video girato da una coppia di spagnoli dall'interno di un veicolo commerciale che transitava nella vicina autostrada mostra l'aereo in cielo con una lunga scia di fuoco. Tre pompieri dell'aeroporto hanno testimoniato di aver visto un cono di fuoco con fumo denso sul lato sinistro dell'aereo durante il decollo.\nL'inchiesta port\u00f2 alla luce una perdita di pezzi metallici da parte di un aereo statunitense (il DC-10-30 \"N. 13067\" del volo Continental Airlines 055) che era decollato poco prima dalla stessa pista, e sembra che siano stati questi detriti a causare l'esplosione di una gomma del Concorde e l'incendio al motore.\nIl 6 dicembre 2010 il tribunale di Pontoise ha giudicato la Continental Airlines penalmente responsabile dell'incidente e l'ha condannata.\nL'8 marzo 2012 si \u00e8 aperto il processo d'appello presso il tribunale di Versailles.\nPer ironia della sorte, il Concorde \"F-BTSC\" era gi\u00e0 stato protagonista di un incidente nella finzione cinematografica; era stato, infatti, l'esemplare utilizzato per le riprese del film \"Airport '80\".\nDinamica dell'incidente.\nDurante il decollo dell'aereo dall'aeroporto \"Charles de Gaulle\", un detrito presente sulla pista, un frammento in titanio largo 3 cm e lungo circa 50 cm, colp\u00ec uno pneumatico del Concorde causandone lo scoppio. Un grande frammento di gomma, pesante circa 4,5\u00a0kg, venne scagliato verso l'alto e urt\u00f2 la parte inferiore dell'ala sinistra del Concorde, che si stava muovendo alla velocit\u00e0 di oltre 300 km/h, provocando un'onda di pressione all'interno del serbatoio che caus\u00f2 la rottura del bocchettone da cui viene effettuato il rifornimento del carburante; ne scatur\u00ec una fuoriuscita di carburante di circa 75 litri al secondo; altri frammenti di gomma causarono il trancio di alcuni cavi nel carrello sinistro, che produssero un arco elettrico, cio\u00e8 una scintilla che fin\u00ec per incendiare il carburante che fluiva copioso verso l'esterno dell'ala sinistra.\nI motori 1 e 2 improvvisamente persero la loro spinta, ma la recuperarono in parte nei secondi successivi. Si svilupp\u00f2 una grande fiammata e l'equipaggio spense il motore 2 a causa dell'avviso di incendio.\nAvendo superato la velocit\u00e0 V1 il decollo non poteva essere annullato, quindi il velivolo continu\u00f2 la sua corsa. Nonostante i danni subiti l'aereo fu in grado di staccarsi da terra, ma al momento di sollevare il carrello esso non rientr\u00f2. L'aereo non fu quindi in grado n\u00e9 di prendere quota n\u00e9 di accelerare, mantenendo la velocit\u00e0 di 200 nodi (370\u00a0km/h) e un'altezza di 200 piedi (60 metri). L'incendio danneggi\u00f2 l'ala posteriore. Il motore 1 successivamente perse improvvisamente potenza e non si riusc\u00ec a recuperarlo. A causa della spinta non simmetrica l'ala di destra si alz\u00f2, costringendo l'aereo a una inclinazione di 110\u00b0, virando verso sinistra. L'equipaggio ridusse la spinta dei motori 3 e 4 per livellare l'aereo, ma la velocit\u00e0 del velivolo diminu\u00ec ulteriormente rendendolo incontrollabile.\nDopo poco pi\u00f9 di un minuto dal decollo, il Concorde F-BTSC dell'Air France perse la poca quota che aveva guadagnato e si schiant\u00f2 sull'hotel \"H\u00f4telissimo\", nei pressi dell'aeroporto di Parigi-Le Bourget a 9,5\u00a0km in linea d'aria dall'aeroporto Charles de Gaulle, in una zona pianeggiante all'intersezione tra la RN17 e la RD902.\nL'equipaggio stava tentando di condurre il velivolo verso l'aeroporto di Le Bourget, a circa 10 km in linea d'aria dall'aeroporto Charles de Gaulle.\nL'aereo \u00e8 andato completamente distrutto al momento dell'impatto, cos\u00ec come l'hotel su cui si \u00e8 schiantato.\nRegistrazione di volo.\nAlle 14:40:01 il Concorde viene autorizzato ad allinearsi mentre l'equipaggio termina la check list della fase taxi. Alle 14:42:17 il Concorde viene autorizzato per il decollo. Il controllore di volo annuncia un vento di 0,90\u00b0 e 8 nodi.\nSi sente un suono simile a quello dei motori che aumentano la potenza. Alle 14:42:30 si sente il caratteristico click delle leve della spinta portate al massimo. Dopo un secondo viene annunciato il \"top\" dal capitano\nIn accordo con le procedure, il primo ufficiale annuncia il raggiungimento della velocit\u00e0 di 100 nodi.\nViene annunciato che le spie relative allo stato dei motori sono tutte verdi, che significa che tutti i motori stanno funzionando correttamente.\nAlle 14:43:09, probabilmente, la gomma numero 2 viene colpita dalla striscia di metallo. Si pu\u00f2 sentire un rumore breve e chiaro mezzo secondo pi\u00f9 tardi, forse causato dal danno alla gomma. La distanza percorsa \u00e8 di 1 720 metri ed \u00e8 nella zona della pista che l'aereo percorreva in tale momento che sono stati ritrovati una striscia metallica e un grosso frammento della gomma. Alle 14:43:11 si sente un cambiamento nel rumore di fondo. In quel momento il velivolo viaggiava a una velocit\u00e0 di 178 nodi e la distanza percorsa era di 1 810 metri. In questo momento il capitano inizia a spostare il timone leggermente a destra (circa 5\u00b0) in conseguenza al leggero movimento dell'aereo a sinistra.\nTra le 14:43:12 e le 14:43:13 si avverte un primo calo di potenza dai motori 1 e 2. Questo fatto \u00e8 confermato dalle parole del co-pilota, il quale dice di prestare attenzione, poich\u00e9 le spie verdi dei motori 1 e 2 probabilmente si sono spente in quel momento. Siccome non vi \u00e8 un danno significativo, la perdita di potenza si pu\u00f2 attribuire all'ingestione di gas caldi da parte del motore 2 e di detriti e/o gas caldi da parte del motore 1. Al momento non viene inviato alcun avviso d'incendio nella cabina.\nIl cambiamento del rumore di fondo \u00e8 stato probabilmente causato dall'accensione del carburante fuoriuscito in seguito al danno, infatti due secondi pi\u00f9 tardi la torre di controllo avvista le fiamme sul retro dell'aereo. L'aereo vira verso sinistra con una deviazione di 2\u00b0 al secondo, a causa della perdita di potenza dei motori 1 e 2. Alle 14:43:15,7 viene registrata un'ulteriore deviazione del timone di 20\u00b0 a destra quando la deviazione raggiunge i 5\u00b0 (direzione = 264\u00b0).\nProbabilmente durante i tre secondi successivi l'equipaggio percepisce le anomalie in quanto esse causano strani rumori, accelerazioni laterali, perdita di accelerazione longitudinale e forse anche flash di luce causati dall'accensione del carburante.\nTra le 14:43:16,1 e 14:43:18,1 la luce verde del motore 1 si riaccende, mentre i parametri del motore 2 indicano una potenza bassissima, al 3% circa della spinta nominale.\nL'ingegnere di volo comunica l'avaria al motore 2. In questo momento la velocit\u00e0 \u00e8 di 200 nodi e la distanza percorsa di 2 745 metri. Nel secondo seguente il motore 2 si riprende leggermente fornendo una spinta del 15%.\nTra le 14:43:20,9 e le 14:43:21,9 il motore 1 ha un secondo calo di potenza. Alle 14:43:21,9 l'aereo si stacca da terra a una velocit\u00e0 di 205 nodi.\nViene attivata la procedura antincendio, si pu\u00f2 sentire un rumore che secondo le investigazioni proviene dal posizionamento della leva della potenza del motore 2 sulla posizione di arresto e dall'attivazione della leva antincendio del motore 2.\nIl pilota chiede il rientro del carrello. La velocit\u00e0 \u00e8 ancora di 200 nodi, il radioaltimetro misura 100 piedi (circa 30 metri dal suolo) e la velocit\u00e0 di salita \u00e8 di 750\u00a0piedi al minuto. Nei secondi successivi i controllori di volo confermano le fiamme dietro all'aereo. Il motore 1 sta producendo il 75% della spinta.\nL'ingegnere di volo ripete \"il carrello\" per il co-pilota, che stava confermando la ricezione dell'avviso dalla torre di controllo. L'allarme fumo potrebbe essere causato dall'ingresso del mix di gas ingeriti da uno dei motori di sinistra nell'impianto dell'aria condizionata, fino a raggiungere una toilette. Non si pu\u00f2 tuttavia escludere un falso allarme. Alle 14:43:34,12 inizia la ricezione audio dell'antenna \"Middle Marker\" di terra (circa 9-14 km dalla soglia pista).\nL'ingegnere di volo ripete \"il carrello\" e il co-pilota d\u00e0 risposta negativa. La luce rossa situata sopra i controlli del carrello di atterraggio si \u00e8 probabilmente accesa a causa della rilevazione di pressione bassa della gomma 2. La procedura richiede che il carrello non deve essere ritratto, tranne che in caso di pericolo.\nIl capitano ordina il rientro del carrello, mentre il primo ufficiale comunica la ricezione di un messaggio dalla torre di controllo.\nProbabilmente il co-pilota risponde \"sto tentando\" all'ordine dato dal capitano; si pu\u00f2 supporre che stesse cercando di far rientrare il carrello.\nIl capitano chiede all'ingegnere di volo se il motore 2 sia stato spento, ricevendo una risposta affermativa.\nAlle 14:43:49 termina la ricezione dell'antenna Middle Marker.\nL'avvertimento del co-pilota \u00e8 relativo alla velocit\u00e0, che resta costante a 200 nodi, mentre con un motore non funzionante dovrebbe essere a 220 nodi.\nIl co-pilota dice che il carrello non rientra e conferma l'interpretazione della frase precedente \"sto tentando\". Alle 14:43:58,6 l'allarme di incendio al motore 2 ricomincia a suonare e non si spegner\u00e0 fino alla fine del volo.\nIl \"Ground Proximity Warning System\" dell'aereo segnala la vicinanza del terreno.\nI sistemi di bordo segnalano nuovamente la prossimit\u00e0 del suolo, mentre il Concorde sta volando con un'inclinazione di 5\u00b0, un'altezza di 165 piedi e una velocit\u00e0 di salita di 160\u00a0piedi al minuto.\nAlle 14:44:11,5 i parametri del motore 1 mostrano una chiara decelerazione. Solo i motori 3 e 4 rimangono in funzione.\nAlle 14:44:31,6 termina la registrazione.\nVittime.\nTutti i passeggeri e l'equipaggio sono deceduti nell'incidente. La maggior parte dei passeggeri erano turisti provenienti dalla Germania che si dirigevano a New York per partecipare a una crociera; il volo infatti era un volo charter affittato dalla societ\u00e0 tedesca Peter Deilmann Cruises per trasportare i passeggeri della nave \"Deutschland\". L'equipaggio era formato dal Capitano Christian Marty, 54 anni (che era stato pilota anche del Concorde che nel 1992 aveva circumnavigato il globo), dal Primo Ufficiale Jean Marcot, 50 anni, e dall'Ingegnere di Volo Gilles Jardinaud, 58 anni; gli assistenti di volo erano sei, cinque donne e un uomo, di et\u00e0 compresa tra i 27 e i 49 anni.\nQuattro impiegati dell'Hotel sono morti a terra nell'incidente.\nConseguenze.\nIl Concorde \u00e8 stato statisticamente il vettore da trasporto passeggeri pi\u00f9 sicuro nel mondo, calcolando il numero di morti per la distanza percorsa, anche se la flotta di Boeing 737 in servizio in tutto il mondo riesce in una settimana a trasportare pi\u00f9 passeggeri e coprire una distanza maggiore di quella compiuta in tutta la carriera operativa da tutti i Concorde realizzati. Questo incidente \u00e8 stato l'inizio della fine del Concorde, anche se non \u00e8 stata l'unica causa dell'uscita dalle scene dell'aereo di linea pi\u00f9 famoso del mondo: sicuramente hanno contribuito anche i costi di manutenzione troppo elevati e il consumo di carburante eccessivo.\nDopo pochi giorni tutti i Concorde vennero tenuti a terra, in attesa delle indagini per determinare la causa dell'incidente e le possibili soluzioni. Il Concorde F-BVFC dell'Air France venne fatto rientrare da New York senza passeggeri.\nIndagini.\nLe indagini ufficiali sono state condotte dal \"Bureau d'Enqu\u00eates et d'Analyses\" (BEA), che ha rilasciato quattro rapporti, il rapporto finale \u00e8 stato pubblicato il 16 gennaio 2002. Venne concluso che l'incidente fu causato da una striscia di titanio, parte di un inversore di spinta, che cadde da un McDonnell Douglas DC-10 della Continental Airlines diretto a Houston che decoll\u00f2 circa 5 minuti prima. Il frammento metallico sbatt\u00e9 contro una delle gomme del Concorde, che si disintegr\u00f2, e i frammenti provocarono la rottura di un cavo elettrico e colpirono l'ala. L'impatto cre\u00f2 un'onda d'urto che, pur non fratturando il serbatoio di carburante situato nell'ala a una certa distanza dal punto di impatto, fece saltare il tappo del bocchettone di rifornimento del serbatoio stesso, causando una fuoriuscita di carburante. Il cavo elettrico tranciato gener\u00f2 delle scintille che causarono l'incendio del carburante fuoriuscito. L'equipaggio spense il motore 2 a causa dell'allarme incendio ma non fu in grado di ritrarre il carrello di atterraggio, cosa che ostacol\u00f2 l'ascesa dell'aereo. Con il motore 1 in difficolt\u00e0, l'aereo non fu in grado di prendere quota o accelerare, entr\u00f2 in stallo e vir\u00f2 a sinistra. L'impatto avvenne con l'Hotel a Gonesse. In base al rapporto, il pezzo di titanio del DC-10 non era approvato dalla Federal Aviation Administration degli Stati Uniti.\nConclusioni.\nGli investigatori conclusero che:\nModifiche.\nQuesto incidente caus\u00f2 delle modifiche ai Concorde mirate ad aumentare la sicurezza dell'aereo, tra cui controlli elettrici pi\u00f9 sicuri, rivestimenti in kevlar dei serbatoi di carburante e delle gomme pi\u00f9 robuste. Appena prima della ripresa dei voli, tuttavia, ebbero luogo gli attentati dell'11 settembre 2001, che causarono un calo generalizzato nel mercato dei voli di linea, altro elemento che pose definitivamente fine al servizio del Concorde. L'ultimo volo dell'Air France avvenne nel maggio 2003 e della British Airways nell'ottobre 2003."}
{"id": "1225266", "revid": "1155", "url": "https://it.wikipedia.org/wiki?curid=1225266", "title": "Helostomatidae", "text": ""}
{"id": "1225267", "revid": "729019", "url": "https://it.wikipedia.org/wiki?curid=1225267", "title": "Sindrome di Stickler", "text": "La sindrome di Stickler \u00e8 un gruppo di malattie ereditarie del tessuto connettivo, che colpisce il collagene. Fu studiata e catalogata per la prima volta dal dott. G.B. Stickler nel 1965. \u00c8 caratterizzata dal tipico aspetto facciale appiattito, patologie oculari, perdita dell'udito e disturbi alle articolazioni.\nTipi.\nI mutamenti genetici si riferiscono ai seguenti tipi di sindrome di Stickler:\nPerch\u00e9 ci siano due o tre tipi di sindrome \u00e8 controverso. Ciascun tipo \u00e8 qui presentato secondo il gene in causa. La classificazione di tali condizioni cambier\u00e0 quando i ricercatori apprenderanno di pi\u00f9 circa le cause genetiche.\nCause.\nLa sindrome \u00e8 ereditaria con schema autosomico dominante. Si suppone che insorga da una mutazione di diversi geni del collagene durante lo sviluppo fetale. \u00c8 indipendente dal sesso, cio\u00e8 i soggetti affetti dalla sindrome hanno la probabilit\u00e0 del 50% di passarla a ciascun figlio.\nSintomi.\nLe persone con sindrome di Stickler accusano una serie di segni e sintomi, dalla paucit\u00e0 alla grave espressione fenotipica.\nUna tipica caratteristica della sindrome \u00e8 l'aspetto della faccia, come appiattito. Ci\u00f2 \u00e8 causato dalle ossa poco sviluppate nel centro della faccia, comprese le mascelle e il setto del naso.\nMolti pazienti con la sindrome di Stickler soffrono di miop\u00eca grave a causa della forma dell'occhio.\nGli individui con gli occhi colpiti dalla patologia sono soggetti a pressione oculare aumentata (glaucoma) e a distacco della retina. La sostanza gelatinosa dentro l'occhio ha un aspetto caratteristico nella sindrome di tipo COL2A1 e COL11A1. Quella di tipo COL11A2 non colpisce l'occhio.\nI soggetti con questa patologia hanno disturbi che colpiscono anche altri organi. Artrite, anormalit\u00e0 dell'estremit\u00e0 delle ossa lunghe, anomalia delle vertebre, curvatura della spina dorsale, gibbosit\u00e0, dolore all'articolazioni, ginocchio valgo sono tutti problemi che possono occorrere alle ossa e alle articolazioni.\nTipico di soggetti con Stickler pu\u00f2 includere guance piatte, setto nasale appiattito e mascella piccola, anomalie del palato.\nUn altro segno della sindrome \u00e8 la diminuzione dell'udito da lieve a grave che, per alcuni, pu\u00f2 essere progressiva. Le articolazioni dei bambini colpiti e dei giovani possono essere molto flessibili (ipermobili).\nL'artrite spesso compare a giovane et\u00e0 e peggiora con la crescita. Difficolt\u00e0 nell'apprendimento possono anche avvenire per la menomazione all'udito e alla vista.\nGenetica.\nMutazioni nei geni COL11A1, COL11A2 e COL2A1 provocano la sindrome di Stickler. Tali geni sono coinvolti nella produzione del collagene tipo II e tipo XI. I collageni sono molecole complesse che provvedono alla struttura e alla resistenza del tessuto connettivo.\nUna mutazione in uno di questi geni interrompe la produzione, l'elaborazione o la formazione del collagene tipo II o XI. Le molecole difettose di collagene o la ridotta quantit\u00e0 di collagene influisce sullo sviluppo di ossa e altri tessuti connettivali, portando al caratteristico quadro della Stickler.\nAltri geni, sebbene sconosciuti, possono causare la sindrome perch\u00e9 non tutti i soggetti colpiti hanno mutazioni in uno dei tre geni gi\u00e0 identificati.\nScienziati interessati.\nI ricercatori associati con la scoperta di questa sindrome sono:\nTerapia.\nI medici specialisti che si occupano del trattamento della sindrome comprendono oftalmologi, audiologi e reumatologi.\nEpidemiologia.\nComplessivamente la prevalenza stimata di sindrome Stickler \u00e8 circa 1 su 10 000. Colpisce 1 neonato su 7 500-9 000.\nPrognosi.\nL'aspettativa di vita risulta essere pressoch\u00e9 normale, nonostante alcune condizioni associate alla sindrome (come l'artrite e la sordit\u00e0) possono peggiorare la qualit\u00e0 della vita del malato."}
{"id": "1225268", "revid": "1653437", "url": "https://it.wikipedia.org/wiki?curid=1225268", "title": "Pri\u00e9 blanc", "text": "Il Pri\u00e9 blanc \u00e8 un vitigno a bacca bianca autoctono della Valle d'Aosta.\nHa la particolarit\u00e0 di essere \"franco di piede\"\n, cio\u00e8 non innestato su vite americana, in quanto coltivato esclusivamente tra i 900 e i 1200 metri nell'alta Valdigne, nel comprensori dei comuni di La Salle e di Morgex, ad una altitudine dove non sopravvive la fillossera.\nViene considerato il vitigno bianco pi\u00f9 alto d'Europa.\nViene utilizzato nella produzione del \"Valle d'Aosta Blanc de Morgex et de La Salle\" in purezza.\nQuesto vino \u00e8 prodotto sia nella versione fermo che spumantizzato con metodo classico, inoltre con lo stesso vitigno viene prodotto un vino di ghiaccio con uve vendemmiate a fine dicembre quando la temperatura \u00e8 al disotto dello zero."}
{"id": "1225269", "revid": "124485304", "url": "https://it.wikipedia.org/wiki?curid=1225269", "title": "Traffic Collision Avoidance System", "text": "Il Traffic Alert and Collision Avoidance System, in italiano \"sistema di allerta del traffico ed elusione di collisione\", spesso abbreviato come TCAS, \u00e8 un dispositivo montato sui moderni aeromobili che ha la funzione di avvertire i piloti circa la presenza di altri velivoli equipaggiati con \"transponder\" operanti nelle vicinanze, nel caso in cui i due mezzi si trovino su rotte in conflitto ed a rischio di imminente collisione (a seguito per esempio di errore umano nel sistema di controllo del traffico aereo), di fornire indicazioni utili al fine di eseguire manovre per evitare l'impatto.\nNel corso del tempo il traffico aereo ha conosciuto una crescita pressoch\u00e9 costante e tale da richiedere lo sviluppo di sempre pi\u00f9 moderni sistemi di controllo, con l'obiettivo di incrementare da un lato la capacit\u00e0 e l'efficienza dei servizi del traffico aereo e dall'altro garantire i necessari livelli di sicurezza.\nIn tale contesto, considerato che la possibilit\u00e0 di collisione in volo \u00e8 sempre stata presente come rischio per l'incolumit\u00e0 degli aeromobili, si \u00e8 fatta largo l'idea di sviluppare un sistema per evitare le collisioni in volo, noto come ACAS (\"Airborne Collision Avoidance System\"), da utilizzare come ultima risorsa.\nNel 1956 la collisione tra due aeromobili di linea sopra il Grand Canyon spinse sia le compagnie aeree che le autorit\u00e0 aeronautiche ad accelerare gli studi per lo sviluppo di un tale sistema.\nNel 1986 l'impatto tra un aereo da turismo e un velivolo di linea sopra Los Angeles condusse la FAA (Federal Aviation Administration) ad iniziare, tre anni dopo, lo sviluppo del TCAS.\nL'intervento dell'apparecchiatura era teso all'individuazione ed alla risoluzione di potenziali conflitti di traffico, funzionando in maniera autonoma e indipendente sia rispetto ai sistemi di navigazione dell'aeromobile, che rispetto ai sistemi di terra utilizzati per la fornitura dei servizi ATS.\nLe indicazioni di manovre correttive anti-collisione emesse dal TCAS hanno precedenza anche sulle indicazioni date dal controllo del traffico aereo: quando il TCAS impone una manovra correttiva, i piloti sono tenuti prima ad eseguirla e solo in seguito a comunicare all'ATC di averla eseguita."}
{"id": "1225284", "revid": "916580", "url": "https://it.wikipedia.org/wiki?curid=1225284", "title": "Cratenopsis", "text": ""}
{"id": "1225285", "revid": "767487", "url": "https://it.wikipedia.org/wiki?curid=1225285", "title": "Dolone", "text": "Dolone () \u00e8 un personaggio della mitologia greca, menzionato nell\"Iliade\" tra i troiani che combatterono contro i greci nella guerra seguita al ratto di Elena da parte di Paride.\nMitologia.\nLe origini.\nUnico figlio maschio del ricco e nobile Eumede, un Eraclide stabilitosi a Troia, Dolone era un araldo del re Priamo, e il pi\u00f9 brutto tra tutti coloro che presero parte alla difesa della citt\u00e0: nonostante l'et\u00e0 non pi\u00f9 tanto giovane, era ancora in grado di correre agilmente.\nEgli \u00e8 protagonista del decimo canto dell\"'Iliade\", definito appunto da alcuni studiosi \"Doloneide\" (e ritenuto un'aggiunta tarda).\nLa morte.\nQuando Ettore ordin\u00f2 di sistemare un accampamento durante la notte nel bel mezzo del campo di battaglia dopo aver sconfitto i greci, costringendoli a rientrare all'interno dell'accampamento, chiese l'aiuto di un volontario per spiare le mosse degli achei infiltrandosi all'interno del loro campo. Dolone accett\u00f2 la proposta, chiedendo per\u00f2 in ricompensa i cavalli di Achille. Ettore accett\u00f2. Dolone, con indosso una pelle di lupo e un copricapo di martora, entr\u00f2 in ricognizione. Nello stesso momento per\u00f2, Diomede e Ulisse si dirigevano nell'accampamento dei troiani come spie. Fermato dai due guerrieri greci Dolone fu costretto a rivelare la suddivisione del campo troiano. Rivel\u00f2 tra l'altro che erano giunti da poco i guerrieri traci guidati dal giovane re Reso, che portava con s\u00e9 due splendidi cavalli bianchi. Dolone venne poi decapitato da Diomede dopo averlo invano supplicato che lo risparmiasse: la testa recisa del troiano non esaur\u00ec subito le funzioni vitali, ma rotol\u00f2 nella polvere mentre ancora parlava.\n&lt;poem&gt; \" \"Lo guat\u00f2 bieco D\u00efomede, e disse:\"\n\"\u00abDa che ti spinse in poter nostro il fato,\"\n\"Dolon, di scampo non aver lusinga,\"\n\"bench\u00e9 tu n'abbia rivelato il vero.\"\n\"Se per riscatto o per piet\u00e0 disciolto\"\n\"ti mandiam, tu per certo ancor di nuovo\"\n\"alle navi verresti esploratore,\"\n\"o inimico palese in campo aperto.\"\n\"Ma se qui perdi per mia man la vita,\"\n\"pi\u00f9 d'Argo ai figli non sarai nocente.\u00bb\"\n\"Disse; e il meschino gi\u00e0 la man stendea\"\n\"supplice al mento; ma cal\u00f2 di forza\"\n\"quegli il brando sul collo, e ne recise\"\n\"ambe le corde. La parlante testa\"\n\"rotol\u00f2 nella polve\" \"&lt;/poem&gt;\nDiomede entr\u00f2 quindi nella tenda di Reso, uccidendolo con la spada mentre dormiva. Gli indumenti e l'arco di Dolone furono portati al campo greco insieme con i cavalli di Reso, e consacrati ad Atena.\nDolone lasci\u00f2 un figlio adolescente, Eumede (al quale aveva dato lo stesso nome di suo padre), destinato a morire in un successivo conflitto, quello tra i profughi troiani guidati da Enea contro i Rutuli di Turno, in Italia; cos\u00ec secondo il dodicesimo libro dell\"'Eneide\".\nIl ruolo enciclopedico ed educativo del personaggio.\nIn greco, significa \"inganno\" ed esso \u00e8 proprio il sentimento che caratterizza Dolone. Si noti come Omero definisce il suo abbigliamento, infatti indossa una pelle di lupo e un cappello di martora, che sono sinonimo di astuzia mista a fraudolenza, e, conseguentemente, di inganno.\nOmero conferma poi le caratteristiche particolari del personaggio quando quest'ultimo tenta di salvarsi la vita indicando a Ulisse l'ubicazione dell'accampamento troiano. Stratagemma che poi non riesce e lo condanna a morire da traditore.\nDolone e la figura dell'antieroe.\nDolone \u00e8 la tipica figura dell'antieroe, in quanto non combatte per la gloria ma per sete di guadagno, il che lo porter\u00e0 ad andare incontro alla rovina. In primo luogo \u00e8 brutto d'aspetto e come nel caso dell'altro antieroe omerico, Tersite, nel codice eroico un fisico sgradevole \u00e8 sinonimo di vilt\u00e0 e meschinit\u00e0; inoltre \u00e8 veloce di piedi, il che, da un lato, lo rende adatto a una rapida incursione nel campo nemico, ma, dall'altro, sembra insinuare anche una certa propensione alla fuga come qualit\u00e0 dominante del personaggio. Dolone si offre per la missione voluta da Ettore, ma non pensa nemmeno a chiedere prudentemente un compagno, poich\u00e9 come ribadito, il suo primo interesse \u00e8 di garantirsi un premio spropositato, il carro e i cavalli di Achille. Si mostra poi stolto, poich\u00e9 cade nel tranello dei Greci: si ferma ad aspettare i nemici, sperando che siano i Troiani venuti per portargli nuove disposizioni di Ettore, finch\u00e9 riesce a distinguere il loro aspetto, arrestandosi terrorizzato quando la lancia nemica lo sfiora. La paura sconvolge sia i suoi lineamenti sia la sua capacit\u00e0 di ragionare: infatti da spia si trasforma in un delatore, rivelando molto di pi\u00f9 di quello che l'astuto Odisseo gli domanda. Pensando che i Greci abbiano il suo stesso sistema di valori, offre loro immense richieste di riscatto, mentre per discolparsi (attribuisce, infatti, a Ettore la responsabilit\u00e0 dell'incursione e della ricompensa straordinaria), rivela senza scrupoli la struttura del campo troiano, tentando di condurre i nemici verso un bottino allettante. Nulla di tutto ci\u00f2, per\u00f2, \u00e8 sufficiente a salvargli la vita: per Dolone infatti la morte arriva quasi inattesa, quando il troiano \u00e8 convinto di aver acquistato la fiducia degli avversari; ma Odisseo lo ha solo genericamente rassicurato, senza promettergli nulla, e Diomede, ottenute le informazioni, tronca il capo al traditore con brutalit\u00e0, non consentendogli neppure i gesti del supplice. L'ottica guerriera dell'Iliade considera fuori luogo ogni gesto di piet\u00e0, tanto pi\u00f9 nei confronti di un personaggio descritto come debole e stolto."}
{"id": "1225288", "revid": "1086846", "url": "https://it.wikipedia.org/wiki?curid=1225288", "title": "Associazione Calcio Milan 1956-1957", "text": "Questa voce raccoglie le informazioni riguardanti lAssociazione Calcio Milan nelle competizioni ufficiali della stagione 1956-1957.\nStagione.\nPer sopperire all'assenza di Nordahl la societ\u00e0 acquista diversi giocatori tra i quali Ernesto Cucchiaroni, Carlo Galli, Per Bredesen, Luigi Zannier e Narciso Soldan, e fa tornare Alfio Fontana dopo un anno. Inoltre viene aggregato dalla primavera il ventenne Gastone Bean. Novit\u00e0 anche in panchina: Gipo Viani vi siede al posto di H\u00e9ctor Puricelli.\nIl campionato di serie A vede il Milan conquistare il titolo per la sesta volta nella sua storia. I rossoneri possono contare su una rosa che annovera oltre agli acquisti sopracitati Lorenzo Buffon, Cesare Maldini, Nils Liedholm, divenuto capitano con la cessione di Nordahl, Mario Bergamaschi, Amos Mariani, Juan Alberto Schiaffino e Eros Beraldo.\nNelle prime giornate va in testa la Sampdoria, che poi subisce il sorpasso del Milan e della Fiorentina. I rossoneri si laureano campioni d'inverno a quattro punti di distanza dai viola e cinque sull'. Bean e Cucchiaroni vengono improvvisamente colpiti dal tifo e sono costretti a passare gran parte del girone di ritorno confinati in una clinica di Monza. Ci\u00f2 non incide sul cammino della squadra che il 17 marzo si porta a +9 sulla Fiorentina e, controllando la classifica fino alla fine del torneo, vince il suo 6\u00ba scudetto con tre turni d'anticipo staccando i viola di 6 lunghezze.\nI rossoneri partecipano cos\u00ec in giugno anche all'ultima edizione della Coppa Latina dove ritrovano in semifinale il Real Madrid che li aveva eliminati dalla Coppa dei Campioni nella stagione precedente. Il match registra un'altra sconfitta per il Diavolo, questa volta per 5-1. Nella gara che assegna il terzo posto si impone per 4-3 sul Saint-\u00c9tienne conquistando cos\u00ec il secondo 3\u00ba posto in questo torneo che, insieme ai due successi datati 1951 e 1956 (record assoluto) e al secondo posto del 1953, fa del Milan una delle squadre pi\u00f9 vincenti in questa competizione.\nOrganigramma societario.\nArea direttiva\nArea tecnica\nArea sanitaria"}
{"id": "1225289", "revid": "1573940", "url": "https://it.wikipedia.org/wiki?curid=1225289", "title": "Diaphoreolis viridis", "text": "Diaphoreolis viridis () \u00e8 un mollusco nudibranco appartenente alla famiglia Trinchesiidae, diffuso nel nord dell'oceano Atlantico.\nDescrizione.\nIl corpo, giallastro, pu\u00f2 raggiungere i 3\u00a0cm.\nBiologia.\nLa sua dieta \u00e8 composta da Sertulariidae."}
{"id": "1225290", "revid": "1573940", "url": "https://it.wikipedia.org/wiki?curid=1225290", "title": "Diaphoreolis", "text": "Diaphoreolis \u00e8 un genere di molluschi nudibranchi della famiglia Trinchesiidae.\nTassonomia.\nIl genere comprende le seguenti specie:"}
{"id": "1225291", "revid": "1305772", "url": "https://it.wikipedia.org/wiki?curid=1225291", "title": "MMX (disambigua)", "text": ""}
{"id": "1225296", "revid": "1782831", "url": "https://it.wikipedia.org/wiki?curid=1225296", "title": "Made You Look", "text": "Made You Look \u00e8 il primo singolo tratto da \"God's Son\", album del rapper Nas.\nCostruito su diversi campioni di \"Apache\", brano della Incredible Bongo Band, \u00e8 servito a ricostruire l'immagine di Nas dopo la faida con Jay-Z e la pubblicazione dell'album \"Stillmatic\", caratterizzato da un forte richiamo alla old school. Nonostante non abbia avuto lo stesso successo commerciale di \"I Can\", \"Made You Look\" ha avuto il suo impatto nei centri urbani, diventando uno dei pezzi pi\u00f9 famosi di \"God's Son\".\nEsiste anche un remix del pezzo, nel quale Nas viene affiancato da Jadakiss e Ludacris."}
{"id": "1225300", "revid": "486946", "url": "https://it.wikipedia.org/wiki?curid=1225300", "title": "Eurycatriona viridis", "text": ""}
{"id": "1225301", "revid": "486946", "url": "https://it.wikipedia.org/wiki?curid=1225301", "title": "Eurycatriona", "text": ""}
{"id": "1225302", "revid": "38120", "url": "https://it.wikipedia.org/wiki?curid=1225302", "title": "Lezioni di vita", "text": ""}
{"id": "1225303", "revid": "158913", "url": "https://it.wikipedia.org/wiki?curid=1225303", "title": "Steve Allen", "text": "Biografia.\nAnche se inizi\u00f2 la sua carriera in radio, Steve Allen \u00e8 conosciuto principalmente per la sua carriera televisiva. Dopo essersi fatto notare come ospite del \"Arthur Godfrey's Talent Scouts\", partecip\u00f2 al \"The Tonight Show\", sempre come ospite, svolgendo un ruolo determinante nell'innovare il concetto dei talk show televisivi. Successivamente condusse numerosi giochi e spettacoli di variet\u00e0, come lo \"The Steve Allen Show\", \"I've Got a Secret\", \"The New Steve Allen Show\" e fu uno dei membri della giuria del programma \"What's My Line?\".\nAllen \u00e8 stato un pianista e un compositore prolifico, autore di 14.000 canzoni, e vinse un premio Grammy nel 1963 per la migliore composizione jazz, con la sua canzone \"The Gravy Waltz\". Autore di oltre 50 libri, ha due stelle sulla Hollywood Walk of Fame di Hollywood e un teatro a cui \u00e8 stato dato il suo nome: The Steve Allen Theater."}
{"id": "1225304", "revid": "1048993", "url": "https://it.wikipedia.org/wiki?curid=1225304", "title": "John Cunniff", "text": "Nell'NHL ha allenato i Hartford Whalers, Boston Bruins e New Jersey Devils. \u00c8 morto nel 2002 per cancro."}
{"id": "1225311", "revid": "38120", "url": "https://it.wikipedia.org/wiki?curid=1225311", "title": "Lezioni di vero", "text": ""}
{"id": "1225312", "revid": "1573940", "url": "https://it.wikipedia.org/wiki?curid=1225312", "title": "Guyvalvoria francaisi", "text": "Guyvalvoria francaisi \u00e8 un mollusco nudibranco appartenente alla famiglia Eubranchidae."}
{"id": "1225315", "revid": "125745400", "url": "https://it.wikipedia.org/wiki?curid=1225315", "title": "Macchiareddu-Grogastu", "text": "Macchiareddu-Grogastu \u00e8 uno dei pi\u00f9 importanti agglomerati industriali della Sardegna meridionale, \u00e8 ubicato nella piana alluvionale compresa fra lo stagno di Cagliari e il rio Santa Lucia in agro di Capoterra, e ricade nei territori comunali di Assemini, Capoterra ed Uta.\nL'agglomerato industriale si estende su una superficie di circa , di cui circa 37 sono occupati da attivit\u00e0 produttive che fanno capo ad oltre 130 imprese. L'area \u00e8 gestita dal CACIP (Consorzio industriale provinciale di Cagliari), un consorzio industriale istituito con il DPR n. 1410 del 1961 e convertito in ente pubblico economico per effetto della legge n. 317 del 1991. Il CACIP gestisce inoltre le aree industriali di Sarroch e Cagliari-Elmas.\nVie di comunicazione.\nLe vie di comunicazione strettamente integrate con l'agglomerato di Macchiareddu-Grogastu sono costituite dalla rete stradale consortile, che comprende circa di strade, e dal porto canale di Cagliari. La strada principale \u00e8 rappresentata da una dorsale, in buona parte a doppia carreggiata, che attraversa l'area industriale da sud a nord collegandola rispettivamente alla strada statale 195, detta Sulcitana, e alla strada provinciale 2, detta Pedemontana di cui costituisce il prolungamento fino alla Strada statale 130. Attraverso queste arterie l'agglomerato di Macchiareddu-Grogastu \u00e8 collegato ai pi\u00f9 importanti centri urbani, industriali e nodi di comunicazione del sud della Sardegna:\nLe interdistanze fra l'area industriale e i suddetti siti variano in media dai 4 ai .\nInfrastrutture.\nL'area \u00e8 interessata da infrastrutture di servizio fra i quali gli elettrodotti che collegano la raffineria di petrolio della Saras al nodo di Villasor, impianti di potabilizzazione e depurazione reflui, reti idriche industriali e potabili, reti di smaltimento acque nere e bianche, rete telefonica, impianti di generazione eolica, impianti per comunicazioni satellitari."}
{"id": "1225319", "revid": "125285624", "url": "https://it.wikipedia.org/wiki?curid=1225319", "title": "Rodolfo I di Boemia", "text": "Biografia.\nFiglio primogenito di Alberto I d'Asburgo e Elisabetta di Tirolo-Gorizia, il 25 maggio 1300 spos\u00f2 Bianca, figlia di Filippo III di Francia e della sua seconda moglie Maria di Brabante: la coppia ebbe una figlia (n. 3 aprile 1301), che per\u00f2 mor\u00ec in tenera et\u00e0, e la stessa Bianca mor\u00ec nel 1305.Il 16 ottobre 1306 Alberto fece risposare il figlio con Elisabetta, vedova di Venceslao II di Boemia: questo rendeva Rodolfo pretendente al trono di Boemia contro Enrico di Carinzia e Tirolo. Rodolfo occup\u00f2 Praga nel 1306, ma dovette fronteggiare la ribellione di alcuni nobili cechi, fedeli a Enrico. Si preparava a combatterli assediando la fortezza di Hora\u017e\u010fovice, ma si ammal\u00f2 di dissenteria e mor\u00ec nel 1307 senza eredi. Enrico divenne re di Boemia in cambio della concessione di alcuni privilegi all'aristocrazia."}
{"id": "1225320", "revid": "35813", "url": "https://it.wikipedia.org/wiki?curid=1225320", "title": "Rodolfo III d'Asburgo", "text": ""}
{"id": "1225322", "revid": "1543377", "url": "https://it.wikipedia.org/wiki?curid=1225322", "title": "Ritratto di Juan Francisco de Pimentel conte di Benavente", "text": "Juan Francisco de Pimentel conte di Benavente \u00e8 un dipinto di Diego Vel\u00e1zquez, a olio su tela (109x88 cm), quest'opera fu realizzata nel 1648. L'opera oggi \u00e8 conservata al Museo del Prado."}
{"id": "1225323", "revid": "1573940", "url": "https://it.wikipedia.org/wiki?curid=1225323", "title": "Facelina annulata", "text": "Facelina annulata \u00e8 un mollusco nudibranchio della famiglia Facelinidae."}
{"id": "1225325", "revid": "599013", "url": "https://it.wikipedia.org/wiki?curid=1225325", "title": "Valerio Amoroso", "text": "Alto per di peso, gioca prevalentemente nel ruolo di ala-pivot, ma grazie alla sua notevole esperienza \u00e8 in grado di ricoprire anche il ruolo di centro.\nCarriera.\nClub.\nCresciuto cestisticamente nella squadra del suo paese, San Sebastiano al Vesuvio, i suoi primi allenatori, Salvatore Ciaravolo e Silvio Narcisi, ne intuiscono subito il talento innato, anche se nel gruppo degli '80, sembra promettere di pi\u00f9 il play maker Andrea Rizzo, giunto in seguito fino alla serie A con la maglia di Scafati. Con la maglia della SB Vesuvio, Amoroso compie quasi tutta la trafila giovanile fino all'et\u00e0 di sedici anni, quando viene acquistato dal Battipaglia insieme al fratello maggiore Francesco (anche lui arrivato a giocare ad alti livelli, tra serie A e serie B). In pochi anni, la crescita fisica e mentale che gli apre le porte del professionismo, dapprima a Scafati e poi, nel 1998, a Roseto, squadra nella quale fa il suo esordio prima in serie A2 e poi in A1. Durante la stagione 2001-02, nel mese di gennaio, passa in Legadue a Scafati dove rimane fino al 2003. Dopo una stagione in prestito in B1 alla Virtus Bologna 1934, Amoroso torna nella squadra campana. Nel 2005 avviene il passaggio alla Sutor Montegranaro con cui centra la sua seconda promozione nella massima serie al termine dei play-off del campionato 2005-06 e anche l'ingresso in pianta stabile nel giro della nazionale nonch\u00e9 la definitiva consacrazione. Nella seconda stagione nella citt\u00e0 marchigiana chiude con ottime cifre: in quasi 30 minuti di utilizzo, 12,8 punti, 6,1 rimbalzi e 1,3 assist di media, tirando con il 52,6% da due punti, il 33% da tre e il 68,9% ai liberi. Invece nella successiva, sempre in quasi 30 minuti di media in campo, con 11,1 punti, 4,6 rimbalzi e 1,4 assist con il 52,2% da due, il 35,2% da tre e il 64,5% ai liberi. \nDa segnalare, ai tempi della Rida Scafati, la conquista di due titoli italiani di \u201cuno contro uno\u201d, che gli valsero la partecipazione al Nike Battleground di Philadelphia.\nNella Sutor Montegranaro, squadra marchigiana, il suo record di punti \u00e8 di 24 contro la Upim Bologna.\nCon la Sutor Montegranaro, nella stagione 2007-08 ha conquistato i play-off (risultato storico per una squadra provinciale con 13.000 abitanti, record condiviso con Capo d'Orlando). Ottimo il quarto posto nella regular season, nonostante il rammarico per alcuni punti persi per strada (vedi sconfitta a Varese, quando la squadra lombarda era gi\u00e0 retrocessa, e con un Holland capace di mettere a referto 44 punti). La Sutor Montegranaro viene eliminata ai play-off dall'Olimpia Milano di Danilo Gallinari, dopo una serie terminata solo in gara-5. In gara-1 Montegranaro era andata in vantaggio 1-0, per poi perdere sia gara-2 a Milano sia gara-3 in casa. Illusorio il successo in gara-4 al Datch Forum: nella partita decisiva, Milano v\u00ecola di nuovo il PalaSavelli e si guadagna il diritto a disputare l'Eurolega 2008-09.\nNei play-off il cestista napoletano non brilla, risultando decisivo per la propria squadra solo in gara-4. Da ricordare, al termine di gara-5, le lacrime del capitano sotto la curva dei tifosi.\nL'anno successivo \u00e8 fondamentale protagonista con il Teramo Basket. Divenuto presto beniamino dei tifosi, riesce a conquistare la semifinali della coppa Italia ed il terzo posto in campionato. Amoroso per\u00f2, sar\u00e0 ancora sconfitto nei playoff scudetto dall'Olimpia Milano.\nDopo un'altra stagione nella squadra abruzzese, passa alla Virtus Bologna. Alla terz'ultima di ritorno, causa un diverbio con l'allenatore Lino Lardo, viene messo fuori squadra, saltando cos\u00ec le ultime due partite di stagione regolare e i quarti dei play-off.\nNell'estate del 2011 firma nuovamente con il Teramo Basket.\nIl 22 agosto 2012 si trasferisce alla Victoria Libertas Pesaro.\nIl 27 novembre 2012 ritorna alla Sutor Montegranaro.\nIl 25 luglio 2013 firma un biennale per la PMS Torino, ma, in seguito a diverbi con l'allenatore di Torino Bechi viene messo fuori rosa e la vigilia di Natale 2014 firma con Pistoia.\nIl 22 luglio 2015 passa ufficialmente alla Juvecaserta, con cui sottoscrive un contratto biennale; il 19 dicembre seguente rescinde anticipatamente col club campano e il 30 dicembre scende di categoria, firmando fino al termine della stagione con Scafati. Il 1\u00ba gennaio seguente per\u00f2 la societ\u00e0 campana annuncia che il giocatore non ha passato le visite mediche e che quindi non sar\u00e0 dato seguito al contratto sottoscritto. Il giorno dopo firma con la Fortitudo Bologna. Il 21 giugno, dopo una stagione passata con i Roseto Sharks, viene annunciato dalla neo promossa in Serie A2 Poderosa Montegranaro.\nNazionale.\nIl 28 giugno 2008 Recalcati, commissario tecnico della nazionale italiana gli comunica ufficialmente tramite il quotidiano \"Il Messaggero\" che il capitano della Sutor far\u00e0 parte della Nazionale per le qualificazioni agli Europei."}
{"id": "1225334", "revid": "94902", "url": "https://it.wikipedia.org/wiki?curid=1225334", "title": "Deboroh La Roccia", "text": ""}
{"id": "1225336", "revid": "2730", "url": "https://it.wikipedia.org/wiki?curid=1225336", "title": "Una domenica pomeriggio sull'isola della Grande-Jatte", "text": "Una domenica pomeriggio sull'isola della Grande-Jatte () \u00e8 un dipinto del pittore francese Georges Seurat, realizzato nel 1884-86 e conservato all'Art Institute of Chicago.\nStoria.\nDesideroso di dimostrare nella pratica le nuove teorie divisioniste, gi\u00e0 nel 1884 Seurat pose mano al progetto di una nuova grande tela, che non si allontana, quanto a metodologia di preparazione e scelta del soggetto, da quella dei \"Bagnanti ad Asni\u00e8res\". Testimonianza del nuovo progetto \u00e8 la lettera che sped\u00ec sei anni dopo aver concluso l'opera, all'amico critico F\u00e9n\u00e9on il 20 giugno 1890: \u00ab1884, giorno dell'Ascensione: Grande-Jatte, gli studi e il quadro\u00bb. Sembrerebbe quasi che Seurat abbia voluto prendere a pretesto quella festivit\u00e0 religiosa per significare l'inizio della sua \u00abascensione\u00bb artistica.\nComunque sia, Seurat scelse l'isolotto della Grande-Jatte, sulla Senna, presso Neuilly sur Seine, come luogo ove ambientare il nuovo dipinto. Secondo quanto scrisse Signac il principio-guida era quello di fissare preventivamente la composizione: \u00abGuidato dalla tradizione e dalla scienza, armonizzer\u00e0 la composizione alle sue concezioni, cio\u00e8 adatter\u00e0 le linee (direzione e angoli), il chiaroscuro (toni), i colori (tinte), all'elemento che vorr\u00e0 far prevalere\u00bb. La mattina, con la luce migliore, Seurat si recava alla Grande-Jatte per abbozzare scene dipinte a olio con tecnica impressionista - si contano pi\u00f9 di trenta tavolette di studi - mentre il resto della giornata veniva passato nell\"'atelier\", disegnando a matita singoli particolari grazie al sostegno di una scala (la dimensione del dipinto, come quella dei \"Bagnanti ad Asni\u00e8res\", \u00e8 infatti di 2 metri per 3), a ritoccare la tela, sulla quale aveva steso uno strato di colore base, con i piccoli punti di diverso colore, secondo il principio della mescolanza ottica.\nDopo circa due anni di lavoro Seurat present\u00f2 \"Una domenica pomeriggio sull'isola della Grande-Jatte\" all'Esposizione degli Impressionisti del 1886. Il dipinto fu accolto con sdegno e disapprovazione da gran parte dei pittori e dei critici dell'epoca, divertiti e sconcertati dall'ardita tecnica pittorica di Seurat. Ernst Bloch, filosofo morto nel 1977, non esit\u00f2 a definirla \u00abun mosaico di tedio\u00bb che con il suo \u00absuicidio pittorico\u00bb coglieva la triste essenza della \u00abmiseria domenicale\u00bb, mentre per i marxisti in generale si trattava di un indelebile simbolo dell'alienazione che, nel pieno fulgore della \"Belle \u00c9poque\", tormentava l'umanit\u00e0, e in particolar modo la modesta borghesia impiegatizia: si legga il giudizio di Paul Signac, anarchico convinto che riteneva questo dipinto una \u00abvivida immagine della nostra epoca transizionale\u00bb che \u00abtestimonia i giganteschi conflitti sociali presenti tra i lavoratori e i capitalisti\u00bb. L'unico che ebbe il coraggio di prendere le difese di quest'opera, oggi unanimemente considerata uno dei pi\u00f9 grandi capolavori di Seurat, fu il critico F\u00e9lix F\u00e9n\u00e9on, che nella rivista \"La Vogue\" scrisse di aver apprezzato moltissimo la \u00abnuova maniera di interpretare la realt\u00e0\u00bb per mezzo di puntini - della particolarissima tecnica adottata in questo dipinto se ne parler\u00e0 nel paragrafo \"Tecnica\" - e i contenuti stessi del dipinto, raffigurante \u00abun'isola alle quattro del pomeriggio popolata da un'umanit\u00e0 domenicale contenta di essersi riunita fortuitamente al fresco dell'aria aperta, assiepata tra gli alberi\u00bb.\nNonostante il fervente supporto del F\u00e9n\u00e9on l'opera non trov\u00f2 acquirenti e rimase nell\"'atelier\" di Seurat fino alla sua morte, avvenuta nel 1891. \u00abLa madre di Seurat \u00e8 pi\u00f9 che ansiosa a causa della sorte che toccher\u00e0 ai dipinti di grande formato del figlio dopo la sua morte\u00bb scrisse il Signac nel suo diario \u00abvorrebbe farne un lascito per qualche grande museo ... ma, diciamocelo, quale grande museo accetterebbe di esporli?\u00bb. Le osservazioni di Signac, purtroppo, per un primo momento si rivelarono esatte. L'opera, infatti, fu venduta in occasione di una monografica postuma di Seurat per la bella cifra di ottocento franchi ad un facoltoso borghese di Parigi: i tempi, tuttavia, non erano ancora maturi perch\u00e9 \"Una domenica pomeriggio sull'isola della Grande-Jatte\" fosse consacrata all'ufficialit\u00e0 del museo, tanto che persino il Metropolitan Museum of Art rifiut\u00f2 di acquistarla, in seguito ad aspre discussioni nel 1911. Il primo a riconoscere le indubbie qualit\u00e0 del dipinto fu il mercante d'arte Frederic Clay Bartlett, grande appassionato degli avanguardisti francesi che compr\u00f2 il dipinto per ventimila dollari, per poi donarlo al The Art Institute di Chicago. A nulla serv\u00ec il comitato indetto nel 1931 che, dopo aver radunato ben quattrocentomila dollari, tent\u00f2 di riacquistare l'opera per riportarla in Francia: il valore che \"Una domenica pomeriggio sull'isola della Grande-Jatte\" rivestiva nell'ambito del Modernismo europeo, ormai, era pi\u00f9 che assodato.\nAnche quest'opera, in tutto il suo splendore, aderisce ai precetti estetici di Charles Baudelaire e raffigura un soggetto squisitamente moderno: \u00e8 infatti raffigurata una folla di gitanti della Terza Repubblica che, approfittando del giorno festivo, si riunisce all'ombra degli alberi dell'isola della Grande-Jatte. In questa moderna Arcadia sfilano persone provenienti da tutte le classi sociali: la Grande-Jatte, d'altronde, era facilmente raggiungibile da Parigi grazie ad una linea ferroviaria che, partendo dalla \"ville lumi\u00e8re\", serpeggiava nelle campagne francesi per poi giungere ad Asni\u00e8res-sur-Seine, villaggio sulle rive della Senna dal quale si poteva prendere un traghetto per raggiungere l'isolotto.\n\u00c8 l'iconografia del tempo libero dedotto da un'attenta e capillare osservazione della nuova societ\u00e0 borghese e industriale di fine XIX secolo. Due militari, sullo sfondo a sinistra, passeggiano sotto la tepida luce del sole, mentre numerosissime coppie preferiscono distendersi all'ombra degli alberi. A sinistra \u00e8 visibile un'infermiera, riconoscibile per il suo cappello bianco a fasce rosse: accanto a lei, non a caso, troviamo proprio un'arzilla vecchietta, che si rinfresca riparandosi con un elegante parasole. Tutti questi gitanti hanno rimesso negli armadi le loro vesti lavorative e indossato il loro migliore abito della domenica: \u00e8 il caso della coppia che, sullo sfondo, si sta abbracciando, o dei canottieri che vogano placidamente sulla Senna. Questi, tuttavia, non sono gli unici ad essersi prestati agli ozi domenicali: i bambini, infatti, stanno correndo sui prati, o magari riposano o camminano insieme alla mamma. A sinistra, inoltre, troviamo una donna che pesca: non pi\u00f9 assoggettate alla presenza totalizzante e onnipresente delle quattro mura domestiche, le donne seurattiane incarnano mirabilmente questo ideale irresistibile di femminilit\u00e0 e indipendenza, tanto che non hanno paura di dilettarsi con svaghi tipicamente maschili (anche se una lettura diversa suggerisce che quella canna da pesca si riferisce in realt\u00e0 alla sua sete insaziabile di uomini, considerata la sostanziale omofonia tra i verbi \"p\u00eacher\", pescare, e \"p\u00e9cher\", peccare).\nL'interpretazione che Seurat fornisce di questo tema, tuttavia, non \u00e8 affatto idillica, e, anzi, spesso assume toni smaccatamente parodistici. Si guardi la coppia in primo piano a destra: davanti a un uomo con la tuba, il monocolo e l'immancabile sigaro in mano troviamo una donna che veste un elegante cappellino impreziosito da un mazzolino di fiori rossi che si rifugia sotto l'ombra di un parasole. Sono soprattutto due i particolari sul quale si sofferma l'irridente pennello di Seurat: innanzitutto il \"cul-de-Paris\", la curiosa imbottitura posteriore utilizzata dalla signora per rendere sporgente il ricco drappeggio della sua gonna, ma che la visione laterale deforma in maniera sproporzionatamente grottesca, e infine la scimmietta che tiene disinvoltamente al guinzaglio: il massiccio incremento dei commerci, infatti, faceva s\u00ec che le compassate signore della Terza Repubblica potessero soddisfare questi piccoli capricci, vissuti da Seurat con grande ironia.\nTecnica.\nIl tema scelto da Seurat \u00e8 sicuramente impressionista: nella tela, infatti, sono presenti circa quaranta figure, una folla non proprio tranquilla e intensa nello svago, al gioco, alla pesca, al riposo, alla lettura e alla passeggiata. Ci\u00f2 malgrado, \"Una domenica pomeriggio sull'isola della Grande-Jatte\" si discosta dalla tecnica impressionista per vari motivi.\nCome gli Impressionisti, infatti, Seurat in questo dipinto persegue la luminosit\u00e0 naturale mediante l'utilizzo di pochi colori puri. Se, tuttavia, pittori come Monet e Renoir davano le pennellate per veloci tocchi virgolati, Seurat in \"Una domenica pomeriggio sull'isola della Grande-Jatte\" preferisce depositare i colori sulla tela in forma di tocchi separati minutissimi, spesso puntiformi, basandosi sulla legge della complementarit\u00e0 cromatica teorizzata dal chimico Michel-Eug\u00e8ne Chevreul. In questo modo, a una visione distanziata, i vari puntini di colore puro tendono a fondersi e a restituire un colore diverso, ricomponendosi non per via di un intervento meccanico del pittore, bens\u00ec grazie alla retina dell'occhio dell'osservatore. Seurat, in questo modo, riesce un secolo dopo, tecnica e storia fanno ancora emozionare e ottenere la maggiore luminosit\u00e0 e brillantezza cromatica senza ricorrere a impasti, velature o mescolanze chimiche, bens\u00ec semplicemente sfruttando le dinamiche percettive dell'occhio umano. Si pu\u00f2 dire, in un certo senso, che Seurat ha anticipato il procedimento dell'immagine a colori del \u00abpennello elettronico\u00bb, ponendosi cos\u00ec come progenitore del moderno pixel. Vale la pena ricordare come Seurat, in questo modo, sia riuscito a conferire dignit\u00e0 scientifica a quei processi ottico-visuali che erano gi\u00e0 stati perseguiti empiricamente dagli Impressionisti. Esplicito \u00e8 il rimando alla cultura positivista, tanto che il critico F\u00e9lix F\u00e9n\u00e9on, fiero di come Seurat avesse conciliato le intuizioni impressioniste con la sicurezza della scienza, osserv\u00f2 come \"Una domenica pomeriggio sull'isola della Grande-Jatte\" fosse un quadro \u00abneo-impressionista\u00bb. Cos\u00ec il F\u00e9n\u00e9on:\nLa sfolgorante veste cromatica del dipinto, tuttavia, non riesce a cogliere con freschezza e immediatezza tutti quegli effetti luministici forniti dalla visione diretta della realt\u00e0: a differenza dei dipinti impressionisti \"Una domenica pomeriggio sull'isola della Grande-Jatte\" \u00e8 immersa in un'atmosfera immobile, silenziosissima, astraente e assolutamente priva di svolgimento temporale. Le figure sono talmente ben fissate nell'impasto pittorico da sembrare quasi pietrificate, colte come sono in una posa statica che oltre a ricordare dei manichini inseriti all'interno di uno scenario teatrale richiamano anche le figure ieratiche egiziane. Se quest'immobilit\u00e0 disincantata urt\u00f2 la sensibilit\u00e0 dei critici ottocenteschi, \u00aba noi pare piuttosto umoristico [...] sembra che un pubblico da caff\u00e8-concerto sia entrato nella casa di Dio, ed \u00e8 evidente che per quel pubblico il pittore non ha alcuna simpatia e profitta del suo senso delle forme regolari per sottolineare il ridicolo della moda\u00bb, osserva il Venturi.\nAlle innovazioni coloristiche Seurat qui affianc\u00f2 poi uno spazio fortemente geometrizzato che risente dell'influenza dei grandi maestri del passato, come Piero della Francesca: \u00e8 su questo fortunato binomio che si innesta \"Una domenica pomeriggio sull'isola della Grande-Jatte\", opera che ha vissuto l'esperienza impressionista e che la ha aggiornata con cognizioni pi\u00f9 scientifiche e rigorose, e che in questo senso acquista anche maggiore verosimiglianza intellettuale e visiva, ma che riceve pure il sostegno di una struttura dalla penetrante impronta classica. Memore della lezione del fisico Odgen Rood, per il quale \u00aba mancanza di un disegno preciso, netto e sostanzialmente esatto \u00e8 una delle ragioni che pi\u00f9 spesso rovinano il colore di un quadro\u00bb, Seurat disciplina il caos apparente di questo dipinto curando attentamente l'armonia geometrica tra le linee orizzontali, verticali, oblique e curve. La transitoriet\u00e0 che connotava la disciplina impressionista in quest'opera si dissolve in un mirabile rigore costruttivo, sorretto dalle varie figure che si concatenano tra loro in modo preciso e armonioso. Si noti, ad esempio, come l'intera composizione sia divisa in due porzioni uguali dall'asse che corre al centro dell'opera, in corrispondenza della donna che cammina frontalmente insieme alla bambina: altri due assi sono tracciati a destra e a sinistra dell'opera rispettivamente dal tronco di un albero e dal panno sorretto dall'uomo in primo piano. A sinistra, infine, le persone sono disposte sullo spazio pittorico seguendo altre due diagonali minori.\nI corpi, mostrati solo di fronte o di profilo, sono impostati secondo le forme geometriche del cilindro e del cono, sono privi di plasticit\u00e0, \u00abhanno uno sviluppo volumetrico a cui non corrisponde un peso di massa; sono fatti dello stesso pulviscolo multicolore che pervade lo spazio; non interrompono la vibrazione della luce\u00bb. La profondit\u00e0 non \u00e8 ottenuta col solito effetto illusionistico, operando con la prospettiva, bens\u00ec con un attento lavoro cromatico per il quale l'occhio dell'osservatore, distratto inizialmente dalla zona in ombra in primo piano, scava la composizione sino a giungere nell'area dello sfondo, luminosissima, secondo una norma che neanche \u00e8 immune dall'influenza di Piero della Francesca. Non solo non viene rispettata la prospettiva tradizionale, ma non si mostra interesse neanche per l'esattezza logica di alcuni particolari: il vento, sulla Senna, sembra soffiare contemporaneamente da due direzioni opposte, come mostra il rigonfiamento delle vele delle imbarcazioni. Ma \u00e8 la luce sprigionata dal colore l'elemento essenziale della composizione, mediante una tecnica mista di stesura: l'acqua \u00e8 rappresentata con piccole pennellate lineari, mentre l'erba \u00e8 ottenuta con lievi tocchi incrociati.\nQuesto dipinto ha un ruolo importante nel film Una pazza giornata di vacanza (Ferris Bueller's day off) del 1986, in cui uno dei protagonisti, che si trovano in visita all'Art Institute in un giorno in cui hanno bigiato la scuola, rimane mesmerizzato dal quadro di Seurat ed in particolare dalla bambina vestita di bianco al centro dell'opera con la bocca spalancata."}
{"id": "1225339", "revid": "1305887", "url": "https://it.wikipedia.org/wiki?curid=1225339", "title": "Aldebaran (disambigua)", "text": ""}
{"id": "1225340", "revid": "21880", "url": "https://it.wikipedia.org/wiki?curid=1225340", "title": "Montagua", "text": ""}
{"id": "1225342", "revid": "916580", "url": "https://it.wikipedia.org/wiki?curid=1225342", "title": "Njurja", "text": ""}
{"id": "1225344", "revid": "78273", "url": "https://it.wikipedia.org/wiki?curid=1225344", "title": "Confederazione Generale Italiana Lavoratori", "text": ""}
{"id": "1225348", "revid": "121171251", "url": "https://it.wikipedia.org/wiki?curid=1225348", "title": "Carro allegorico", "text": "Un carro allegorico \u00e8 un carro del tipo di \"mansions\" o \"pageants\" (ad uno o due piani arricchiti con tendaggi su cui venivano dipinte le scene) nei quali era possibile distinguere la figura allegorica di una divinit\u00e0 (come la Bellezza, la Grazia, la Giustizia, etc.) a volte seduta in trono.\nVengono anche definiti \u201ccarri di bellezza\u201d, e la loro usanza \u00e8 ancora attiva in molte citt\u00e0 o paesi italiani, con lo scopo di \u201cabbellire\u201d il corteo o la parata dove nel periodo di Carnevale vengono fatti sfilare carri allegorici sovrastati da figure costruite in cartapesta, che in genere rappresentano in maniera ironica alcuni eventi di attualit\u00e0 o temi di vario tipo.\nI carnevali pi\u00f9 importanti sono quelli di: Fano nelle Marche, Putignano in Puglia, Viareggio in Toscana, Borgosesia in Piemonte, Sciacca e Acireale in Sicilia, Tempio Pausania, Bonorva in Sardegna e Ceggia in Veneto. La sfilata dei carri allegorici avviene anche a Terni nella notte del 30 aprile e nel pomeriggio del primo maggio in occasione del cantamaggio ternano e a Verona in occasione dell'annuale \"Venerd\u00ec Gnocolar\" qui sfilano carri di ottima fattura che arrivano da tutta Verona e provincia."}
{"id": "1225349", "revid": "124202348", "url": "https://it.wikipedia.org/wiki?curid=1225349", "title": "Vettore di Lenz", "text": "In meccanica classica, il vettore di Laplace-Runge-Lenz (o semplicemente vettore di Lenz) \u00e8 un vettore utilizzato comunemente per descrivere la forma e l'orientazione dell'orbita di un corpo celeste attorno ad un altro, come nel caso della rivoluzione di un pianeta attorno al sole. \nPer due corpi interagenti secondo la gravit\u00e0 Newtoniana, il vettore di Lenz \u00e8 una costante del moto, nel senso che esso, per una data orbita, conserva il suo aspetto indipendentemente dal punto o dal momento in cui esso venga calcolato; in modo equivalente, si pu\u00f2 dire che il vettore venga \u201cconservato\u201d durante il moto.\nPi\u00f9 in generale, questo vettore risulta conservato in tutti i problemi in cui due corpi interagiscono mediante una forza centrale che varia secondo la legge dell'inverso del quadrato delle distanza; tali problemi sono soprannominati problemi di Keplero.\nL'atomo di idrogeno \u00e8 un esempio di problema di questo tipo, in quanto comprende due particelle cariche interagenti attraverso la forza di Coulomb. Il vettore di Lenz rivest\u00ec un'importantissima funzione nella prima derivazione quantistica dello spettro di emissione dell'atomo di idrogeno prima dello sviluppo dell'equazione di Schr\u00f6dinger. Tuttavia, questo approccio oggi \u00e8 scarsamente utilizzato.\nIn meccanica classica e quantistica, quantit\u00e0 conservate generalmente corrispondono a simmetrie del sistema. La conservazione del vettore di Lenz corrisponde a una simmetria alquanto inusuale: il problema di Keplero \u00e8 infatti matematicamente equivalente a quello di una particella in moto libero sul confine tridimensionale di un'ipersfera, cosicch\u00e9 l'intero problema risulta simmetrico rispetto certe rotazioni di questo spazio quadri-dimensionale.\nQuesta alta simmetria \u00e8 il risultato di due propriet\u00e0 del problema di Keplero: il vettore velocit\u00e0 si muove su un cerchio perfetto e, per un'energia meccanica predisposta, tutti questi cerchi di velocit\u00e0 si intersecano insieme negli stessi due punti.\nMolte generalizzazioni del vettore di Lenz sono state elaborate con lo scopo di incorporare gli effetti della relativit\u00e0 speciale, campi elettromagnetici o altri tipi di forze centrali.\nContesto.\nUna singola particella in moto dentro un campo centrale di forze conservative possiede al massimo quattro costanti del moto: l'energia totale formula_1 e le tre componenti cartesiane del momento angolare formula_2 . L'orbita della particella \u00e8 confinata in un piano definito dal momento iniziale formula_3 (o, equivalentemente, dalla velocit\u00e0 formula_4) e dal raggio vettore formula_5 fra la particella stessa ed il centro del campo di forze.\nCos\u00ec come \u00e8 stato definito precedentemente, il vettore di Lenz formula_6 giace sempre sul piano orbitale di qualsiasi forza centrale.\nTuttavia, esso risulta costante solo per una forza centrale che decresca secondo la legge dell'inverso del quadrato.\nPer la maggior parte delle forze centrali, invece, formula_6 non \u00e8 costante, ma cambia sia in lunghezza che in direzione; se la forza risponde solo approssimativamente al criterio sopra citato, il vettore formula_6 \u00e8 piuttosto costante in lunghezza, ma ruota lentamente direzione.\n\u00c8 altres\u00ec possibile una forma pi\u00f9 generale del vettore di Lenz, indicata con formula_9, ma questo nuovo vettore risulta essere una funzione piuttosto complicata della posizione, ed in genere non pu\u00f2 essere espresso in forma compatta.\nIl piano su cui si svolge il moto \u00e8 perpendicolare al vettore momento angolare formula_2, che \u00e8 costante; questa propriet\u00e0 geometrica pu\u00f2 essere espressa matematicamente con l'equazione del prodotto scalare fra vettori formula_11; analogamente, poich\u00e9 formula_6 giace nel medesimo piano, formula_13.\nStoria della riscoperta.\nIl vettore di Lenz formula_6 \u00e8 una costante del moto all'interno del problema di Keplero, ed \u00e8 utile per descrivere le orbite dei corpi celesti, come il caso del moto di un pianeta attorno al Sole. Ci\u00f2 nondimeno, esso \u00e8 stato per lungo tempo poco conosciuto ed utilizzato fra i fisici, possibilmente poich\u00e9 esso risulta meno intuitivo di altre quantit\u00e0 come il momento ed il momento angolare. Di conseguenza, esso \u00e8 stato \"riscoperto\" indipendentemente diverse volte negli ultimi tre secoli. Jakob Hermann \u00e8 stato il primo a dimostrare che formula_6 \u00e8 una costante nel caso delle forze centrali con proporzionalit\u00e0 quadratica inversa, e port\u00f2 avanti gli studi riguardo alla sua connessione all'eccentricit\u00e0 delle orbite celesti. Il suo lavoro venne generalizzato nella sua forma moderna da Johann Bernoulli nel 1710. Alla fine del secolo, Pierre-Simon de Laplace riscopr\u00ec la conservazione di formula_6, derivandola analiticamente, invece che geometricamente.\nNella met\u00e0 del diciannovesimo secolo, William Rowan Hamilton elabor\u00f2 l'equivalente vettore eccentricit\u00e0 e lo utilizz\u00f2 per dimostrare che il vettore momento formula_3 si muove lungo un cerchio per moti in campi di forze centrali (Figura 3). all'inizio del ventesimo secolo, Josiah Willard Gibbs deriv\u00f2 lo stesso vettore utilizzando metodi di analisi vettoriale.\nLa derivazione di Gibbs fu utilizzata a mo' di esempio da Carle Runge in un popolare libro di testo tedesco sui vettori, che fu a sua volta citato da Wilhelm Lenz nel suo testo sulla (vecchia) trattazione in meccanica quantistica dello spettro dell'atomo di idrogeno.\nNel 1926, il vettore fu utilizzato da Wolfgang Pauli per ottenere lo spettro dell'idrogeno utilizzando la formulazione matriciale della meccanica quantistica, ma non l'equazione di Schr\u00f6dinger; dopo la pubblicazione di Pauli, esso divenne noto come \"vettore di Runge-Lenz\".\nDefinizione matematica.\nPer una singola particella in moto dentro un campo di forze centrali descritto dall'equazione formula_18, il vettore di Lenz formula_6 \u00e8 definito dalla formula\ndove\nPoich\u00e9 la forza considerata \u00e8 conservativa, l'energia totale formula_1 \u00e8 una costante del moto\nInoltre, essa \u00e8 anche una forza centrale, e perci\u00f2 il vettore momento angolare formula_2 \u00e8 anch'esso conservato e definisce il piano in cui la particella si muove. Il vettore di Lenz formula_6 \u00e8 perpendicolare al momento angolare formula_2 poich\u00e9 sia formula_39 che formula_5 sono perpendicolari a formula_2. Da ci\u00f2 segue che formula_6 giace nel piano dell'orbita.\nQuesta definizione del vettore di Lenz inerisce ad un singolo punto materiale di massa formula_21 in moto sotto l'azione di una forza fissa. Tuttavia, la stessa definizione pu\u00f2 essere estesa al caso di due corpi come il problema di Keplero, ponendo formula_21 pari alla massa ridotta dei due corpi ed formula_5 come il raggio vettore fra i due corpi.\nMolte varianti al vettore di Lenz possono essere utilizzate per esprimere la stessa costante del moto. La pi\u00f9 utilizzata \u00e8 il vettore eccentricit\u00e0, ottenuta da formula_6 dopo una divisione per formula_47.\nDerivazione della geometria orbitale.\nForma ed orientamento dell'orbita pu\u00f2 essere determinata a partire dal vettore di Lenz come segue. Eseguendo il prodotto scalare fra formula_6 ed il vettore posizione formula_5 si ottiene l'equazione:\ndove formula_52 \u00e8 l'angolo fra formula_5 ed formula_6 (Figura 2). Permutando il triplo prodotto scalare\ne riordinando si ottiene la formula, valida per le sezioni coniche\ndell'eccentricit\u00e0 formula_57\ned il lato retto\nIl semiasse maggiore formula_60 della sezione conica pu\u00f2 essere definito a partire dal lato retto e dall'eccentricit\u00e0\ndove il segno meno \u00e8 proprio dell'ellisse ed il segno pi\u00f9 dell'iperbole.\nIl prodotto scalare di formula_6 con s\u00e9 stesso d\u00e0 origine a un'equazione contenente l'energia meccanica formula_1:\nche pu\u00f2 essere scritta in termini di eccentricit\u00e0:\nDunque, se l'energia formula_1 \u00e8 negativa (orbita chiusa), l'eccentricit\u00e0 \u00e8 pi\u00f9 piccola di uno e l'orbita \u00e8 un'ellisse. Al contrario, se l'energia \u00e8 positiva (orbita aperta), l'eccentricit\u00e0 \u00e8 pi\u00f9 grande di uno e l'orbita \u00e8 rappresentata da un'iperbole. Infine, se l'energia \u00e8 esattamente zero, l'eccentricit\u00e0 \u00e8 uno e l'orbita ha forma parabolica. In tutti i casi considerati, la direzione di formula_6 giace lungo l'asse di simmetria della sezione conica e punta dal centro della forza verso l'apside, il punto di massima vicinanza.\nOdografo circolare del momento.\nLa conservazione del vettore di Lenz formula_6 e del vettore momento angolare formula_2 \u00e8 molto utile per mostrare che il vettore momento (quantit\u00e0 di moto) formula_3 si muove su un cerchio nel caso di una forza centrale.\nEseguendo il prodotto scalare di\ncon se stesso si ottiene:\nIn seguito scegliendo formula_2 lungo l'asse formula_74, ed il semiasse maggiore come asse formula_75, si ottiene l'equazione per formula_3\nIn altre parole, il vettore quantit\u00e0 di moto formula_3 \u00e8 confinato in un cerchio di raggio formula_79 centrato nel punto formula_80.\nL'eccentricit\u00e0 formula_57 corrisponde al coseno dell'angolo formula_82 mostrato in Figura 3. Nel limite dell'orbita circolare, e dunque all'annullarsi di formula_6, il cerchio possiede centro nell'origine formula_84.\nPer brevit\u00e0, \u00e8 anche utile introdurre la variabile formula_85.\nQuesto odografo circolare \u00e8 utile per illustrare la simmetria del problema di Keplero.\nCostanti del moto e superintegrabilit\u00e0.\nLe sette quantit\u00e0 scalari formula_1, formula_6 ed formula_2 (essendo vettori, gli ultimi due contribuiscono per tre quantit\u00e0 ciascuno) sono correlate da due equazioni, formula_89 e formula_90, dando origine a cinque costanti del moto indipendenti. Questo risultato \u00e8 coerente con le sei condizioni iniziali (ovvero, i vettori velocit\u00e0 e posizione della particella, di tre componenti ciascuno) che specificano l'orbita del corpo, dato che l'istante di partenza non \u00e8 determinato da queste costanti. Poich\u00e9 il modulo di formula_6 (e la correlata eccentricit\u00e0 orbitale formula_57) possono essere determinati a partire dal momento angolare formula_2 e dall'energia formula_1, solo la direzione di formula_6 \u00e8 conservata indipendentemente; in pi\u00f9, poich\u00e9 formula_6 deve essere sempre perpendicolare a formula_2, contribuisce solo con un'ulteriore quantit\u00e0 conservata.\nUn sistema meccanico con formula_98 gradi di libert\u00e0 pu\u00f2 avere al massimo formula_99 costanti del moto, poich\u00e9 ci sono formula_100 condizioni iniziali e l'istante iniziale non pu\u00f2 essere determinato a partire da una costante. Un sistema con pi\u00f9 di formula_98 costanti del moto \u00e8 chiamato \"superintegrabile\" ed un sistema con formula_99 costanti \u00e8 detto \"massimamente superintegrabile\".\nPoich\u00e9 la soluzione dell'Equazione di Hamilton-Jacobi in una coordinata del sistema pu\u00f2 fornire solo formula_98 costanti del moto, un sistema superintegrabile pu\u00f2 essere scomposto in pi\u00f9 di un sistema di coordinate. \nIl problema di Keplero \u00e8 massimamente superintegrabile, poich\u00e9 possiede tre gradi di libert\u00e0 formula_104 e cinque costanti del moto indipendenti; la sua equazione di Hamilton-Jacobi \u00e8 scomponibile sia in coordinate sferiche che in coordinate paraboliche.\nSistemi massimamente superintegrabili seguono un'orbita chiusa ed unidimensionale all'interno dello spazio delle fasi, poich\u00e9 l'orbita \u00e8 data dall'intersezione della isosuperficie delle costanti del moto.\nConseguentemente, le orbite sono perpendicolari a tutti i gradienti di tutte queste isosuperfici indipendenti, cinque in questo specifico caso, e quindi sono determinate dal prodotto vettoriale generalizzato di tutti questi gradienti. Come risultato, tutti i sistemi superintegrabili sono automaticamente descritti dalla meccanica di Nambu, o, equivalentemente, dalla Meccanica hamiltoniana.\nI sistemi massimamente superintegrabili possono essere quantizzati usando relazioni commutative.\nCi\u00f2 nondimeno, in modo equivalente, possono anche essere quantizzati nell'insieme di relazioni di Nambu, come per il classico problema di Keplero nell'atomo di idrogeno.\nEvoluzione dentro potenziali perturbati.\nIl vettore di Laplace\u2013Runge\u2013Lenz formula_6 \u00e8 conservato solo in una forza centrale con proporzionalit\u00e0 quadratica inversa. Nella maggior parte dei casi pratici, come il moto planetario, l'energia potenziale di interazione fra i due corpi non \u00e8 esattamente rispondente alla legge dell'inverso del quadrato, ma pu\u00f2 includere una forza centrale aggiuntiva detta \"perturbazione\" e descritta da un'energia potenziale del tipo formula_106. In questi casi, il vettore di Lenz ruota lentamente nel piano dell'orbita, fenomeno matematico cui corrisponde una precessione dell'orbita. Per assunzione, il potenziale perturbante formula_106 \u00e8 una forza centrale conservativa, il che implica che l'energia meccanica formula_1 ed il vettore momento angolare formula_2 continuano ad essere conservati. Quindi, il moto giace ancora nel piano perpendicolare ad formula_2 ed il modulo di formula_6 \u00e8 conservato secondo l'equazione formula_90. Il potenziale di perturbazione formula_106 pu\u00f2 essere un tipo qualsiasi di funzione, ma dovrebbe essere significativamente pi\u00f9 debole che la stessa forza che unisce i due corpi.\nIl valore di cui il vettore di Lenz ruota fornisce informazioni riguardo al potenziale formula_106. Usando normali teorie perturbative e coordinate angolo-azione \u00e8 semplice dimostrare che formula_6 ruota al ritmo di\ndove formula_117 \u00e8 il periodo orbitale e l'identit\u00e0 formula_118 viene utilizzata per convertire l'integrale sul tempo in un integrale sull'angolo (Figura 5). L'espressione in parentesi angolari, formula_119, rappresenta il potenziale perturbativo espresso come media su un intero periodo, cio\u00e8 su un intero passaggio del corpo attorno alla sua orbita.\nMatematicamente, questa media sul tempo corrisponde alla seguente quantit\u00e0 in parentesi graffe. Questa media aiuta a sopprimere fluttuazioni nella velocit\u00e0 di rotazione.\nQuesto approccio fu utilizzato per aiutare la verifica della teoria einsteniana della Relativit\u00e0 Generale, che aggiunge una piccola perturbazione a proporzionalit\u00e0 cubica inversa alla normale gravit\u00e0 Newtoniana. \nInserendo questa funzione nell'integrale e usando l'equazione\nper esprimere formula_32 in termini di formula_52, la precessione del periapside causata da questa perturbazione non-newtoniana risulta essere\nche si accorda perfettamente con l'anomala precessione osservata empiricamente per il pianeta Mercurio e delle pulsar binarie. Questo accordo con gli esperimenti \u00e8 considerato una forte evidenza empirica della Relativit\u00e0 Generale.\nParentesi di Poisson.\nLe tre componenti formula_125 del vettore momento angolare formula_2 presentano una parentesi di Poisson\ndove formula_128 ed formula_129 \u00e8 il Simbolo di Levi-Civita; l'indice formula_130 della sommatoria \u00e8 qui utilizzato per evitare confusione con il parametro della forza formula_26 definito precedentemente. Le parentesi di Poisson sono rappresentate qui come parentesi \"graffe\" (non quadrate), sia per coerenza con i testi di riferimento che per evitare confusione con le parentesi di Lie della meccanica quantistica.\nCome sar\u00e0 notato in seguito, una variante scalata del vettore di Lenz formula_132 pu\u00f2 essere definita con le stesse unit\u00e0 del momento angolare dividendo formula_6 per formula_134.\nLa Parentesi di Poisson di formula_132 con il momento angolare formula_2 pu\u00f2 essere scritta in una forma simile\nLa parentesi di Poisson di formula_132 con s\u00e9 stesso dipende dal segno dell'energia meccanica formula_1 e, quindi, dal fatto che l'orbita descritta sia aperta o chiusa.\nPer un'energia meccanica negativa\u00a0\u2013 quindi per un'orbita chiusa\u00a0\u2013 le parentesi di Poisson sono espresse come\ndiversamente, per energie positive esse presentano segno opposto\nL'Invariante di Casimir per energie negative \u00e8 definito dalla formula\ne possiede parentesi di Poisson di valore zero con ogni componente di formula_132 o formula_2:\nformula_147 \u00e8 evidentemente zero, quindi i due vettori sono sempre perpendicolari. Tuttavia, l'altro invariante formula_148 non \u00e8 evidente e dipende solo da formula_149 ed formula_1. Questo invariante aiuta a derivare i livelli energetici di un atomo idrogenoide utilizzando solo la meccanica quantistica canonica, invece della pi\u00f9 complessa equazione di Schr\u00f6dinger.\nSpettro energetico dell'atomo di idrogeno.\nLe parentesi di Poisson sono un utile strumento per studiare lo spettro di energia dell'atomo di idrogeno, e pi\u00f9 in generale forniscono un semplice metodo di quantizzazione canonica dei sistemi dinamici; le relazioni di commutazione fra due operatori quantistici corrispondono alle parentesi di Poisson delle corrispondenti variabili classiche moltiplicate per formula_151.\nPortando a termine questa quantizzazione e calcolando il valore dell'operatore di Casimir formula_152 per il problema di Keplero, Wolfgang Pauli riusc\u00ec a derivare lo spettro di energia di un atomo idrogenoide (Figura 6) e, di conseguenza, lo spettro di emissione. Questa elegante derivazione fu ottenuta prima dello sviluppo del concetto di funzione d'onda.\nUna sottigliezza dell'operatore quantistico per il vettore di Lenz formula_6 \u00e8 che gli operatori momento e momento angolare non commutano fra loro; dunque, il prodotto vettoriale di formula_3 ed formula_2 deve essere definito con cura. Tipicamente, gli operatori per le componenti cartesiane formula_156 sono definiti utilizzando un prodotto simmetrico:\nda cui i corrispondenti operatori di scala possono essere definiti come:\nUn primo operatore per l'invariante di Casimir pu\u00f2 cos\u00ec essere definito\ndove formula_161 \u00e8 l'inverso dell'operatore Hamiltoniano dell'energia ed formula_162 \u00e8 l'operatore identit\u00e0. Applicando questi operatori di scala agli stati formula_163 degli operatori del momento angolare totale, momento angolare azimutale e dell'energia, i valori del primo operatore di Casimir formula_148 sono formula_165; cosa notevole, essi sono indipendenti dai numeri quantici formula_166 ed formula_21, rendendo i livelli energetici degeneri. In definitiva, i livelli energetici sono dati da:\nche corrisponde alla Formula di Rydberg per l'atomo idrogenoide (Figura 6).\nConservazione e simmetria.\nLa conservazione del vettore di Lenz corrisponde a una sottile simmetria del sistema. In meccanica classica, le simmetrie sono operazioni continue che trasformano un'orbita in un'altra senza mutare l'energia meccanica del sistema; in meccanica quantistica, le simmetrie diventano invece operazioni continue che \"miscelano\" orbitali atomici dotati della stessa energia.\nUna quantit\u00e0 conservata \u00e8 usualmente associata a queste simmetrie.\nPer esempio, ogni forza centrale \u00e8 simmetrica rispetto al gruppo delle rotazioni in tre dimensioni SO(3), portando alla conservazione del momento angolare formula_2. In meccanica classica, una rotazione totale del sistema non pu\u00f2 variare l'energia dell'orbita; in meccanica quantistica, le rotazioni miscelano le armoniche sferiche aventi stesso numero quantico formula_166 senza variazioni di energia.\nLa simmetria per una forza centrale rispondente alla legge dell'inverso del quadrato \u00e8 pi\u00f9 profonda e sottile; la peculiare simmetria di questi problemi d\u00e0 come risultato sia la conservazione del momento angolare formula_2 e del vettore di Lenz formula_6 ed, in meccanica quantistica, assicura che i livelli energetici dell'idrogeno non dipendano dai numeri quantici del momento angolare formula_166 ed formula_21. La simmetria \u00e8 comunque pi\u00f9 sottile, tuttavia, poich\u00e9 le operazioni di simmetria devono essere rappresentate in uno spazio quadri-dimensionale, queste particolari simmetrie vengono spesso definite \"simmetrie nascoste\".\nIn meccanica classica, l'alta simmetria dei problemi di Keplero permette l'esistenza di trasformazioni continue dell'orbita che conservano l'energia meccanica ma non il momento angolare, detto in altre parole, orbite della stessa energia ma diverso momento angolare (e quindi diversa eccentricit\u00e0) possono essere trasformate simmetricamente l'una nell'altra. Quantisticamente parlando, ci\u00f2 corrisponde a mischiare orbitali che differiscono per i numeri quantici formula_166 ed formula_21, come per quel che riguarda gli orbitali formula_130 (aventi formula_178) e formula_179 (aventi formula_180). Queste trasformazioni non possono essere effettuate attraverso ordinarie traslazioni e rotazioni nello spazio euclideo tridimensionale, ma risultano invece equivalenti a una rotazione in pi\u00f9 dimensioni.\nPer energie meccaniche negative (orbite chiuse), il gruppo di simmetria pi\u00f9 elevato \u00e8 SO(4), che conserva il modulo dei vettori quadridimensionali\nNel 1935, Vladimir Fock dimostr\u00f2 che i problemi di Keplero quantistici ad energia negativa sono equivalenti allo studio di una particella libera confinata in una superficie sferica tridimensionale dentro ad uno spazio quadri-dimensionale. \nSpecificatamente, Fock mostr\u00f2 che la funzione d'onda di Schr\u00f6dinger nello spazio del momento per il problema di Keplero corrispondeva alla proiezione stereografica dell'armonica sferica sulla sfera. Rotazioni di questa sfera e riproiezioni risultano in una continua variazione dell'orbita ellittica senza alcun cambiamento nell'energia totale; in termini quantistici, ci\u00f2 corrisponde ad uno scambio di orbitali con lo stesso numero quantico di energia formula_182. Valentine Bargman not\u00f2 conseguentemente che le parentesi di Poisson per il vettore momento angolare formula_2 ed il vettore di Lenz scalato formula_132 formano un'algebra di Lie per il gruppo di simmetria SO(4).\nDetto semplicemente, le sei quantit\u00e0 formula_132 ed formula_2 corrispondono a sei momenti angolari conservati in quattro dimensioni, associati a sei possibili rotazioni semplici SO(4) in questo spazio (esistono infatti sei modi per scegliere due assi fra quattro).\nQuesta conclusione non implica che il nostro universo sia una sfera tridimensionale, semplicemente implica che questo particolare sistema fisico \u00e8 \"matematicamente equivalente\" a una particella libera su una sfera tridimensionale.\nPer energie meccaniche positive (sistemi non legati) il gruppo di simmetria pi\u00f9 elevato \u00e8 SO(3,1), che preserva il modulo di Minkowski del quadrivettore\nEntrambi i casi a energia positiva e negativa furono considerati nel lavoro di Fock e rivisti enciclopedicamente da Bander e Itzykson.\nLe orbite di un sistema sottoposto a una forza centrale (che risponde alla legge dell'inverso del quadrato) sono anche simmetriche nelle riflessioni. Dunque, i gruppi SO(3), SO(4) ed SO(3,1) citati sopra non corrispondono alla serie completa dei gruppi di simmetria di queste orbite; i gruppi completi sono i gruppi ortogonali O(3), O(4) ed O(3,1), rispettivamente. Nondimeno, solo i sottogruppi SO(3), SO(4) ed SO(3,1) sono necessari per dimostrare la conservazione del momento angolare e del vettore di Lenz; la simmetria per riflessione \u00e8 irrilevante per le conservazioni, che possono essere derivate dell'algebra di Lie del gruppo.\nSimmetrie di rotazione in quattro dimensioni.\nLa connessione fra il Problema dei due corpi e la simmetria rotazionale in quattro dimensioni SO(4) pu\u00f2 essere visualizzato efficacemente. \nSi determinino le quattro coordinate cartesiane formula_188, dove formula_189 rappresentano le coordinate del normale vettore posizione formula_5. Il vettore tridimensionale momento formula_3 \u00e8 associato ad un vettore quadridimensionale\nformula_192 \nsu una sfera tridimensionale unitaria\ndove formula_194 \u00e8 il vettore unitario lungo il nuovo asse formula_195. La trasformazione che converte formula_3 in formula_197 pu\u00f2 essere invertita univocamente, per esempio, la componente formula_75 del momento \u00e8 data da:\ne similmente per formula_200 e formula_201. In altre parole, il vettore tridimensionale formula_3 \u00e8 una proiezione stereografica del vettore quadri-dimensionale formula_192, scalato per formula_134 (Figura 8).\nSenza perdere di generalit\u00e0, noi possiamo eliminare la normale simmetria rotazionale imponendo le coordinate cartesiane in modo che l'asse formula_74 sia allineato con il vettore momento angolare formula_2 e gli odografi del momento siano allineati cos\u00ec come lo sono in Figura 7, con i centri delle circonferenze sull'asse formula_207. Poich\u00e9 il moto \u00e8 planare e formula_3 ed formula_2 sono perpendicolari, formula_210, l'attenzione dovrebbe essere limitata al vettore tridimensionale formula_211.\nLa famiglia di cerchi di Apollonio degli odografi del momento (Figura 7) corrisponde a una famiglia di cerchi massimi sulla sfera tridimensionale formula_192, ognuno dei quali interseca l'asse formula_213 nei due punti formula_214, corrispondenti ai punti degli odografi in formula_215.\nQuesti cerchi massimi sono legati da una semplice relazione riguardante l'asse formula_213 (Figura 8). Questa simmetria di rotazione trasforma tutte le orbite della stessa energia in un'altra, tuttavia, una tale rotazione \u00e8 ortogonale alle usuali rotazioni tridimensionali, poich\u00e9 trasforma la quarta dimensione formula_217. Questa maggiore simmetria \u00e8 una caratteristica del problema dei due corpi e corrisponde alla conservazione del vettore di Lenz.\nUn'elegante soluzione in variabili angolo-azione per il problema di Keplero pu\u00f2 essere ottenuta eliminando le ridondanti coordinate quadridimensionali formula_192 in favore di un sistema di coordinate ellittico-cilindriche formula_219\ndove formula_224 e formula_225 sono le Funzioni ellittiche di Jacobi.\nGeneralizzazione ad altri potenziali e relativit\u00e0.\nil vettore di Lenz pu\u00f2 anche essere generalizzato allo scopo di identificare quantit\u00e0 conservate applicabili in situazioni diverse da quelle sopra descritte.\nIn presenza di un campo elettrico formula_226, il vettore di Lenz generalizzato (e conservato) formula_9 \u00e8\ndove formula_229 \u00e8 la carica elettrica della particella orbitante.\nGeneralizzando ulteriormente il vettore di Lenz ad altri potenziali ed alla relativit\u00e0 speciale, si ottiene la forma pi\u00f9 generale e scritta come\ndove formula_231 (ved. teorema di Bertrand) e formula_232, con l'angolo formula_52 definito da:\ne formula_235 \u00e8 il Fattore di Lorentz. Come osservato precedentemente, si pu\u00f2 ottenere un vettore conservato binormale formula_236 eseguendo il prodotto vettoriale con il vettore momento angolare:\nQuesti due vettori possono essere combinati per formare un tensore diadico formula_238:\nPer esempio, \u00e8 possibile calcolare il vettore di Lenz per un oscillatore armonico isotropo e non relativistico. Poich\u00e9 la forza \u00e8 centrale\nil vettore momento angolare \u00e8 conservato ed il moto giace in un piano. Il tensore diadico conservato pu\u00f2 essere scritto in una semplice forma:\ninoltre si pu\u00f2 notare che formula_3 ed formula_5 non sono necessariamente perpendicolari. Il vettore di Lenz corrispondente \u00e8 pi\u00f9 complicato:\ndove formula_245 \u00e8 la frequenza naturale dell'oscillatore ed formula_246.\nProve che il vettore di Lenz risulta conservato nei problemi di Keplero.\nI seguenti sono argomenti atti a dimostrare che il vettore di Lenz \u00e8 conservato in campi di forze centrali che obbediscono alla legge dell'inverso del quadrato.\nProve dirette della conservazione.\nUna forza centrale formula_247 agente su una particella \u00e8:\nper alcune funzioni formula_249 del raggio formula_32. Poich\u00e9 il momento angolare formula_24 \u00e8 conservato in una forza centrale, formula_252 e\ndove il momento formula_254 ed il triplo prodotto vettoriale \u00e8 stato semplificato utilizzando la formula di Lagrange\nL'identit\u00e0\nporta all'equazione:\nper il caso speciale di una forza centrale che risponde alla legge dell'inverso del quadrato formula_258, questo \u00e8 uguale a:\nDunque, formula_6 \u00e8 conservato in questo tipo di forze:\nCome descritto sopra, questo vettore di Lenz formula_6 \u00e8 un caso speciale del vettore generalizzato formula_9 che pu\u00f2 essere definito per tutte le forze centrali. Tuttavia, poich\u00e9 molte forze centrali non producono orbite chiuse (vedi Teorema di Bertrand, l'analogo vettore formula_9 raramente possiede una semplice definizione ed \u00e8 generalmente una funzione funzione polidroma dell'angolo formula_52 fra formula_5 e formula_9.\nEquazioni di Hamilton\u2013Jacobi in coordinate paraboliche.\nLa conservazione del vettore di Lenz pu\u00f2 essere anche derivata dalle Equazioni di Hamilton\u2013Jacobi in coordinate paraboliche formula_268, che sono definite attraverso le equazioni\ndove formula_32 rappresenta il raggio nel piano dell'orbita\nl'inversione di queste coordinate \u00e8:\nLa separazione delle equazioni di Hamilton\u2013Jacobi in queste coordinate porta a due equazioni equivalenti\ndove formula_277 \u00e8 una costante del moto. Sottraendo e re-esprimendo in termini del vettore momento formula_278 e formula_200 si dimostra che formula_277 \u00e8 equivalente al vettore di Lenz:\nTeorema di Noether.\nLa connessione fra la simmetria rotazionale descritta sopra e la conservazione del vettore di Lenz pu\u00f2 essere espressa quantitativamente attraverso il Teorema di Noether. Questo teorema, che \u00e8 utilizzato per trovare costanti del moto, afferma che ogni variazione infinitesimale delle coordinate generalizzate del sistema fisico\nche porta la Lagrangiana del sistema a una variazione di primo ordine per una derivata totale sul tempo\ncorrisponde a una quantit\u00e0 conservata formula_277:\nin particolare, la componente conservata del vettore di Lenz formula_156 corrisponde alla variazione nelle coordinate\ndove formula_128, con formula_289 e formula_290 diventano le componenti formula_291esime dei vettori posizione e momento formula_5 e formula_3, rispettivamente; come usuale, formula_294 rappresenta il delta di Kronecker. La corrispondente variazione di primo ordine nella Lagrangiana \u00e8:\nSostituzioni nella formula generale per la quantit\u00e0 conservata formula_277 porta alla componente conservata formula_156 del vettore di Lenz:\nTrasformazioni di Lie.\nLa derivazione della conservazione del vettore di Lenz formula_6 attraverso il teorema di Noether \u00e8 elegante, ma ha un problema: la variazione delle coordinate formula_300 comporta non solo la posizione formula_5, ma anche il momento formula_3 o, equivalentemente, la velocit\u00e0 formula_4.\nQuesta complicazione pu\u00f2 essere eliminata semplicemente derivando la conservazione di formula_6 utilizzando un altro approccio, impostato da Sophus Lie.\nPer la precisione, \u00e8 possibile definire una trasformazione di Lie in cui le coordinate formula_5 ed il tempo formula_306 sono riscalati per differenti valori del parametro formula_307 (Figura 9)\nquesta trasformazione cambia il momento angolare totale formula_309 e l'energia formula_1\nma conserva il loro prodotto formula_312 . Dunque, l'eccentricit\u00e0 formula_57 e la grandezza formula_314 sono conservate, come si pu\u00f2 vedere dalle equazioni per formula_315\nla direzione di formula_6 \u00e8 anch'essa conservata, poich\u00e9 i semiassi non sono alterati da una riscala globale. Queste trasformazioni conservano anche la terza legge di Keplero, ovvero, il semiasse maggiore formula_60 ed il periodo formula_117 formano una costante formula_320.\nFattori di scala, simboli e formulazioni alternative.\nDiversamente dai vettori momento e momento angolare formula_3 ed formula_2, non esiste ancora una definizione universalmente accettata del vettore di Lenz; molti differenti fattori di scala e simboli sono stati utilizzati nella letteratura scientifica. La definizione pi\u00f9 comune \u00e8 stata fornita sopra, ma un'altra alternativa comune \u00e8 di dividere il vettore per la costante formula_47 cos\u00ec da ottenere il vettore eccentricit\u00e0 privo di dimensioni\ndove formula_4 \u00e8 il vettore velocit\u00e0. Questo vettore scalato formula_326 ha la stessa direzione di formula_6 e modulo equivalente all'eccentricit\u00e0 dell'orbita. Altre versioni scalate possono essere utilizzate con successo, ad es. dividendo formula_6 per la sola massa formula_21:\no per formula_134:\nin modo da ottenere un vettore con le stesse unit\u00e0 del momento angolare formula_2. in rari casi, il verso del vettore di Lenz pu\u00f2 essere rivoltato, ovvero moltiplicando il vettore per formula_334. Altri simboli utilizzati per il vettore di Lenz sono formula_335 e formula_336. Tuttavia, la scelta di fattori di scala e simboli per formula_6 non affligge in alcun modo le sue propriet\u00e0.\nun vettore costante alternativo \u00e8 il vettore binormale formula_236 studiato da William Rowan Hamilton\nche \u00e8 costante e punta lungo il semiasse minore dell'ellisse, il vettore di Lenz formula_340 \u00e8 il prodotto vettoriale di formula_236 ed formula_2.\nSimile al vettore di Lenz esso stesso, il vettore binormale pu\u00f2 essere definito con differenti simboli di scala.\nI due vettori conservati, formula_6 e formula_236, possono essere combinati per formare un tensore diadico formula_238\ndove formula_347 e formula_348 sono arbitrarie costanti di scala e formula_349 rappresenta il prodotto tensoriale . Scritto in componenti esplicite, questa equazione assume la formula:\nEssendo perpendicolari l'uno all'altro, i vettori formula_6 e formula_236 possono essere visti come gli assi principali del tensore formula_238. formula_238 \u00e8 perpendicolare ad formula_2:\npoich\u00e9 formula_6 e formula_236 sono entrambi perpendicolari a formula_2, formula_360. Con maggiore chiarezza, questa equazione scritta in componenti esplicite diventa:"}
{"id": "1225350", "revid": "599013", "url": "https://it.wikipedia.org/wiki?curid=1225350", "title": "Detroit Express", "text": "Detroit Express fu il nome con cui furono conosciuti due club calcistici statunitensi facenti capo a due \"franchise\" differenti, il primo dei quali militante nella North American Soccer League (NASL) dal 1978 al 1980 e il secondo nella Lega nota come \"American Soccer League II\" dal 1981 al 1983.\nStoria.\nIl club nacque nel 1978 per rimpiazzare il vuoto decennale lasciato dai Detroit Cougars; la \"franchise\" si produsse in una buona \"performance\" nella stagione d'esordio, grazie anche all'apporto dell'attaccante inglese Trevor Francis che segn\u00f2 36 goal in 2 stagioni: la squadra raggiunse i quarti di finale e, nel 1979, gli ottavi. Dopo altre tre stagioni in cui non riusc\u00ec ad andare oltre il primo turno di spareggio, la \"franchise\" lasci\u00f2 Detroit per trasferirsi a Washington D.C. e ridar vita ai Diplomats.\nNel 1981 una nuova \"franchise\" si stabil\u00ec a Detroit e diede alla squadra lo stesso nome di quella appena trasferitasi altrove. Sempre come Detroit Express, quindi, la nuova compagine disput\u00f2 tre edizioni del campionato dell\"American Soccer League II\", del quale divenne campione nel 1982. Dopo una stagione in cui venne mancata la qualificazione ai \"playoff\" la squadra, alla fine del 1983, fu definitivamente sciolta. Il Detroit Express fu una delle pochissime squadre che, lasciata la NASL per una Lega concorrente, si sciolsero tuttavia ben prima della fine della stessa NASL (1985)."}
{"id": "1225352", "revid": "1452073", "url": "https://it.wikipedia.org/wiki?curid=1225352", "title": "Osteoglossiformes", "text": "L'ordine Osteoglossiformes comprende 7 famiglie di pesci dulcacquicoli di medio-grosse dimensioni.\nIl primo fossile di Osteoglossiformi \u00e8 datato tardo Giurassico.\nEtimologia.\nIl nome scientifico dell'ordine deriva dalle parole greche \"osteon\" -ossa + \"glossa\" -lingua e dalla parola latina \"forma\", e significa \"dalla lingua ossea\".\nFilogenesi.\nFilogenesi degli Osteoglossiformes:"}
{"id": "1225353", "revid": "1573940", "url": "https://it.wikipedia.org/wiki?curid=1225353", "title": "Trinchesia colmani", "text": "Trinchesia colmani () \u00e8 un mollusco nudibranchio della famiglia Trinchesiidae."}
{"id": "1225354", "revid": "486946", "url": "https://it.wikipedia.org/wiki?curid=1225354", "title": "Narraeolidia", "text": ""}
{"id": "1225355", "revid": "1305772", "url": "https://it.wikipedia.org/wiki?curid=1225355", "title": "MSX (disambigua)", "text": ""}
{"id": "1225357", "revid": "1573940", "url": "https://it.wikipedia.org/wiki?curid=1225357", "title": "Selva rubra", "text": "Selva rubra \u00e8 un mollusco nudibranco della famiglia Trinchesiidae, unica specie del genere Selva."}
{"id": "1225358", "revid": "21880", "url": "https://it.wikipedia.org/wiki?curid=1225358", "title": "Selva (zoologia)", "text": ""}
{"id": "1225360", "revid": "1573940", "url": "https://it.wikipedia.org/wiki?curid=1225360", "title": "Subcuthona pallida", "text": "Subcuthona pallida \u00e8 un mollusco nudibranchio della famiglia Fionidae. \u00c8 l'unica specie nota del genere Subcuthona."}
{"id": "1225361", "revid": "29244", "url": "https://it.wikipedia.org/wiki?curid=1225361", "title": "Subcuthona", "text": ""}
{"id": "1225362", "revid": "1305772", "url": "https://it.wikipedia.org/wiki?curid=1225362", "title": "XHTML Mobile Profile", "text": "XHTML Mobile Profile (XHTML MP) \u00e8 un linguaggio di markup, progettato specificatamente per telefoni cellulari e altri apparecchi con risorse limitate.\n\u00c8 un tipo di XHTML definito dalla \"Open Mobile Alliance\". \nXHTML-MP \u00e8 derivato da \"XHTML 1.1 Basic Profile\" aggiungendo XHTML Modules (e altri moduli nelle versioni pi\u00f9 recenti, anche se questo non assicura una completa compatibilit\u00e0 con i browser XHTML-MP).\nLo standard raccomandato \u00e8 l'1.1 DTD, concluso ad ottobre 2006. I lavori sulla versione 1.2 DTD continuano ma una data di pubblicazione non \u00e8 ancora nota.\nDOCTYPE.\nPer essere validato XHTML Mobile 1.1, un documento deve contenere la seguente Dichiarazione di Tipo di Documento, o DOCTYPE:\nTipi MIME.\nIl tipo MIME per XHTML Mobile Profile \u00e8 \"application/vnd.wap.xhtml+xml\". Gli user agent compatibili dovrebbero accettare anche \"application/xhtml+xml\" and \"text/html\".\nVersioni.\nLa versione 1.2 aggiunge il support per gli oggetti e le form.\nLa versione 1.1 ha aggiunto il supporto per lo scripting ECMAScript Mobile Profile. \nLa versione 1.0 ha esteso XHTML 1.1 Basic Profile con alcune rappresentazioni di elementi e un supporto di scripting di base.\nModuli Supportati.\nI moduli inclusi in XHTML-MP 1.2 sono:\nXHTML-MP 1.2 supporta anche parzialmente:\nInfine la versione 1.2 include uno specifico modulo Open Mobile Alliance (OMA), il \"Text Input Modes\", per usare i diversi tipi di input-mode permessi sui cellulari.\nInsidie durante lo sviluppo.\nMolti problemi sorgono quando il contenuto scritto in XHTML \u00e8 visualizzato su apparecchi diversi. Alcuni rispetteranno i colori specificati nel CSS mentre alcuni non lo faranno, altri visualizzeranno le tabelle e altri no, solo per citare alcuni esempi. Sviluppare un'applicazione che si adatti ai device, significa scrivere contenuti diversi per apparecchi diversi, in base alle loro capacit\u00e0. Questo pu\u00f2 portare ad un'enorme complessit\u00e0 dato il numero elevato di apparecchi diversi presenti sul mercato con diverse caratteristiche hardware (dimensione dello schermo, capacit\u00e0 sull'uso dei colori, tasti, memoria e velocit\u00e0) e browser. L'aggiornamento software dei browser per cellulari \u00e8 in ogni caso molto pi\u00f9 difficile di quello dei browser per PC, con il risultato che il software installato rimane in uso fino a quando il telefono non viene dismesso.\nAlcune iniziative presentano una soluzione a questo problema. La maggior parte fornisce un linguaggio proprietario per scrivere contenuti WAP che verranno visualizzati in maniera diversa (in XHTML-MP, WML, CHTML, etc) a seconda dell'apparecchio che ne ha fatto richiesta. \nUn'altra libera iniziativa \u00e8 WURFL che usa una configurazione XML gerarchica in grado di mappare centinaia di caratteristiche dei vari device, e un layer di astrazione (WALL: Wireless Abstraction Layer) che permette di scrivere tag che sono convertiti automaticamente nel tipo di mark-up supportato dal device."}
{"id": "1225363", "revid": "1573940", "url": "https://it.wikipedia.org/wiki?curid=1225363", "title": "Trinchesia thelmae", "text": "Trinchesia thelmae () \u00e8 un mollusco nudibranchio appartenente alla famiglia Trinchesiidae."}
{"id": "1225367", "revid": "339392", "url": "https://it.wikipedia.org/wiki?curid=1225367", "title": "Toorna", "text": ""}
{"id": "1225368", "revid": "1573940", "url": "https://it.wikipedia.org/wiki?curid=1225368", "title": "Xenocratena suecica", "text": "Xenocratena suecica \u00e8 un mollusco nudibranco, unica specie del genere Xenocratena e della famiglia Xenocratenidae."}
{"id": "1225370", "revid": "486946", "url": "https://it.wikipedia.org/wiki?curid=1225370", "title": "Xenocratena", "text": ""}
{"id": "1225372", "revid": "237256", "url": "https://it.wikipedia.org/wiki?curid=1225372", "title": "Jurij Lu\u017ekov", "text": ""}
{"id": "1225379", "revid": "116342920", "url": "https://it.wikipedia.org/wiki?curid=1225379", "title": "Maureen Connolly", "text": "Carriera.\nDa bambina amava andare a cavallo, ma dovette smettere poich\u00e9 la madre non poteva permettersi i costi elevati delle lezioni. Decise cos\u00ec di iniziare a giocare a tennis. Grazie ad una potenza eccezionale e una precisione formidabile da fondo campo, a 14 anni aveva gi\u00e0 vinto 56 gare consecutive e nel 1949 divenne la pi\u00f9 giovane vincitrice degli U.S. Open nella categoria under 18.\nNel 1951, a 16 anni, Connolly sconfisse Shirley Fry divenendo la pi\u00f9 giovane vincente degli US Championship, questa volta nella categoria degli \"adulti\".\nL'anno successivo vinse Torneo di Wimbledon, battendo Louise Brough e ancora gli US Championship, battendo la connazionale Doris Hart.\nNel 1953, assunse un nuovo allenatore, il capitano della nazionale australiana di Coppa Davis Harry Hopman, e raggiunse l'obiettivo di centrare tutti e quattro i tornei del Grande Slam. Sconfisse Julia Sampson nella finale degli Australian Open e Doris Hart in finale al Roland Garros, a Wimbledon e agli U.S. National Championships. Divenne cos\u00ec la prima donna a riuscire in questa impresa. \nSolo Margaret Smith Court, nel 1970 e Steffi Graf, nel 1988, riusciranno a fare altrettanto, nel singolare femminile. Tuttavia Connolly, nel 1953, cedette un solo set in tutti e quattro i tornei e rimane la pi\u00f9 giovane (diciotto anni) ad aver conseguito il Grande Slam, sia tra gli uomini che tra le donne. Quell'anno perse, invece, dalla rivale Doris Hart, la finale degli Internazionali d'Italia in tre combattutissimi set. I successi la resero l'idolo dei media ed una delle persone pi\u00f9 popolari degli Stati Uniti. Fu nominata per tre anni consecutivi, dal 1951 al 1953, Associated Press Female Athlete of the Year.\nNel 1954 non partecip\u00f2 agli open d'Australia ma si aggiudic\u00f2 gli Internazionali d'Italia distruggendo in finale Patricia Ward per 6-2, 6-4. Si aggiudic\u00f2 nuovamente i titoli del singolare agli Internazionali di Francia e a Wimbledon. Grazie a tali vittorie, Connolly pot\u00e9 assommare nove vittorie consecutive nei tornei slam a cui ha partecipato, rimanendo imbattuta per 50 incontri di singolare. \nTale straordinario record poteva essere addirittura suscettibile di miglioramento, sennonch\u00e9, il 20 luglio 1954, durante una cavalcata, Maureen Connolly cadde a seguito di un incidente con un camion, rompendosi la gamba destra e ponendo cos\u00ec prematuramente fine, a soli 19 anni, alla sua eccezionale carriera.\nNel 1955 spos\u00f2 Norman Brinker, membro della squadra olimpica equestre statunitense nel 1952, con cui divideva l'amore per i cavalli, con il quale ebbe 2 figli.\nContinu\u00f2 comunque ad avere a che fare con il tennis, sia come corrispondente per vari giornali statunitensi e inglesi, sia come allenatrice della squadra statunitense nella Coppa Wightman quando questa veniva disputata negli Stati Uniti. In Texas, assieme al marito, fond\u00f2 la \"Maureen Connolly Brinker Foundation\", per promuovere il tennis tra i giovani.\nNella sua carriera vinse anche tutti i 7 incontri disputati, dal 1951 al 1954, nella Coppa Wightman.\nLa prematura scomparsa.\nNel 1966 le fu diagnosticato un cancro. Dopo una lunga battaglia, mor\u00ec all'et\u00e0 di 34 anni, a Dallas, e fu sepolta al Sparkman-Hillcrest Memorial Park Cemetery.\nConnolly entr\u00f2 nel 1968 nell'International Tennis Hall of Fame e nel 1987 nell'International Women's Sports Hall of Fame"}
{"id": "1225383", "revid": "729019", "url": "https://it.wikipedia.org/wiki?curid=1225383", "title": "Intraday intensity", "text": "L'Intraday Intensity \u00e8 un indicatore finanziario creato da David Bostian e utilizzato in analisi tecnica. Viene anche chiamato \"Money Flow\", \"Accumulation-Distribution\" o \"Daily Volume Indicator\" e mette in relazione il movimento di prezzo con i volumi scambiati di un titolo.\nCome si ottiene.\nLa formula dell'Intraday Intensity \u00e8:\nformula_1\nCome si vede dalla formula l'indicatore confronta il prezzo di chiusura con il minimo e il massimo della giornata. Chiusure vicine ai massimi produrranno valori dell'Intraday Intensity positivi, chiusure vicine ai minimo produrranno valori negativi, chiusure vicine alla media tra minimo e massimo produrranno valori nulli o molto piccoli.\nIndici collegati.\nL'Intraday Intensity \u00e8 un indicatore di analisi tecnica distinto sia dal Money Flow Index, sia dall'Accumulation-Distribution.\nAbbiamo infatti 3 formule matematiche ben distinte.\nCitando John Bollinger e la sua opera \"Bollinger on Bollinger Bands\" (McGraw-Hill, 2002, pag. 148), l'II \u00e8 calcolato con la seguente formula:\n\"(2 * close - H - L)/( H - L ) * volume ).\"\nL'Accumulation-Distribution \u00e8 invece calcolato:\n\"(close - O) / ( H - L ) * volume ).\"\nInfine il Money Flow Index (MFI) viene calcolato:\n\"100-100(1+positive price*volume sum/negative price*volume sum).\""}
{"id": "1225386", "revid": "116659883", "url": "https://it.wikipedia.org/wiki?curid=1225386", "title": "Palazzo Hercolani (Forl\u00ec)", "text": "Il palazzo Hercolani \u00e8 una costruzione sita in centro a Forl\u00ec a pochi passi da piazza Aurelio Saffi.\nFino al 1844 appartenne all'antica famiglia forlivese Hercolani, tra i cui membri si annovera Cesare Hercolani, il \"vincitore di Pavia\". L'ultimo erede, Fabrizio Gaddi Hercolani, figlio di Cesarina Hercolani e di Lepido Gaddi Hercolani, vendette la propriet\u00e0 al conte Sesto Matteucci, che ne intraprese la ristrutturazione: il palazzo era gi\u00e0 frutto dell'accorpamento di tre diversi edifici e il conte rese pi\u00f9 omogenei i tre corpi di fabbrica per rispondere ad esigenze di comodit\u00e0 e decoro.\nNel 1866 con il matrimonio di Vittoria Matteucci con Filippo Guarini il palazzo divenne propriet\u00e0 della famiglia Guarini e nel 1946 venne venduto dalla contessa Maria Acquaderni, vedova Guarini, alla societ\u00e0 cooperativa \"Carlo Marx\".\nNel palazzo \u00e8 custodito un dipinto del 1869 di Pompeo Randi (\"Beata Vergine del Fuoco con i santi Mercuriale, Pellegrino, Marcolino e Valeriano\"), che presenta sullo sfondo un panorama della Forl\u00ec dell'epoca. \nIl palazzo \u00e8 stato recuperato negli anni ottanta ad opera di Assicoop Romagna, che vi ha oggi la sede."}
{"id": "1225389", "revid": "173933", "url": "https://it.wikipedia.org/wiki?curid=1225389", "title": "Motard", "text": ""}
{"id": "1225391", "revid": "73843", "url": "https://it.wikipedia.org/wiki?curid=1225391", "title": "Charles de Sainte-Maure", "text": "Fu uno dei pi\u00f9 celebri personaggi della corte di Luigi XIV. Aspirante alla mano della bella e \"preziosa\" Julie d'Angennes, fu un habitu\u00e9 dell'H\u00f4tel de Rambouillet. Concep\u00ec l'idea della nota \"Guirlande de Julie\", alla cui esecuzione concorse con sedici madrigali.\nNel 1645 abiur\u00f2 il protestantesimo eliminando l'ultimo ostacolo al proprio matrimonio. Governatore del Delfino di Francia nel 1668, scelse come suoi precettori Huet e Bossuet e, amante dei classici latini, fece pubblicare la bella collezione degli autori classici \"Ad usum Delphini\". Boileau stimava molto il suo giudizio estetico; a lungo si \u00e8 ritenuto che egli sia servito da modello a Moli\u00e8re per il suo \"Misantropo\" e in ogni caso non si mostr\u00f2 offeso delle intenzioni del commediografo.\nFl\u00e9chier pronunci\u00f2 la sua orazione funebre e l'Acad\u00e9mie fran\u00e7aise mise in concorso il suo elogio nel 1781, vinto da Garat.\nCommission\u00f2 a Jean-Baptiste de La Quintinie i lavori nei suoi giardini del castello di Rambouillet.\nVoci correlate.\nNicolas Jarry"}
{"id": "1225393", "revid": "1543377", "url": "https://it.wikipedia.org/wiki?curid=1225393", "title": "Laura Montermini", "text": "Ha scoperto la fratassina, gene responsabile dell'atassia di Friedreich, quando lavorava a Houston."}
{"id": "1225402", "revid": "6923", "url": "https://it.wikipedia.org/wiki?curid=1225402", "title": "International Typeface Corporation", "text": "International Typeface Corporation (ITC) \u00e8 una societ\u00e0 produttrice di tipi di carattere.\nStoria.\nL'azienda \u00e8 stata fondata nel 1970 a New York da Aaron Burns, Herb Lubalin, and Edward Rondthaler. \u00c8 una delle prime fonderie a non avere una storia nella produzione di stampi metallici di caratteri. La compagnia \u00e8 stata fondata per progettare, brevettare e vendere caratteri per film e caratteri internazionali per computer. La compagnia ha creato sia nuovi caratteri sia rifacimenti di antichi o classici caratteri. La ITC pubblicava \"U&amp;lc\", un \"magazine\" di alto livello inviato gratuitamente agli utilizzatori, riguardante la storia e il design dei caratteri tipografici, cessato nella forma cartacea nel 1981 e poi proseguito in forma digitale.\nCaratteri.\nUn elenco dei caratteri ITC pi\u00f9 diffusi."}
{"id": "1225408", "revid": "287204", "url": "https://it.wikipedia.org/wiki?curid=1225408", "title": "Andropodio", "text": ""}
{"id": "1225414", "revid": "125891835", "url": "https://it.wikipedia.org/wiki?curid=1225414", "title": "Venas di Cadore", "text": "Venas di Cadore (\"Ven\u00e0s\" in ladino cadorino) \u00e8 un paese della valle del Boite, frazione del comune di Valle di Cadore.\nSi articola in tre borgate distinte: Suppiane, Giau (\"Jou\") e Lasta. Il paese \u00e8 attraversato dalla SS 51 d'Alemagna e dalla Ciclabile delle Dolomiti. Sorge ai piedi dell'imponente Antelao ma il Monte Rite, con l'alpeggio di Bociadan (1429 m), per l'economia locale ha rivestito in passato un ruolo certamente pi\u00f9 importante. Gli anziani del paese, ma anche dell'intero Cadore, ricordano ancora con nostalgia la \"puina lisa de Rite\", un'ottima ricotta di latte di capra prodotta un tempo a casera \"de Rite\" (1900 m) e a casera \"Sete Fede\" (1748 m).\nDurante l'epoca della Repubblica di Venezia, Venas fu sede di un centenaro, una delle dieci ripartizioni in cui era suddiviso il Cadore. Assieme a Domegge \u00e8 l'unico centenaro cadorino che conserva l'antica bandiera della propria cernide.\nIl paese conserva anche delle antiche case tipiche cadorine (in particolare a Suppiane) e una chiesa parrocchiale costruita nel 1843, all'interno della quale si trova un'opera di Francesco Vecellio (fratello maggiore di Tiziano). Conserva inoltre una pregevole opera un organo costruito da De Lorenzi nel 1888 circa, negli anni sessanta venne sottoposto a un rimaneggiamento operato dai fratelli Rizzardini organari locali che asportarono parte della meccanica trasformandola in pneumatica. Nel 1987 fu chiamato il maestro organaro Alessandro Girotto, che oper\u00f2 un restauro e una ricostruzione delle parti sottratte precedentemente. Il concerto inaugurale fu eseguito dal maestro Luigi Scopel.\nPresso Venas si trovano anche due strutture militari costruite alla fine del XIX secolo e che furono utilizzate durante la prima guerra mondiale: il forte di Pian dell'Antro (del 1890 circa) e la caserma di Col Sant'Anna (del 1904), entrambi facenti parte del sistema di fortificazioni chiamato Ridotto Cadorino.\nInfrastrutture e trasporti.\nLa stazione di Venas-Cibiana sorgeva lungo la ferrovia delle Dolomiti, attiva in questa tratta fra il 1921 e il 1964.\nCollegamenti esterni.\nLe fortificazioni a Venas:"}
{"id": "1225423", "revid": "151034", "url": "https://it.wikipedia.org/wiki?curid=1225423", "title": "Tinkal", "text": ""}
{"id": "1225424", "revid": "212348", "url": "https://it.wikipedia.org/wiki?curid=1225424", "title": "Fiume Bija", "text": ""}
{"id": "1225427", "revid": "181699", "url": "https://it.wikipedia.org/wiki?curid=1225427", "title": "Migrazioni umane", "text": ""}
{"id": "1225429", "revid": "48344", "url": "https://it.wikipedia.org/wiki?curid=1225429", "title": "Fatti di Bologna 11 e 12 Marzo 1977", "text": ""}
{"id": "1225432", "revid": "2128848", "url": "https://it.wikipedia.org/wiki?curid=1225432", "title": "Museo Nacional Centro de Arte Reina Sof\u00eda", "text": "Il Museo Nacional Centro de Arte Reina Sof\u00eda \u00e8 un museo d'arte moderna ed arte contemporanea di Madrid, dedicato alla produzione artistica dall'inizio del Novecento ad oggi.\nStoria.\nInaugurato l'11 settembre 1992 dai reali di Spagna, ha sede nell'antico Ospedale generale di Madrid, edificio settecentesco originariamente eretto per volere di Carlo III.\nTra il 1980 ed il 1988 gli architetti Jos\u00e9 Luis Iniguez de Onso\u00f1o ed Antonio Velasquez de Castro hanno curato il restauro ed il ripensamento degli spazi della struttura, conferendogli l'attuale aspetto. Un ampliamento della superficie espositiva di 8000 m2, costato 97 milioni di euro e progettato dall'architetto francese Jean Nouvel, \u00e8 stato inaugurato nell'ottobre del 2005. Altre sedi per esposizioni temporanee del museo sono il \"Palacio de Vel\u00e1zquez\" ed il \"Palacio de Cristal\".\nLe opere maggiori.\nLa grande attrazione del museo \u00e8 la \"Guernica\" di Pablo Picasso. Il Reina Sof\u00eda possiede inoltre opere di Salvador Dal\u00ed, Juan Gris, Joan Mir\u00f3, Julio Gonz\u00e1lez, Eduardo Chillida, Antoni T\u00e0pies, Lucio Mu\u00f1oz, Jorge Oteiza, Jos\u00e9 Luis Guti\u00e9rrez Solana, Pablo Gargallo, Pierre Bonnard, Vassily Kandinsky, Georges Braque, Joseph Beuys, Ren\u00e9 Magritte, Wolf Vostell, Nam June Paik, Mark Rothko, Roy Lichtenstein, Francis Bacon, Lucio Fontana, Pablo Palazuelo, Pablo Gargallo, Joan Rebull, Luis Gordillo, Jorge Oteiza, Jos\u00e9 Luis Guti\u00e9rrez Solana, Elena Asins, Francisco Bores e altri artisti significativi.\nIl museo presenta anche una libreria specializzata in arte, con una collezione di oltre 100.000 libri, 1.000 video e 3.500 registrazioni."}
{"id": "1225435", "revid": "80339", "url": "https://it.wikipedia.org/wiki?curid=1225435", "title": "Fiume Katun", "text": ""}
{"id": "1225436", "revid": "29990", "url": "https://it.wikipedia.org/wiki?curid=1225436", "title": "Ritratto (Diego Velazquez, 1624)", "text": ""}
{"id": "1225438", "revid": "599013", "url": "https://it.wikipedia.org/wiki?curid=1225438", "title": "Arnulfo Valentierra", "text": "Carriera.\nClub.\nIntraprese la carriera di calciatore nell'Once Caldas nel 1995. Ceduto nel 2002 all'Am\u00e9rica di Cali, fece ritorno all'Once Caldas, nel 2003, anno in cui lasci\u00f2 nuovamente la squadra colombiana per approdare all'Al-Wahda, compagine di Abu Dhabi. Tornato all'Once Caldas, vinse con il club la Coppa Libertadores 2004. In seguito gioc\u00f2 nell'Al-Hilal di Riad, per un biennio nuovamente nell'Once Caldas, nel Pe\u00f1arol e poi nel Bol\u00edvar.\nNazionale.\nCon la Nazionale colombiana ha partecipato alla Confederations Cup 2003."}
{"id": "1225440", "revid": "79968", "url": "https://it.wikipedia.org/wiki?curid=1225440", "title": "Ritratto (Diego Velazquez, 1623)", "text": ""}
{"id": "1225447", "revid": "36426", "url": "https://it.wikipedia.org/wiki?curid=1225447", "title": "Museo Pu\u0161kin delle belle arti", "text": "Il Museo Pu\u0161kin (, \"Museo statale di arti figurative A.S. Pu\u0161kin\") si trova in via Volkhonka 12 a Mosca, in Russia, e possiede la pi\u00f9 grande collezione di arte europea della citt\u00e0.\nIl museo nacque come raccolta di calchi di sculture famose, che attualmente occupano gran parte del primo piano, a cui si aggiunsero poi opere originali, soprattutto dipinti (italiani, olandesi e fiamminghi, spagnola, francese), e materiale archeologico (Antico Egitto, Antica Grecia, Antica Roma, civilt\u00e0 dell'Asia minore). Tra le opere pi\u00f9 celebri, il Tesoro di Priamo, ripresentato al pubblico solo dal 1996, e la straordinaria collezione di opere impressioniste e post-impressioniste, con tutti i pi\u00f9 grandi nomi di quel periodo. Quest'ultima collezione oggi si trova in un edificio dirimpetto, nell'ex-Museo delle collezioni private.\nStoria.\nLe origini.\nIl nome del museo \u00e8 fuorviante, in quanto non ha niente a che fare direttamente con il celebre poeta russo Aleksandr Sergeevi\u010d Pu\u0161kin. Il fondatore del museo, infatti, fu Ivan Cvetaev (padre della poetessa Marina Cvetaeva). Cvetaev persuase il giovane milionario Jurij Stepanovi\u010d Ne\u010daev-Mal'cov e l'architetto Roman Klein dell'urgenza di dare a Mosca un museo di belle arti.\nProgettato da Klein e \u0160uchov, finanziato da Mal'cov, la sede del museo fu edificata dal 1898 al 1912. Il sogno di Cvetaev si realizz\u00f2 nel maggio 1912, quando il museo apr\u00ec i battenti al pubblico. Il museo fu originariamente intitolato a Alessandro III, sebbene il governo avesse dato solo 200.000 rubli per la costruzione, contro gli oltre due milioni di Ne\u010daev-Mal'cov. Le prime opere esposte furono copie di antiche statue, ritenute essenziali all'educazione degli studenti d'arte. I soli oggetti autentici - il papiro di Mosca e il Viaggio di Wenamun - furono donati al museo da Vladimir Goleni\u0161\u010dev tre anni dopo.\nDopo il trasferimento della capitale russa a Mosca, nel 1918, il governo dei Soviet decise per il trasferimento di migliaia di opere dal Museo dell'Ermitage di San Pietroburgo alla nuova capitale. Questi dipinti formarono il primo nucleo di opere \"europee\" del Pu\u0161kin. L'apporto principale di opere fu, per\u00f2, successivo.\n\u0160\u010dukin e Morozov.\nIl nucleo fondamentale di opere oggi in esposizione al Museo Pu\u0161kin si deve alle collezioni private di due mercanti russi: Sergej \u0160\u010dukin (1854-1936) e Ivan Morozov (1871 \u2013 1921). Entrambi appassionati di pittura impressionista e post-impressionista, collezionarono centinaia di tele ognuno. \u0160\u010dukin, amante anche di Matisse e dei capolavori cubisti, apr\u00ec spesso le porte della sua abitazione per mostrare agli intellettuali russi la sua collezione privata.\nSuccessivamente alla Rivoluzione russa del 1917, lo Stato decise di nazionalizzare le collezioni, che rimasero per\u00f2 collocate nelle rispettive abitazioni dei collezionisti: le due case museo presero cos\u00ec il nome di \"Primo museo di pittura moderna occidentale\" (la casa di \u0160\u010dukin) e \"Secondo museo di pittura moderna occidentale\" (la casa di Morozov).\nLe collezioni vennero riunite nel 1928 nel Museo di pittura moderna occidentale: la forte influenza del regime nelle produzioni artistiche, orientate verso il realismo socialista, fece s\u00ec che il museo venisse boicottato ed additato come cattivo esempio di influenze artistiche lontane dalla scelta dello Stato.\nNel 1948 la collezione sub\u00ec uno smistamento presso altri musei, come l'Ermitage di Leningrado (ora San Pietroburgo) e, appunto, il Museo Pu\u0161kin.\nIl dopoguerra.\nDopo aver cambiato nome nel 1937, venendo intitolato al poeta Pu\u0161kin, in occasione del centenario della sua morte, il museo ha ospitato nel secondo dopoguerra, per 10 anni, la collezione della Gem\u00e4ldegalerie di Dresda.\nLa collezione fu infine resa alla DDR, nonostante l'opposizione dei curatori del museo. Il museo rimane comunque uno dei principali depositari del tesoro di Priamo, dissotterrato a Troia da Heinrich Schliemann e prelevato dal Pergamonmuseum di Berlino dall'Armata Rossa al termine della seconda guerra mondiale.\nIl festival di musica internazionale \"Le notti di dicembre di Svjatoslav Richter\" si tiene al museo Pu\u0161kin dal 1981.\nLe opere maggiori.\nScuola francese.\nL\u2019opera si trova all\u2019Hermitage a San Pietroburgo, nel Palazzo dello Stato Maggiore."}
{"id": "1225450", "revid": "47767", "url": "https://it.wikipedia.org/wiki?curid=1225450", "title": "Anatolia (martire)", "text": "Agiografia.\nSecondo la tradizione raccontata dalla \"Passio ss. Anatoliae et Audacis et s. Victoriae\", risalente tra il VI e il VII secolo, Anatolia e Vittoria erano due giovani fanciulle romane di nobile famiglia, educate dai genitori alla fede cristiana. Chieste in moglie da due giovani patrizi, Eugenio e Aurelio Tito, rifiutarono il matrimonio con loro perch\u00e9 pagani e, donati i loro averi ai poveri, fecero voto di mantenere intatta la loro verginit\u00e0. Furono entrambe martirizzate, Vittoria mor\u00ec a Trebula Mutuesca, mentre Anatolia fu assassinata a Thora nei pressi dell'attuale Castel di Tora insieme ad Audace.\nCulto.\nSebbene il valore storico della \"Passio\" sia scarso, le tracce del culto delle due giovani sono molto antiche, tanto che le troviamo raffigurate gi\u00e0 nel mosaico delle \"Sante vergini\" nella navata di Sant'Apollinare Nuovo, la basilica bizantina di Ravenna risalente al VI secolo.\nLe reliquie di Anatolia, assieme a quelle di Audace, si trovano a Subiaco nella basilica di Santa Scolastica, mentre il cranio insieme a quello di Santa Vittoria si trova al Sacro Speco di San Benedetto sempre a Subiaco; parte di un braccio \u00e8 conservato a Esanatoglia.\nLe due sante - specie Vittoria - sono molto venerate anche in Sardegna: a Sassari e nel circondario sono oggetto di grande venerazione; un'antica tradizione turritana aggiunge alle due sante, considerate sorelle, anche Santa Anastasia."}
{"id": "1225452", "revid": "226458", "url": "https://it.wikipedia.org/wiki?curid=1225452", "title": "Tallero di Berna", "text": "Il \"Thaler\" \u00e8 stata una moneta della citt\u00e0 svizzera di Berna fino al 1798. Era suddivisa in 40 \"Batzen\", ognuno di 4 \"Kreuzer\". Fu sostituito nel 1798 durante la Repubblica elvetica dal franco. Dopo il 1803, quando il diritto di coniazione torn\u00f2 ai cantoni, fu sostituito dal nuovo tallero (Neutaler), dal valore di 4 franchi bernesi.\nStoria.\nI primi Guldiner furono coniati a Berna nel 1493 e nel 1540 fu coniato il primo tallero. \nLa monetazione di talleri prosegu\u00ec nel secolo successivo con cinque diverse emissioni, due senza indicazione dell'anno e le altre nel 1671, 1679 (2 emissioni). Nella prima, senza indicazione dell'anno, era effigiato Berthold, nella seconda lo stemma civico con l'orso bernese. Nel 1679 le due emissioni sono differenziate dal testo della legenda: nella prima e .\nOltre ai talleri furono coniati anche mezzi talleri nel 1679 e 1680.\nNel XVIII secolo fu invece coniato, alla fine del secolo, il Neutaler da 40 Batzen, una moneta che aveva lo stesso valore dello scudo francese. Le emissioni sono negli anni 1795, 97 e 98. I mezzi talleri furono coniati nel 1796, 97 e 98. "}
{"id": "1225470", "revid": "110157", "url": "https://it.wikipedia.org/wiki?curid=1225470", "title": "Fonti del Vulture", "text": "La Fonti del Vulture s.r.l. \u00e8 un'impresa specializzata nell'estrazione e nella distribuzione di acque minerali, residente a Fonti del Vulture e composta dallo stabilimento di Rionero che imbottiglia e distribuisce le acque minerali naturali Lilia, \"Sveva\" e \"vivien\".\nStoria.\nFonti del Vulture venne fondata nel 1896 da Antonio Traficante, il quale consegu\u00ec un diploma di \"Menzione Onorevole\" all'esposizione di Torino nel 1898. A quel tempo l'impresa si chiamava \"Traficante\", come il cognome del suo fondatore.\nL'incremento produttivo avvenne tra gli anni '50 e '60, quando l'impresa venne affidata al figlio di Antonio Traficante, Pasquale, e i suoi prodotti vennero esportati nelle regioni limitrofe, come Campania, Puglia e parte della Calabria. Nel 1979 la ditta divenne societ\u00e0 di capitali, edific\u00f2 un nuovo stabilimento e form\u00f2 un unico gruppo con un'altra impresa di acque minerali, la S.i.a.m. di Monticchio.\nNel febbraio del 2006 la Fonti del Vulture viene acquisita dalla multinazionale statunitense Coca-Cola Company, affacciandosi cos\u00ec sul mercato italiano delle acque minerali.\nAcqua Lilia.\nAcqua Lilia \u00e8 un'acqua minerale prodotta dal gruppo Fonti del Vulture. Con l'acquisto di Fonti del Vulture da parte della Coca-Cola Company nel febbraio 2006, l'Acqua Lilia \u00e8 stata lanciata a livello nazionale, stipulando accordi di fornitura con diverse imprese della ristorazione italiana; \u00e8 inoltre l'acqua minerale distribuita da McDonald's nei ristoranti italiani. Nel 2008 la Fonti del Vulture ha lanciato sul mercato la \"Lilia Emotion\", bevanda in acqua minerale naturale di cui esistono due tipi: \"Lilia Emotion Mind\" al gusto lime e guaran\u00e0 e \"Lilia Emotion Body\", gusto pesca bianca e aloe vera.\nLa bottiglia del prodotto Acqua Lilia \u00e8 stata progettata da Claudio Ottaviano, designer specializzato in grafica e fotografia pubblicitaria.\nL'analisi chimico-fisica dell\"'Acqua Lilia\" \u00e8 affidata all'universit\u00e0 \"Federico II\" di Napoli.\nIn passato fino al 2001 era affidata alle ASL di Matera."}
{"id": "1225471", "revid": "1305772", "url": "https://it.wikipedia.org/wiki?curid=1225471", "title": "Juncos", "text": "Juncos \u00e8 una citt\u00e0 di Porto Rico situata nell'entroterra orientale dell'isola. L'area comunale confina a nord con Carolina e Can\u00f3vanas, a sud-est con Las Piedras, a sud-ovest con San Lorenzo e a ovest con Gurabo. Il comune, che fu fondato nel 1797, oggi conta una popolazione di oltre 40.290 abitanti ed \u00e8 suddiviso in 10 circoscrizioni (\"barrios\")."}
{"id": "1225472", "revid": "339392", "url": "https://it.wikipedia.org/wiki?curid=1225472", "title": "La Vergine (Diego Velazquez)", "text": ""}
{"id": "1225474", "revid": "247222", "url": "https://it.wikipedia.org/wiki?curid=1225474", "title": "Poems, Prayers and Promises", "text": "Poems, Prayers and Promises \u00e8 il quarto album di John Denver ed \u00e8 stato pubblicato nel maggio del 1971."}
{"id": "1225476", "revid": "287204", "url": "https://it.wikipedia.org/wiki?curid=1225476", "title": "Leo Buscaglia", "text": "Biografia.\nLeo Buscaglia \u00e8 nato a Los Angeles da genitori italiani, nativi di Aosta. Cresciuto bilingue, frequenta le scuole a Los Angeles e svolge il servizio militare nella marina americana durante la Seconda guerra mondiale. Dopo la guerra frequenta la University of Southern California, dove consegue i diversi gradi accademici fino al dottorato in pedagogia nel 1963. Dopo le prime esperienze di insegnamento nelle scuole di Pasadena, dal 1965 al 1984 insegna al \"Department of Special Education\" presso la University of Southern California. Fu il primo ad istituire un corso universitario negli Stati Uniti incentrato sul tema dell'amore come elemento unificatore in diverse culture e religioni. Noto come \"Il professore dell'amore\", fu votato dai propri studenti come l'insegnante pi\u00f9 popolare nell'anno 1969-70.\n\u00c8 stato autore di numerosi bestseller sull'educazione e sull'amore, tradotti in oltre 12 lingue. Negli anni ottanta le sue \"lezioni sull'amore\", trasmesse dalla televisione pubblica, sono state una delle trasmissioni pi\u00f9 seguite. Nella sua carriera Buscaglia ricevette numerosi riconoscimenti, incluso il titolo di Cavaliere dal governo italiano nel 1988 e il Columbian Award insignitogli dai Federated Italo Americans of Southern California nel 1991. Citato nel primo episodio della seconda serie \"The Americans\", muore nel 1998 per un attacco cardiaco."}
{"id": "1225477", "revid": "124123", "url": "https://it.wikipedia.org/wiki?curid=1225477", "title": "Tripp Schwenk", "text": "Specializzato nel dorso ha vinto la medaglia d'argento nei 200\u00a0m dorso alle Olimpiadi di Atlanta 1996."}
{"id": "1225478", "revid": "7336", "url": "https://it.wikipedia.org/wiki?curid=1225478", "title": "Felice Leonardo Buscaglia", "text": ""}
{"id": "1225488", "revid": "124123", "url": "https://it.wikipedia.org/wiki?curid=1225488", "title": "Brad Bridgewater", "text": "Specializzato nel dorso ha vinto la medaglia d'oro nei 200\u00a0m dorso alle Olimpiadi di Atlanta 1996."}
{"id": "1225490", "revid": "78273", "url": "https://it.wikipedia.org/wiki?curid=1225490", "title": "La tunica (Diego Velazquez)", "text": ""}
{"id": "1225492", "revid": "98938247", "url": "https://it.wikipedia.org/wiki?curid=1225492", "title": "Glaucoma acuto", "text": "Il glaucoma acuto \u00e8 una patologia dovuta a chiusura completa e permanente dell'angolo irido-corneale che determina un aumento improvviso della pressione intraoculare.\nEziologia.\nL'angolo irido-corneale \u00e8 una struttura situata nella camera anteriore dell'occhio, al cui interno si trova il sistema trabecolare deputato al deflusso dell'umor acqueo verso i vasi sanguigni sclerali. La chiusura dell'angolo irido-corneale impedisce l'accesso al sistema trabecolare e quindi il deflusso dell'umor acqueo \u00e8 ostacolato, con conseguente aumento pressorio intraoculare.\nL'eziologia non \u00e8 certa, ma alla base vi dev'essere una struttura anatomicamente predisposta alla chiusura come un'ipermetropia marcata o uno spostamento anterogrado dell'iride.\nSintomi.\nI sistomi oculari sono bulbodinia, calo del visus e comparsa di aloni attorno alle fonti luminose, fotofobia, edema palpebrale, chemosi congiuntivale e midriasi. A questi, si accompagna un'intensa sintomatologia sistemica che comprende nausea, vomito, forte cefalea ingravescente e tachicardia.\nLa pressione intraoculare, che normalmente non supera i 20 mmHg, raggiunge qui valori molto elevati, anche di 40-50 mmHg. \nDiagnosi.\nViene fatta in pronto soccorso misurando la pressione oculare. L'ostruzione dell'angolo si pu\u00f2 apprezzare alla gonioscopia e alla tomografia ottica a coerenza di fase (OCT).\nTerapia.\nLa terapia ha lo scopo di determinare una decompressione oculare. Si raggiunge ci\u00f2 attraverso l'uso di diuretici per via endovenosa (mannitolo), farmaci che rallentano la produzione di umor acqueo (ad esempio i beta-bloccanti, o gli inibitori dell'anidrasi carbonica), e farmaci che provocano miosi.\nSi pu\u00f2 anche ricorrere a terapia chirurgica effettuando un\"'iridectomia\", ovvero eseguendo un foro alla periferia irideale, per consentire il deflusso dell'umor acqueo. Lo stesso obiettivo pu\u00f2 anche essere raggiunto attraverso l'uso del , in questo caso non si parler\u00e0 pi\u00f9 di \"iridectomia\", ma di \"iridotomia\"."}
{"id": "1225495", "revid": "29990", "url": "https://it.wikipedia.org/wiki?curid=1225495", "title": "Crocifisso (Diego Velazquez)", "text": ""}
{"id": "1225498", "revid": "287204", "url": "https://it.wikipedia.org/wiki?curid=1225498", "title": "Cristo crocifisso (Diego Velazquez)", "text": ""}
{"id": "1225500", "revid": "110157", "url": "https://it.wikipedia.org/wiki?curid=1225500", "title": "Sk\u00fatusta\u00f0ir", "text": "Sk\u00fatusta\u00f0ir (is. Sk\u00fatusta\u00f0ahreppur) \u00e8 un comune islandese della regione di Nor\u00f0urland eystra.\nAll'interno del comune si trova il villaggio di Reykjahlid."}
{"id": "1225501", "revid": "287204", "url": "https://it.wikipedia.org/wiki?curid=1225501", "title": "Skutustadir", "text": ""}
{"id": "1225502", "revid": "180559", "url": "https://it.wikipedia.org/wiki?curid=1225502", "title": "Julien Absalon", "text": "Uno dei pi\u00f9 forti specialisti di sempre nel cross country, \u00e8 stato due volte campione olimpico di specialit\u00e0, ad Atene 2004 e Pechino 2008; \u00e8 stato inoltre campione del mondo juniores nel 1998, Under-23 nel 2001 e nel 2002 ed Elite nel 2004, 2005, 2006, 2007 e 2014. Sempre nel cross country ha vinto sei coppe del mondo, nel 2003, 2006, 2007, 2008, 2009 e 2014, e cinque titoli europei Elite, nel 2006, 2013, 2014, 2015 e 2016.\nSuo fratello minore R\u00e9my ha gareggiato anch'egli in mountain bike, bench\u00e9 nelle specialit\u00e0 del downhill e dell'enduro.\nCarriera.\nOriginario di Raon-aux-Bois, nel dipartimento francese dei Vosgi, Julien Absalon inizi\u00f2 a praticare la mountain bike nel 1995 e dopo soli due mesi di attivit\u00e0 termin\u00f2 quarto al campionato nazionale cadetti. Il titolo mondiale juniores vinto nel 1998 a Mont-Sainte-Anne, poche settimane dopo il titolo europeo di categoria, gli apr\u00ec le porte alla carriera da ciclista. Malgrado una frattura ad un polso rimediata nel 2000, nel 2001 pass\u00f2 professionista nella Bianchi iniziando ad ottenere le prime vittorie, pur essendo ancora un Under-23, in gare Elite di Coppa del mondo, nel cross country (a Durango, suo primo successo in assoluto in coppa) e nella cronometro cross country (a Leysin). Nel 2001 e nel 2002, nella categoria Under-23, si laure\u00f2 campione del mondo, campione europeo e campione di Francia Under-23 di cross country.\nNel 2003 vinse per la prima volta la classifica finale di coppa del mondo Elite, ripetendosi nelle edizioni del 2006, 2007, 2008 e 2009. Ai Giochi olimpici 2004 ad Atene vinse la medaglia d'oro nel cross country, con un minuto sullo spagnolo Jos\u00e9 Antonio Hermida e due sul campione olimpico del 1996 Bart Brentjens. Poche settimane dopo i Giochi greci conquist\u00f2, a Les Gets, il primo titolo mondiale Elite, ripetendo il successo anche nel 2005, 2006 e 2007. Nel 2006 conquist\u00f2 anche il suo primo titolo europeo Elite. Giunto ai Giochi olimpici 2008, disputati a Pechino, dopo essersi ritirato poche settimane prima ai campionati del mondo, riusc\u00ec a conservare il titolo davanti al connazionale Jean-Christophe P\u00e9raud e al futuro rivale Nino Schurter.\nNel 2009 e nel 2011 fu rispettivamente medaglia d'argento e di bronzo mondiale di cross country, mentre nel 2012 ai Giochi olimpici di Londra si ritir\u00f2 a seguito di una foratura. Nel 2013 vinse il suo secondo titolo europeo Elite, mentre nel 2014, a 34 anni di et\u00e0, fece \"en plein\", come gi\u00e0 nel 2006: conquist\u00f2 infatti il suo quinto titolo mondiale, il suo terzo titolo europeo, il dodicesimo titolo francese consecutivo e per la sesta volta la classifica finale di coppa del mondo. Nel 2015 e nel 2016 fu ancora rispettivamente argento e bronzo iridato, ma aggiunse al proprio palmar\u00e8s altri due titoli europei di cross country; nel 2016 vinse inoltre per la settima volta la coppa del mondo, portando a 33 il numero di tappe vinte.\nA inizio 2018 lancia una squadra col suo nome, la Absolut Absalon. Nel maggio dello stesso anno annuncia il ritiro immediato dall'attivit\u00e0 a causa di un'allergia ai pollini acuitasi a partire dal 2016."}
{"id": "1225506", "revid": "301156", "url": "https://it.wikipedia.org/wiki?curid=1225506", "title": "Svalbar\u00f0", "text": "Svalbar\u00f0 (is. Svalbar\u00f0shreppur) \u00e8 un comune islandese della regione di Nor\u00f0urland eystra.\nNote.\n "}
{"id": "1225508", "revid": "39224", "url": "https://it.wikipedia.org/wiki?curid=1225508", "title": "Yury Prilukov", "text": ""}
{"id": "1225519", "revid": "1573940", "url": "https://it.wikipedia.org/wiki?curid=1225519", "title": "Lu\u00eds Herrera Camp\u00edns", "text": "\u00c8 stato Presidente del Venezuela dal 12 marzo 1979 al 2 febbraio 1984."}
{"id": "1225520", "revid": "599013", "url": "https://it.wikipedia.org/wiki?curid=1225520", "title": "Scotty Bowman", "text": "\u00c8 l'allenatore pi\u00f9 vincente nella storia della NHL: 1224 vittorie nella \"Regular season\" e 223 nei play off. Nella sua carriera ha allenato St. Louis Blues, Montreal Canadiens, Buffalo Sabres, Pittsburgh Penguins e Detroit Red Wings.\n\u00c8 anche il capo allenatore che si \u00e8 aggiudicato pi\u00f9 Stanley Cup, nove: 5 coi Canadiens (1973, 1976, 1977, 1978, 1979), una coi Penguins (1992) e tre con Detroit (1997, 1998 e 2002). Un'altra coppa se l'\u00e8 poi aggiudicata nel 1991 da dirigente dei Penguins.\nHa vinto il Jack Adams Award (il premio per il miglior allenatore NHL) nel 1977 e nel 1996: nel 1976-77 aveva stabilito il record di vittorie in una stagione (60), battuto poi nel 1995-96 (62).\nSi \u00e8 ritirato nel 2002, dopo la vittoria della nona Stanley Cup."}
{"id": "1225521", "revid": "2163589", "url": "https://it.wikipedia.org/wiki?curid=1225521", "title": "Neutaler", "text": "Neutaler (in tedesco \"nuovo tallero\") \u00e8 il nome di alcune monete coniate in Svizzera, dal valore di 40 Batzen o 4 Franken. \nIl termine fu usato per indicare il nuovo \"\u00e9cu\" francese, detto anche \"\u00e9cu aux lauriers\" (lo scudo con gli allori), una moneta di grande modulo (circa 42\u00a0mm) e dal peso di circa 30\u00a0g.\nDal 1726 divennero le principali monete d'argento, valutate 38-40 Batzen. \nCon lo stesso nome furono indicati i Talleri svizzeri emessi a Berna dal 1795, dalla Repubblica Elvetica ed in seguito da molti cantoni, con un valore di 40 Batzen o 4 Franken.\nDopo la Repubblica Elvetica, Berna impresse anche una contromarca che ne indicava il valore su vecchi scudi francesi: lo scudo con l'alloro (\u00e9cu aux lauriers) di Luigi XV e Luigi XVI, lo scudo della Convenzione (\u00e9cu conventionel) e la moneta da sei lire (six livres). Su un lato la contromarca recava lo stemma bernese con l'orso e sull'altro l'indicazione del valore, 40 BZ. \nAnche il canton Vaud us\u00f2 monete francesi con una contromarca. Le monete furono le stesse usate dal Cantone Berna. Il valore fu invece fissato in 39 Batzen. Anche a queste monete era dato il nome di \"Neutaler\"."}
{"id": "1225525", "revid": "1428919", "url": "https://it.wikipedia.org/wiki?curid=1225525", "title": "Jaime Lusinchi", "text": "Sua madre, Maria Angelica Lusinchi, era di origine italiana e corsa. Pediatra di fama, intraprese la carriera politica relativamente tardi, negli anni sessanta. Prima di ricoprire la presidenza della repubblica fu prima deputato, poi senatore per il partito AD (\"Acci\u00f3n Democr\u00e1tica\")."}
{"id": "1225526", "revid": "767487", "url": "https://it.wikipedia.org/wiki?curid=1225526", "title": "Svalbar\u00f0sstr\u00f6nd", "text": "Svalbar\u00f0sstr\u00f6nd (is. Svalbar\u00f0sstrandarhreppur) \u00e8 un comune islandese della regione di Nor\u00f0urland eystra."}
{"id": "1225528", "revid": "287204", "url": "https://it.wikipedia.org/wiki?curid=1225528", "title": "Svalbardsstrond", "text": ""}
{"id": "1225530", "revid": "472282", "url": "https://it.wikipedia.org/wiki?curid=1225530", "title": "PeaZip", "text": "PeaZip \u00e8 un software cross-platform e open source di archiviazione, compressione e crittografia.\nCaratteristiche.\nLa maggior parte del codice \u00e8 scritto in FreePascal, usando l'IDE Lazarus.\nIl programma \u00e8 disponibile sotto licenza LGPL per GNU/Linux e Microsoft Windows, sia sotto forma di pacchetto installabile (eseguibile Windows, DEB, RPM e Slackware .tgz) e come pacchetto portabile/standalone che non richiede installazione e non modifica il sistema ospite.\nPeaZip supporta il suo formato d'archiviazione nativo Pea (che implementa compressione, split degli archivi in pi\u00f9 volumi, authenticated encryption e integrity check) e altri formati pi\u00f9 diffusi, focalizzandosi particolarmente sui formati aperti.\nIl programma \u00e8 disponibile per sistemi operativi a 32 e 64 bit.\nFunzioni.\nPeaZip pu\u00f2 navigare le risorse del sistema ed il contenuto degli archivi sia come un browser sia con una visualizzazione piatta, consente di applicare filtri di esclusione ed inclusione e di estrarre o creare pi\u00f9 archivi in parallelo.\nI percorsi di output per l'archiviazione o l'estrazione possono essere definiti per default e possono essere bypassati per sessione o per singola operazione.\nI contenuti da archiviare possono essere anche salvati come layout (similmente alle applicazioni di masterizzazione); i layout possono a loro volta essere re-importati nell'applicazione, modificati ed uniti tra di loro.\nLe operazioni di archiviazione o estrazione definibili attraverso la GUI del programma possono essere salvate come linee di comandi, per essere usate in script o per raffinare la definizione del lavoro da compiere con tutta la flessibilit\u00e0 della riga di comando.\nPeaZip pu\u00f2 essere usato anche per convertire archivi, suddividere/riunire file, per comparare file o calcolarne vari checksum e hash, per comprimere eseguibili tramite il frontend per strip/UPX e per generare password o keyfile random.\nLe funzioni pi\u00f9 comuni del programma sono accessibili attraverso \"Invia a\" ed il menu contestuale in Windows e come .desktop file per i menu contestuali dei principali ambienti desktop sotto GNU/Linux.\nInterazione con altri programmi.\nPeaZip pu\u00f2 agire come frontend grafico per diverse utility open source o royalty-free:\nQueste utility possono essere lanciate con la consueta interfaccia console oppure attraverso un wrapper grafico che consente di organizzare l'output delle utility in maniera pi\u00f9 facilmente fruibile.\nLa barra di progresso dei lavori nell'interfaccia grafica \u00e8 meno accurata della controparte nell'interfaccia nativa a console; nel caso sia importante monitorare il progresso di lavoro in tempo reale \u00e8 possibile impostare PeaZip per utilizzare le applicazioni di backend attraverso l'interfaccia nativa a console anzich\u00e9 il wrapper grafico, o visualizzare entrambe le interfacce.\nAttualmente sono disponibili le traduzioni in: Ceco, Inglese, Tedesco, Italiano, Portoghese, Russo.\nFormati supportati.\nLettura e scrittura.\n7Z, 7Z-sfx, ARC/WRC, BZip2/TBZ, Custom (definito dall'utente), Gzip/TGZ, LPAQ1/5/8, PAQ8F/JD/L/O, PEA, QUAD/BALZ/BCM, split (.001), TAR, WIM, XZ, ZIP\nSola lettura.\nACE, ARJ, CAB, COMPOUND (MSI, DOC, PPT, XLS), CHM, CPIO, DEB, ISO CD/DVD, archivi Java (JAR, EAR, WAR), LZH, LZMA, NSIS installers, OpenDocument, PET/PUP (installers di Puppy Linux), PAK/PK3/PK4, RAR, RPM, SMZIP, U3P, WIM, XPI, Z, ZIPX"}
{"id": "1225532", "revid": "1601148", "url": "https://it.wikipedia.org/wiki?curid=1225532", "title": "Charles Rosher", "text": "Membro fondatatore dell'ASC, fu uno dei pionieri tra i direttori della fotografia di Hollywood, vincendo anche la prima edizione del Premio Oscar per la fotografia: nel 1927, insieme al collega Karl Struss, vinse il Premio Oscar per \"Aurora\" di Friedrich Wilhelm Murnau, un film diventato una pietra miliare della storia del cinema. \nBiografia.\nNato a Londra, Charles Rosher inizi\u00f2 a lavorare nel 1905. Aveva studiato fotografia, ma acquist\u00f2 una buona reputazione solo lavorando come cameraman per i cinegiornali prima di trasferirsi nel 1909 negli Stati Uniti. L\u00ec, trov\u00f2 lavoro da David Horsley, presso la sua casa di produzione nel New Jersey. A causa dei problemi che nascevano dalla scarsa illuminazione dovuta al fatto che si giravano i film in esterni e la luce non sempre era ottimale, Horsley decise di mandare la sua troupe in California, dove fece costruire uno studio per la sua compagnia, la Nestor, in una piccola localit\u00e0 che aveva anche il pregio di essere molto lontana. Fattore non indifferente per ci\u00f2 che riguardava la guerra dei brevetti che contrapponeva in quel periodo i piccoli produttori come Horsley al Trust di Thomas Edison. Il luogo si chiamava Hollywood e, di fatto, Rosher divent\u00f2 cos\u00ec il primo cameraman a tempo pieno della storia di quella che sarebbe diventata la capitale del cinema americano.\nNel 1913, Rosher si rec\u00f2 in Messico per filmare la rivoluzione di Pancho Villa. Nel 1918, fu uno dei membri fondatori dell'American Society of Cinematographers (ASC), diventandone il vice Presidente. \nLavor\u00f2 a lungo con Mary Pickford, di cui era il direttore della fotografia preferito, curando con estrema puntigliosit\u00e0 tutti gli elementi delle riprese dei film interpretati dalla popolarissima \"fidanzata d'America\".\nRosher lavor\u00f2 per numerosi studios, ma pass\u00f2 gli ultimi dodici anni della sua carriera lavorando in esclusiva per la MGM, dove fu direttore della fotografia dei rutilanti technicolor con Esther Williams.\nEra il padre dell'attrice Joan Marsh e del direttore della fotografia Charles Rosher Jr.. Mor\u00ec a Lisbona, nel 1974, a settantanove anni a causa di una caduta accidentale.\nPremi.\nNella sua carriera Rosher \u00e8 stato candidato sei volte all'Oscar per la migliore fotografia, vincendo due volte per i film \"Aurora\" (1929) e \"Il cucciolo\" (1947)."}
{"id": "1225533", "revid": "124123", "url": "https://it.wikipedia.org/wiki?curid=1225533", "title": "Octavio Lepage Barreto", "text": "\u00c8 stato Presidente del Venezuela \"ad interim\" dal 21 maggio al 5 giugno 1993."}
{"id": "1225535", "revid": "767487", "url": "https://it.wikipedia.org/wiki?curid=1225535", "title": "Tj\u00f6rnes", "text": "Tj\u00f6rnes (is. Tj\u00f6rneshreppur) \u00e8 un comune islandese della regione di Nor\u00f0urland eystra."}
{"id": "1225537", "revid": "287204", "url": "https://it.wikipedia.org/wiki?curid=1225537", "title": "Tjornes", "text": ""}
{"id": "1225538", "revid": "1305772", "url": "https://it.wikipedia.org/wiki?curid=1225538", "title": "Imboccatura del molo, Honfleur", "text": "Imboccatura del molo, Honfleur (Bout de jet\u00e9e, Honfleur) \u00e8 un dipinto di Georges-Pierre Seurat a olio su tela (46x55 cm), quest'opera fu realizzata nel 1886. Oggi l'opera \u00e8 conservata al Museo Kr\u00f6ller-M\u00fcller di Otterlo."}
{"id": "1225542", "revid": "797323", "url": "https://it.wikipedia.org/wiki?curid=1225542", "title": "Ram\u00f3n Jos\u00e9 Vel\u00e1squez", "text": "Nato nello stato di T\u00e1chira, \u00e8 stato Presidente del Venezuela dal 5 giugno 1993 al 2 febbraio 1994."}
{"id": "1225547", "revid": "110157", "url": "https://it.wikipedia.org/wiki?curid=1225547", "title": "\u00deingeyjarsveit", "text": "\u00deingeyjarsveit \u00e8 un comune islandese della regione di Nor\u00f0urland eystra.\nNel 2008 ha inglobato il comune di A\u0111aldalur."}
{"id": "1225549", "revid": "75142", "url": "https://it.wikipedia.org/wiki?curid=1225549", "title": "Thngeyjarsveit", "text": ""}
{"id": "1225550", "revid": "287204", "url": "https://it.wikipedia.org/wiki?curid=1225550", "title": "Acido glucuronico", "text": "L'acido glucuronico (acido D-glucuronico) \u00e8 un composto organico appartenente alla categoria degli acidi alduronici. Deriva dall'ossidazione del gruppo alcolico primario (l'OH legato al C-6) del D-glucosio a gruppo carbossilico.\nL'acido glucuronico presenta perci\u00f2 tre gruppi funzionali differenti: -OH, -CHO, -COOH, essendo un aldossiacido.\nIl suo enantiomero L \u00e8 noto anche col nome di acido iduronico (acido L-iduronico).\nMetabolismo.\nGli ormoni steroidei (insolubili in acqua) si trovano nel sangue e nelle urine prevalentemente come glucuronidi (glucosidi dell'acido glucuronico). Anche il fenolo, tossico per l'uomo, viene eliminato come glucuronide per via della maggiore solubilit\u00e0 in acqua di quest'ultimo.\nL'UDP-glucuronato \u00e8 utilizzato come substrato da una famiglia di enzimi detossificanti che agiscono su una vasta gamma di farmaci idrofobici. La coniugazione di farmaci, tossine ambientali e agenti cancerogeni col glucuronato produce derivati molto pi\u00f9 solubili in acqua che possono essere rimossi pi\u00f9 facilmente dal sangue mediante filtrazione glomerulare. Questa famiglia di enzimi detossificanti \u00e8 espressa nel tessuto epatico."}
{"id": "1225553", "revid": "1573940", "url": "https://it.wikipedia.org/wiki?curid=1225553", "title": "Chiesa di Santa Lucia (Uta, Italia)", "text": "La chiesa di Santa Lucia, in territorio comunale di Uta, \u00e8 una piccola chiesetta campestre ubicata lungo la strada provinciale Capoterra-Santadi allo sbocco del conoide di deiezione del rio Santa Lucia.\nLocalit\u00e0 di Santa Lucia.\nLa localit\u00e0 di Santa Lucia \u00e8 adiacente ad una delle aree di maggior interesse ambientale della Sardegna meridionale, all'ingresso del parco del Sulcis, a pochi chilometri dalla Riserva di monte Arcosu e dalla Foresta di Gutturu Mannu. Con queste aree rappresenta una meta abituale per le visite dai vicini centri di Uta, Capoterra, Assemini, Elmas e Cagliari. Si collega attraverso la provinciale Capoterra-Santadi alla strada consortile di Macchiareddu-Grogastu. Il collegamento con il centro di Santadi e il territorio del Sulcis \u00e8 quasi tutto in strada sterrata ed ha importanza come luogo panoramico.\nI festeggiamenti di Santa Lucia cadono il 20 agosto e durano tre giorni."}
{"id": "1225554", "revid": "178779", "url": "https://it.wikipedia.org/wiki?curid=1225554", "title": "Lago Verbano", "text": ""}
{"id": "1225563", "revid": "363629", "url": "https://it.wikipedia.org/wiki?curid=1225563", "title": "Calasia", "text": "Il termine calasia viene utilizzato, in medicina, per indicare il fisiologico rilasciamento dello sfintere esofageo inferiore in conseguenza della peristalsi esofagea che permette il transito del bolo dall'esofago allo stomaco. L'assenza di questo riflesso di rilasciamento si configura come una malattia, l'acalasia.\nPatologia.\nTuttavia il riflesso rimane fisiologico solo finch\u00e9 avviene per permettere il passaggio di cibo in senso cranio-caudale, in quanto la funzione dello sfintere esofageo inferiore \u00e8 di impedire il passaggio in senso contrario. L'ipotonia dello sfintere esofageo inferiore comporta un allargamento dell'angolo di His e l'instaurarsi di reflusso gastroesofageo, in un quadro clinico sovrapponibile all'ernia iatale."}
{"id": "1225564", "revid": "1784425", "url": "https://it.wikipedia.org/wiki?curid=1225564", "title": "R\u00f3mulo Betancourt", "text": "Biografia.\n\u00c8 stato Presidente del Venezuela dal 18 ottobre 1945 al 17 febbraio 1948 e dal 13 febbraio 1959 al 13 marzo 1964."}
{"id": "1225574", "revid": "247222", "url": "https://it.wikipedia.org/wiki?curid=1225574", "title": "John Denver's Greatest Hits", "text": "John Denver's Greatest Hits \u00e8 la prima raccolta di John Denver e fu pubblicata nel novembre del 1973.\nStoria.\nLa raccolta include canzoni che vanno dai primi giorni di Denver come cantautore (si veda \"For Bobbie\", del 1965) sino ai suoi ultimi successi contenuti in Rocky Mountain High. Questo \"Greatest Hits\" \u00e8 inoltre importante perch\u00e9 contiene varie nuove versioni delle sue canzoni pi\u00f9 famose.\n\"Greatest Hits\" raggiunse, nella primavera del 1974, la vetta della classifica Billboard 200 per tre settimane ed in Canada, divent\u00f2 disco di platino, la quarta posizione in Australia, la settima nel Regno Unito e fu uno dei primi album a vendere pi\u00f9 di 10 milioni di copie nel mondo. \nIn generale \u00e8 stato l'album pi\u00f9 venduto della carriera di Denver negli Stati Uniti ed \u00e8 stato dichiarato nove volte disco di platino dalla RIAA negli Stati Uniti e cinque in Canada."}
{"id": "1225575", "revid": "1784425", "url": "https://it.wikipedia.org/wiki?curid=1225575", "title": "Carlos Delgado Chalbaud", "text": "\u00c8 stato Presidente del Venezuela come Presidente della Giunta militare di Governo dal 24 novembre 1948 al 13 novembre 1950."}
{"id": "1225578", "revid": "287204", "url": "https://it.wikipedia.org/wiki?curid=1225578", "title": "Tatu", "text": ""}
{"id": "1225579", "revid": "1784425", "url": "https://it.wikipedia.org/wiki?curid=1225579", "title": "Germ\u00e1n Su\u00e1rez Flamerich", "text": "\u00c8 stato Presidente del Venezuela dal 13 novembre 1950 al 2 dicembre 1952."}
{"id": "1225581", "revid": "767487", "url": "https://it.wikipedia.org/wiki?curid=1225581", "title": "Andrea Rabito", "text": "Carriera.\nGiocatore.\nClub.\nViene acquistato dal Milan dalle giovanili del Cavazzale all'et\u00e0 di 14 anni circa. Acquisisce esperienza nella serie cadetta dove si dimostra pi\u00f9 utile come assist-man che come goleador. Dal 2001 al 2003 conquista tre promozioni in Serie A consecutivamente con , e , ma in tutti i casi non viene confermato nella stagione successiva, non riuscendo pertanto ad esordire in massima serie. Nella stagione al Modena (annata 2001-2002), al suo esordio in campionato, mise a segno la seconda rete del 2 a 0 contro il neo-retrocesso .\nDopo altre tre stagioni in cadetteria con , ed , nella stagione 2007-2008 accetta di scendere di categoria passando in Lega Pro Prima Divisione con il Padova, squadra per cui ha segnato 13 reti.\nNella prima giornata del campionato 2008-2009, giocata il 31 agosto 2008 contro il , viene schierato dal mister Sabatini dal primo minuto e realizza tre goal, centrando la sua prima tripletta in carriera. Al termine della stagione \u00e8 vice-capocannoniere della sua squadra con 9 reti, dietro a Varricchio con 10 reti segnate, e la squadra veneta \u00e8 promossa in serie B, conquistando cos\u00ec la sua quarta promozione. Al termine della stagione 2009-2010 ottiene la salvezza in Serie B, dopo i play-out contro la , chiudendo la stagione con 37 presenze e 2 gol.\nIl 14 luglio 2011, dopo essere rimasto senza contratto, viene acquistato dalla Cremonese in Prima Divisione.\nA fine stagione rimane nuovamente svincolato, e nel gennaio 2013 firma per il Formigine, formazione modenese del campionato di Serie D., dove disputa 14 partite e realizza 4 gol (doppiette alla dodicesima giornata nel 2-2 casalingo con la Pro Piacenza e all'ultima giornata nel 3-3 con la Fortis Juve). A fine stagione decide di lasciare la compagine emiliana.\nDopo essere rimasto nuovamente senza squadra, nel marzo 2014 accetta l'offerta della Marosticense, formazione vicentina, che milita nel campionato di Eccellenza.\nIn carriera ha disputato 191 presenze e 20 reti in Serie B.\nNazionale.\nHa giocato con le Nazionali italiane Under-17 e Under-18, con quest'ultima ha disputato l'europeo di categoria 1998. In totale conta 5 presenze con le Nazionali giovanili.\nAllenatore e dirigente.\nNel 2014 diventa l'allenatore delle giovanili del Dueville, formazione della Provincia di Vicenza. Successivamente, diventa anche responsabile del settore giovanile.\nNel 2020 viene nominato \"individual coach\" per l'intero settore giovanile del L.R. Vicenza Virtus.\nStatistiche.\n\"Statistiche aggiornate al 27 marzo 2014.\""}
{"id": "1225584", "revid": "919135", "url": "https://it.wikipedia.org/wiki?curid=1225584", "title": "Gruppo di Galois", "text": "In matematica, e pi\u00f9 precisamente in algebra, un gruppo di Galois \u00e8 un gruppo associato a un'estensione di campi. In particolare, vengono principalmente studiati i gruppi associati ad estensioni che sono di Galois.\nLa teoria di Galois si occupa dello studio delle estensioni di Galois tramite l'analisi dei rispettivi gruppi di Galois, come, ad esempio, i gruppi di Galois associati alle estensioni date da campi di spezzamento di polinomi separabili.\nDefinizione.\nEstensione.\nSia formula_1 una estensione di un campo formula_2. Un formula_2-\"automorfismo\" di formula_1 \u00e8 un automorfismo \nche fissa gli elementi di formula_2, cio\u00e8 tale che\nper ogni formula_8 in formula_2. Gli formula_2-\"automorfismi\" di formula_1 formano un gruppo\nSe formula_13 \u00e8 un'estensione di Galois allora il gruppo degli formula_2-automorfismi di formula_1 \u00e8 detto \"gruppo di Galois\" ed \u00e8 indicato con\nPolinomi.\nSe formula_17 \u00e8 un polinomio separabile a coefficienti in un campo formula_2, il \"gruppo di Galois\" di formula_19 \u00e8 definito come il gruppo di Galois dell'estensione data dal campo di spezzamento formula_1 di formula_19 su formula_2.\nEsempi.\nNegli esempi seguenti formula_23, formula_24, formula_25, sono rispettivamente i campi formati dai numeri complessi, reali e razionali. La notazione formula_26 indica il pi\u00f9 piccolo campo contenente formula_2 e formula_28.\nCampi finiti.\nSe formula_2 \u00e8 un campo finito con caratteristica formula_38, ovvero di ordine formula_39 per qualche naturale formula_40, lo si pu\u00f2 vedere come estensione di formula_41 (lo contiene come sottoanello fondamentale). Si ha che \novvero il gruppo ciclico di ordine formula_40, con formula_44 endomorfismo di Frobenius. Infatti si vede che tale endomorfismo nel caso finito \u00e8 un automorfismo del campo e che fissa ogni elemento di formula_45 pertanto appartiene al gruppo di Galois dell'estensione. Inoltre l'ordine di tale gruppo \u00e8 uguale al grado dell'estensione, cio\u00e8 formula_40 (si veda la costruzione dei campi finiti) e l'ordine nel gruppo dell'elemento formula_44 \u00e8 esattamente formula_40, pertanto esso \u00e8 un generatore."}
{"id": "1225587", "revid": "1784425", "url": "https://it.wikipedia.org/wiki?curid=1225587", "title": "Wolfgang Larraz\u00e1bal", "text": "\u00c8 stato presidente del Venezuela dal 23 gennaio al 14 novembre 1958."}
{"id": "1225591", "revid": "1573940", "url": "https://it.wikipedia.org/wiki?curid=1225591", "title": "Edgar Sanabria", "text": "\u00c8 stato presidente del Venezuela dal 14 novembre 1958 al 13 febbraio 1959."}
{"id": "1225592", "revid": "339392", "url": "https://it.wikipedia.org/wiki?curid=1225592", "title": "Khushana", "text": ""}
{"id": "1225604", "revid": "599013", "url": "https://it.wikipedia.org/wiki?curid=1225604", "title": "Natale Gonnella", "text": "Carriera.\nIn carriera ha giocato nell'Inter, , , Hellas Verona, Atalanta, , Pescara, , e Sant'Antonio di Medicina.\nLa sua carriera inizia nelle giovanili dell'Inter in serie A del campionato 1994-1995.\nPoi, dopo una stagione al Gualdo, con 12 presenze e senza reti, viene acquistato dal Ravenna dove segn\u00f2 la sua prima rete in 25 incontri.\nMa la sua vera carriera da difensore \u00e8 a Verona, con l'Hellas Verona dove resta per sei stagioni di fila, dal campionato 1997-1998 fino al 2002-2003, con 113 presenze e 3 reti messe a segno.\nIn seguito, dopo la sua esperienza a Verona, va a Bergamo con l'Atalanta per due stagioni: dalla 2002-2003 alla stagione 2003-2004, con complessive 42 presenze e 2 gol.\nDopo una breve parentesi all'Arezzo nel settembre del 2004, con 18 presenze, torna nell'Atalanta dove scende in campo in 9 partite senza mai segnare.\nInfine, nelle ultime due stagioni con il Pescara mette a segno 3 reti in 59 incontri.\nNella stagione 2007-2008, dopo una breve esperienza nel Grosseto, torna all'Hellas Verona. A fine stagione rientra al Grosseto, ma \u00e8 messo fuori rosa per il limite regolamentare che impone una rosa a 21 elementi.\nA novembre 2009 si aggrega al andando a rete alla prima apparizione in campionato.\nNell'estate del 2010 si accasa al , \"scudettata\" squadra di Lega Pro Seconda Divisione con la quale disputa due campionati. Il primo chiuso con la salvezza, il secondo con la qualificazione ai play-off. Il cammino nerostellato si conclude in semifinale contro l'Entella: all'andata a Chiavari \u00e8 3-2 per i padroni di casa, sebbene Gonnella vada a segno nell'occasione a coronamento di un'azione epica. Al ritorno in Monferrato \u00e8 2-2, con Gonnella espulso per proteste e squalificato per tre giornate in seguito al contestato gol del portiere avversario Paroni, giunto al sesto minuto di recupero della ripresa. Si conclude cos\u00ec la carriera fra i professionisti e in estate arriva un ingaggio in Eccellenza, al Sant'Antonio di Medicina, in provincia di Bologna.\nNell'estate 2013 fa ritorno al (quell'anno neopromosso in Eccellenza), tuttavia nel dicembre dello stesso anno lascia il club per via di un infortunio alla caviglia che lo costringe ad operarsi.\nIn carriera ha totalizzato 63 presenze (con 2 reti) in Serie A e oltre un centinaio di gare in Serie B."}
{"id": "1225605", "revid": "599013", "url": "https://it.wikipedia.org/wiki?curid=1225605", "title": "Susanna e i vecchioni (Rubens)", "text": "Susanna e i vecchioni \u00e8 un olio su tela di Pieter Paul Rubens, eseguito nel 1607. Si trova a Roma, presso la Galleria Borghese."}
{"id": "1225608", "revid": "729019", "url": "https://it.wikipedia.org/wiki?curid=1225608", "title": "Isola Berkley", "text": "L'isola Berkley (in inglese \"Berkley Island\") \u00e8 una piccola isola antartica facente parte dell'arcipelago Windmill.\nLocalizzata ad una latitudine di 66\u00b0 12' sud e ad una longitudine di 110\u00b038' est, l'isola \u00e8 stata mappata per la prima volta mediante ricognizione aerea durante l'operazione Highjump e l'operazione Windmill, negli anni 1947-1948."}
{"id": "1225609", "revid": "26601", "url": "https://it.wikipedia.org/wiki?curid=1225609", "title": "Campiglio", "text": ""}
{"id": "1225614", "revid": "15756", "url": "https://it.wikipedia.org/wiki?curid=1225614", "title": "Cyclostomata", "text": "I Ciclostomi (superclasse Cyclostomata) (dal greco \u03ba\u03cd\u03ba\u03bb\u03bf\u03bd, \"cerchio\", e \u03c3\u03c4\u03cc\u03bc\u03b1, \"bocca\") sono vertebrati privi di mascelle e di pinne pari. Possiedono da 1 a 15 paia di aperture branchiali. Il tegumento \u00e8 privo di scaglie, viscido. Lo scheletro \u00e8 cartilagineo.\nI \"ciclostomi\" comprendono i Petromyzontiformes (tra cui petromizonti e lamprede) e i Myxiniformes. Le dimensioni raggiungono il metro in lunghezza. La consistenza \u00e8 carnosa e il colore \u00e8 orientativamente grigio-scuro.\nIl movimento \u00e8 sinuoso e \"anguilliforme\". Sono inoltre caratterizzati da un comportamento volto ad agganciarsi ad oggetti sul fondo del mare, navi o addirittura ad altri individui, configurando in questo caso il loro comportamento come \"parassita\".\nDistribuzione e numero.\nComprendono circa 50 specie, tra \"missine\" e \"lamprede\". Tra queste solo una specie \u00e8 migratrice, prevalentemente marina.\nEcologia.\nVivono prevalentemente nel fondo marino, fino ad una profondit\u00e0 di circa 500 metri. Si possono trovare: isolati, fissi su pesci, navi, testuggini.\nBiologia.\nScavano buche nei fondali sabbiosi, dove le femmine depongono le uova, il cui numero si aggira intorno alle 200 000 unit\u00e0.\nL'alimentazione \u00e8 caratterizzata da pesci, prevalentemente; raramente si nutrono di invertebrati.\nSviluppo.\nLe uova, una volta deposte nel fondo sabbioso, si sviluppano e le larve (Ammocete) fuoriescono dall'uovo ad una temperatura di 20\u00a0\u00b0C, una settimana dopo la fecondazione. Lo stadio larvale dura diversi anni, e trascorso questo periodo le larve metamorfosano in lamprede sessualmente mature.\nSistematica.\nI Ciclostomi si dividono in due Classi:"}
{"id": "1225617", "revid": "125859975", "url": "https://it.wikipedia.org/wiki?curid=1225617", "title": "Andrej Romanovi\u010d \u010cikatilo", "text": " Fu accusato dell'omicidio di 53 persone (donne, bambini e adolescenti di ambo i sessi) fra il 1978 ed il 1990.\nBiografia.\nPrimi anni.\n\u010cikatilo nacque nel villaggio di Jablu\u010dne nel 1936. La sua infanzia fu particolarmente traumatica: l'URSS sarebbe entrata a breve in guerra con la Germania. Durante la seconda guerra mondiale, la madre fu spesso vittima di stupri e violenze da parte dei soldati nazisti; probabilmente proprio da uno di questi stupri nacque la sorella Tatiana; \u010cikatilo fu anche testimone dei devastanti effetti dei bombardamenti tedeschi e la sua mente fu invasa da fantasie nelle quali portava ostaggi tedeschi nei boschi e procedeva alla loro esecuzione, fantasie che ebbero poi un nesso con i suoi omicidi. Mentre suo padre era in guerra, \u010cikatilo dormiva insieme a sua madre. I frequenti episodi di incontinenza notturna erano da lei brutalmente puniti e \u010cikatilo era picchiato e umiliato. Suo padre, catturato e imprigionato dai nazisti, ritorn\u00f2 a casa nel 1949.\nAndrei \u010cikatilo ebbe buoni risultati a scuola e riusc\u00ec a conseguire il diploma, ma fall\u00ec l'esame di ammissione all'Universit\u00e0 di Mosca. Dopo aver finito il servizio nazionale nel 1960, si spost\u00f2 a Rodionovo-Nesvetajskaja e vi trov\u00f2 impiego come tecnico telefonico. Il primo atto di violenza a sfondo sessuale di \u010cikatilo avvenne nell'adolescenza quando, a 18 anni, aggred\u00ec una ragazza di 13 anni, amica di sua sorella. Questa aggressione dimostra l'associazione del sesso alla violenza che lo ha accompagnato per tutta la vita. \u010cikatilo si spos\u00f2 nel 1963 con Feodosia Odnacheva (1939-2005), con un matrimonio organizzato dalla sorella pi\u00f9 giovane, mossa a compassione dall'incapacit\u00e0 del fratello di trovare una fidanzata e che gli fece conoscere una sua amica. Sebbene soffrisse di frequente impotenza e avesse una vita sessuale praticamente inesistente, \u010cikatilo ebbe una figlia ed un figlio: Lyudmila (1965) e Yuri (1969).\nSi iscrisse con successo alla Libera Universit\u00e0 di Arte di Rostov e nel 1971 ottenne la laurea in Lingua e Letteratura Russa e tent\u00f2 la carriera di insegnante a Novo\u0161achtinsk. I risultati furono per\u00f2 scarsi, essendo incapace di ottenere una qualsiasi forma di rispetto dai suoi alunni, ma continu\u00f2 la professione spostandosi di scuola in scuola quando era sospettato di abusi sessuali. Nel ruolo di maestro, abusava dei propri studenti, ma non fu mai arrestato: le autorit\u00e0 scolastiche preferivano licenziarlo invece di iniziare un'indagine e rovinare la reputazione della scuola. Alla fine trov\u00f2 lavoro come commesso: approfitt\u00f2 dei numerosi viaggi di lavoro nell'Unione Sovietica per commettere i suoi crimini.\nGli omicidi.\nNel 1978, \u010cikatilo si spost\u00f2 a \u0160achty, una piccola citt\u00e0 mineraria vicino a Rostov, dove commise il suo primo omicidio documentato. Il 22 dicembre, attir\u00f2 una bambina di 9 anni in una vecchia casa che aveva comprato all'insaputa della sua famiglia e tent\u00f2 di stuprarla. Quando la bambina si ribell\u00f2 e cerc\u00f2 di scappare, la pugnal\u00f2 a morte. Mentre l'accoltellava, eiacul\u00f2. L'atto gli piacque talmente che da quel momento in poi accoltellare donne e bambini, fino a provocarne la morte, sarebbe stato il suo unico modo di procurarsi piacere. Applic\u00f2 questo \"modus operandi\" a ogni suo omicidio. Nonostante non ci fossero chiare prove che lo legavano all'omicidio della bambina, un giovane uomo gi\u00e0 condannato in precedenza per stupro, Aleksandr Krav\u010denko, fu in seguito arrestato e giustiziato per il crimine. Non uccise pi\u00f9 fino al 1982, anno in cui per\u00f2 fece molte vittime: s'aggirava attorno a stazioni di autobus o treni avvicinando giovani vagabondi, spingendoli ad allontanarsi, e il bosco pi\u00f9 vicino diventava la scena per un nuovo omicidio.\nNel 1983 non uccise nessuno fino a giugno, ma nei mesi estivi altre quattro persone, donne e bambini, caddero preda della sua furia maniaca. \u010cikatilo solitamente tentava di avere rapporti sessuali con le vittime, ma spesso era incapace di raggiungere un'erezione: questo creava in lui una furia omicida, specialmente se la donna lo derideva. Riusciva a raggiungere l'orgasmo solo quando le pugnalava a morte.\nIn quel tempo, nell'URSS, i crimini come quelli commessi da \u010cikatilo erano nascosti e reputati \"comuni solo \"nelle edonistiche nazioni capitaliste\"\". Per questo motivo i genitori ignoravano il crescente numero di vittime e non avvisavano i bambini dei pericoli. Quando, nonostante la mancanza di informazioni ufficiali, negli anni ottanta iniziarono a circolare notizie di selvaggi omicidi, nella comunit\u00e0 ucraina nacquero dicerie circa stranieri che uccidevano bambini sovietici in preparazione di un'invasione e la presenza di lupi mannari.\nSei corpi (su un totale di quattordici vittime) furono scoperti. Questo port\u00f2 a una risposta da parte della polizia di Mosca: un team guidato dal maggiore Michail Fetisov fu inviato a Rostov sul Don per dirigere le indagini. Fetisov concentr\u00f2 le indagini intorno a \u0160achty ed assegn\u00f2 all'esperto medico legale Viktor Burakov la guida delle operazioni. Furono indagati tutti i malati di mente e i colpevoli di crimini sessuali dell'area, eliminando uno alla volta quelli che non erano coinvolti. Un certo numero di ragazzi confess\u00f2 gli omicidi, ma solitamente erano malati di mente che ammettevano le loro colpe solo dopo lunghi e brutali interrogatori. Almeno uno dei sospetti si suicid\u00f2 in cella. Quando la maggior parte delle vittime iniziarono a essere ragazzi, le comunit\u00e0 gay, a quel tempo, furono setacciate. Oltre 150.000 persone furono interrogate e schedate prima che anche questa strategia fosse abbandonata. Nel 1984 furono commessi altri quindici omicidi. La polizia aument\u00f2 il numero di pattuglie ed agenti in borghese alle principali fermate di trasporti pubblici.\nArresto e rilascio.\n\u010cikatilo venne trovato ad agire in modo sospetto a una fermata del bus a Rostov e quindi arrestato. Fu scoperto che era sotto investigazione per piccoli furti da uno dei suoi datori di lavoro e questo diede i diritti legali per tenerlo in stato di fermo per un prolungato periodo di tempo. L'oscuro passato di \u010cikatilo fu analizzato, ma non emersero prove sufficienti per incriminarlo degli omicidi. Fu accusato di altri crimini e condannato a un anno di prigione, ma dopo solo 3 mesi, nel dicembre del 1984, fu liberato. In seguito fu rivelato che \u010cikatilo venne inizialmente scartato dalla lista dei sospetti a causa del suo gruppo sanguigno, diverso da quello dei campioni di liquido seminale lasciati dall'omicida. Il medico legale afferm\u00f2 che \u010cikatilo doveva essere un individuo unico, nel quale il tipo di sangue differiva se analizzato in un campione ematico ed in un campione di liquido seminale. Nessun altro scienziato del tempo prese sul serio quella teoria e tutti pensarono semplicemente che i vari campioni fossero stati mischiati erroneamente.\nIn seguito, la teoria del medico legale si dimostr\u00f2 corretta. Infatti, qualche tempo dopo il definitivo arresto di \u010cikatilo, si scopr\u00ec che mentre la maggioranza delle persone secerne marker di proteine, anticorpi ed antigeni del sangue anche negli altri fluidi corporei (saliva, lacrime, sudore, latte, liquido seminale, ecc.), una minoranza (circa un individuo su 20.000) non possiede questa caratteristica e, per questo, l'analisi del gruppo sanguigno basato su test di generici fluidi corporei fornisce risultati errati. Al giorno d'oggi l'esame del DNA si dimostra molto pi\u00f9 affidabile e questo problema non \u00e8 pi\u00f9 rilevante. Come riportato , gli esperti sovietici coinvolti nelle indagini furono ignorati e le loro teorie circa l'analisi dei campioni ridicolizzate. Non fu inoltre possibile ricercare altre prove basate su campioni biologici in quanto tali esami furono considerati troppo dispendiosi. Dello specifico caso non fu conservato alcun campione biologico.\nI successivi omicidi e la caccia all'uomo.\n\u010cikatilo trov\u00f2 un nuovo lavoro a Novo\u010derkassk e mantenne un basso profilo. Non uccise fino all'agosto del 1985, quando commise l'omicidio di due donne in occasioni separate. I successivi crimini furono perpetrati solo nel maggio del 1987 quando, durante un viaggio di lavoro a Revda, in Ucraina, uccise un giovane ragazzo. Uccise ancora a Zapori\u017e\u017eja in giugno ed a San Pietroburgo in settembre. La fiacca indagine della polizia fu rivitalizzata nella met\u00e0 del 1985, quando Issa Kostoyev fu assegnato al caso. Tutti i delitti commessi intorno a Rostov furono attentamente esaminati ed i criminali sessuali interrogati nuovamente. Nel dicembre del 1985 furono rinnovate le ronde intorno alle stazioni di Rostov. \u010cikatilo segu\u00ec le indagini attentamente e, per oltre due anni, mantenne i propri desideri sotto controllo. La polizia ingaggi\u00f2 anche uno psichiatra, la prima volta nel paese in un'indagine su un omicida seriale. Nel 1988 \u010cikatilo torn\u00f2 a uccidere, generalmente lontano dall'area di Rostov.\nUccise una vittima a Krasny-Sulin in aprile insieme ad altre otto persone durante l'anno, di cui due a \u0160achty. Successivamente ci fu una lunga pausa prima di nuovi omicidi, sette ragazzi e due donne fra gennaio e novembre del 1990. La scoperta di nuove vittime port\u00f2 a un'operazione massiccia da parte della polizia. Un grande numero di agenti pattugliava le stazioni di treni e bus e molte altre aree pubbliche intorno all'area di Rostov. Quelle pi\u00f9 grandi erano pattugliate da uomini in uniforme, mentre quelle pi\u00f9 piccole da agenti in borghese. L'idea dietro questa operazione era che dopo aver visto ingenti forze di polizia nelle stazioni maggiori, il killer avrebbe tentato di avvicinare una vittima in una stazione pi\u00f9 piccola, dove la presenza di agenti era meno evidente. Alcuni erano travestiti da prostitute e senzatetto e viaggiavano senza meta nei posti dove i corpi delle vittime erano stati trovati.\nIl 6 novembre, \u010cikatilo uccise e mutil\u00f2 Sveta Korostik. Mentre lasciava la scena del crimine, fu fermato da un agente che pattugliava la stazione dei treni e vide \u010cikatilo emergere dai boschi. Secondo il poliziotto, aveva un'aria sospetta. L'unica ragione per andare nei boschi era raccogliere funghi (un piatto popolare in Russia), ma \u010cikatilo non era abbigliato come un cercatore di funghi: indossava abiti formali e portava una borsa sportiva di nylon, sicuramente non adatta a portare funghi. Inoltre, i suoi abiti erano sporchi e aveva delle strisce di sangue sulla guancia e sull'orecchio. L'agente ferm\u00f2 \u010cikatilo e controll\u00f2 i suoi documenti. Se solo avesse aperto la borsa, avrebbe trovato i seni recisi di Sveta Korostik. Quando il poliziotto torn\u00f2 nei suoi uffici, compil\u00f2 un rapporto dove indicava le generalit\u00e0 della persona fermata alla stazione dei treni. Poco dopo l'incontro, la polizia trov\u00f2 due corpi, a 10 metri di distanza, vicino alla stazione Leschoz. Fu poi trovato che una delle vittime fu uccisa nella data in cui venne compilato il rapporto. Era la seconda volta che \u010cikatilo era indirettamente associato all'omicidio di un bambino (la prima volta avvenne nel 1978, quando un testimone riport\u00f2 di aver visto un uomo, la cui descrizione combaciava con \u010cikatilo, insieme a una ragazza che fu poi trovata morta).\nArresto e confessione.\nAnche dopo l'incidente, la polizia non aveva abbastanza prove per l'arresto e il processo. \u010cikatilo fu messo sotto stretta sorveglianza, seguito e filmato da agenti sotto copertura. Il 20 novembre 1990 \u010cikatilo lasci\u00f2 la sua casa con un contenitore da 300\u00a0ml di birra. \u010cikatilo gir\u00f2 per tutta la citt\u00e0 con il contenitore, tentando di avvicinare i bambini che incontrava sulla sua strada. Alla fine entr\u00f2 in un bar dove compr\u00f2 la birra, lasciando alla polizia l'interrogativo sul motivo che lo spinse a camminare per ore solo per comprare 300\u00a0ml di birra. L'insistenza con la quale tentava di avvicinare bambini convinse la polizia ad arrestarlo quando usc\u00ec dal bar. La polizia aveva 10 giorni per accusarlo o lasciarlo libero. A seguito dell'arresto, la polizia fece emergere un'altra prova a carico di \u010cikatilo: una delle sue vittime era un sedicenne fisicamente molto forte (anche se mentalmente instabile). Sulla scena del crimine furono trovati molti segni di lotta fra la vittima e il suo carnefice e una delle dita di \u010cikatilo aveva una ferita recente, un osso rotto da un morso umano, che lui non aveva fatto curare.\nLa strategia usata per farlo confessare fu alquanto insolita: una delle persone che lo interrogava prese a raccontargli che tutti ritenevano che il serial killer dovesse essere un uomo molto malato e che avesse scelto di inviare le sue richieste di aiuto uccidendo. Questo diede a \u010cikatilo la speranza che, confessando, in caso di processo, avrebbe potuto invocare l'infermit\u00e0 mentale. Infine uno psichiatra fu mandato ad \"aiutarlo\". Questi risult\u00f2 molto simpatico al prigioniero e, dopo una lunga conversazione, si ebbe la confessione. Da sola questa per\u00f2 non era sufficiente e \u010cikatilo si offr\u00ec di fornire le prove, dando alla polizia la possibilit\u00e0 di processarlo. Fra il 30 novembre e il 5 dicembre, confess\u00f2 56 omicidi; tre delle vittime furono impossibili da identificare perch\u00e9 erano state seppellite e si trovavano in avanzato stato di decomposizione. Non venne, quindi, accusato di questi omicidi. Il numero di crimini commessi sconvolse la polizia, che aveva fermato il conteggio solo a 36: alcuni non vennero collegati a lui perch\u00e9 avvenuti troppo lontani dai territori dove \u010cikatilo agiva, mentre altri non gli furono imputati perch\u00e9 si rese necessario l'intervento dell'omicida per recuperare i cadaveri.\nPrigionia.\nPrecauzioni speciali furono necessarie durante la prigionia di \u010cikatilo. I crimini violenti a sfondo sessuale, soprattutto contro i bambini, erano un tab\u00f9 in Russia. I prigionieri accusati di questi reati erano \"degradati\" (\u043e\u043f\u0443\u0449\u0435\u043d\u044b) allo stato di \"intoccabili\" (\u043e\u043f\u0443\u0449\u0435\u043d\u043d\u044b\u0439), sottoposti a violenze e a volte uccisi dai compagni di cella. Il problema maggiore fu che alcuni parenti delle vittime di \u010cikatilo erano secondini o comunque lavoravano nelle prigioni ed era molto alto il rischio di un'esecuzione prima del processo. Mentre era in cella, \u010cikatilo era sotto stretta sorveglianza video. Sebbene a volte si comportasse in modo bizzarro davanti agli investigatori, il suo comportamento nella cella (dove pensava che nessuno guardasse) era assolutamente normale. Mangiava e dormiva senza problemi, faceva ginnastica ogni mattina e leggeva molti libri e giornali.\nDedicava molto tempo anche a scrivere lettere di lamentela alla sua famiglia, a ufficiali del governo e ai mass media. Scrivere divenne la sua passione. Quando lavorava come maestro scriveva articoli per un giornale locale su argomenti etici e morali. \u010cikatilo spesso scriveva lettere anonime a ufficiali del governo sull'operato dei suoi supervisori e dei suoi colleghi di lavoro, che accusava di trattarlo male e di privarlo della necessaria libert\u00e0 per realizzare le proprie idee nel posto di lavoro. Mentre era in cella, venuto a conoscenza di un concorso indetto da un popolare giornale per eleggere \"l'investigatore dell'anno\", vi si iscrisse, candidando le proprie indagini per il premio.\nProcesso ed esecuzione.\nFu processato il 4 aprile 1992. Nonostante il suo comportamento irriverente in aula, fu giudicato sano di mente. Durante il processo fu tenuto in gabbia al centro dell'aula, come reso celebre dalle immagini circolate in seguito. La misura aveva lo scopo di proteggerlo dai parenti delle vittime che, in un'atmosfera surreale, continuarono a urlare minacce e insulti a \u010cikatilo, chiedendo alle autorit\u00e0 di rilasciarlo in modo che potessero ucciderlo personalmente. Molti di loro svennero quando furono nominati i loro parenti e le guardie dovettero sedare numerose risse. Il processo termin\u00f2 a luglio e la sentenza fu posticipata al 15 ottobre quando, dichiarato colpevole di 52 dei 53 omicidi di cui era accusato, fu condannato a morte per ognuno dei crimini commessi.\nQuando gli fu possibile parlare, \u010cikatilo delir\u00f2 accusando il governo, alcuni leader politici, la sua impotenza (anche togliendosi i pantaloni), e difendendosi citando la famosa carestia che colp\u00ec l'Ucraina negli anni trenta (del 1932-33, ma lui nacque nel 1936). In alcuni momenti si vant\u00f2 di aver fatto un favore alla societ\u00e0 depurandola da persone inutili (molte delle sue vittime erano prostitute, alcolisti, ragazzi scappati di casa o giovani con problemi). La condanna a morte fu eseguita con un colpo alla nuca, nella prigione di Rostov il 14 febbraio 1994, dopo che il presidente russo Boris El'cin rifiut\u00f2 un ultimo appello di \u010cikatilo."}
{"id": "1225618", "revid": "1924342", "url": "https://it.wikipedia.org/wiki?curid=1225618", "title": "Reality Show (Gemelli DiVersi)", "text": "Reality Show \u00e8 il quarto album in studio dei Gemelli DiVersi, pubblicato il 22 ottobre 2004.\nReduci dal grande successo di \"Fuego\", con questo album i Gemelli DiVersi si confermano sulla cresta dell'onda della musica italiana.\nNel 2005 venne pubblicata un'edizione Dualdisc. Un lato di questo disco doppio \u00e8 un cd audio, mentre l'altro contiene i tre video dei tre singoli pi\u00f9 tre canzoni estratte dal live del 28 aprile 2005 all'Alcatraz di Milano.\nTemi.\nI temi trattati in quest'album sono l'amore, del quale si parla in modo romantico e puro; il divertimento, che ha sempre accompagnato lo stile della band, con musica molto ritmata nella quale si sente la voglia di ballare e di divertirsi; la periferia, il non volersi staccare dalle proprie origini, parlando della difficile vita nella periferia; e ancora c'\u00e8 una forte critica, a volte esplicita, a volte nascosta sotto versi ironici, verso il mondo dell'apparire, il mondo televisivo dove non \u00e8 chi ha talento ad emergere, ma chi ha raccomandazioni: c'\u00e8 anche la critica alla finzione in tv, che \u00e8 praticamente il tema principale dell'album (come da titolo \"Reality Show\")."}
{"id": "1225619", "revid": "247222", "url": "https://it.wikipedia.org/wiki?curid=1225619", "title": "Libert\u00e0 (Henri Rousseau)", "text": "La Libert\u00e0 invita gli artisti a partecipare al XXII Salon des Ind\u00e9pendants, noto anche semplicemente come La Libert\u00e0, \u00e8 un dipinto di Henri Rousseau a olio su tela (175x118 cm), realizzato nel 1906. Oggi l'opera \u00e8 conservata all'Artizon Museum di Tokyo."}
{"id": "1225626", "revid": "1452073", "url": "https://it.wikipedia.org/wiki?curid=1225626", "title": "Kurtulmak", "text": "Kurtulmak, lo spietato dio dei coboldi, \u00e8 una divinit\u00e0 immaginaria nel gioco di ruolo \"Dungeons &amp; Dragons\". \nCaratteristiche.\nKurtulmak \u00e8 un dio xenofobo ed imperialista, odiato da molti dei e disprezzato da altrettanti fedeli. \u00c8 il primo coboldo mai esistito e creatore di tutti i coboldi, che lo venerano come un condottiero divino. Secondo le leggende, scese in battaglia nella notte dei tempi per aiutare i coboldi a sconfiggere i Draghi puri, ma fu vinto. \nGarl Glittergold, dio gnomesco degli scherzi, distrusse la grotta di Kurtulmak con l'intento di fare uno scherzo, ma Kurtulmak si infuri\u00f2 e maledisse lui e la sua razza, facendo uccidere tanti re gnomi. Da allora Kurtulmak e Garl sono nemici giurati. L'odio della divinit\u00e0 per gli spiritelli \u00e8 giustificato dalla guerra che esiste tra coboldi e tale razza. Kurtulmak ha infine anche un rancore verso i Draghi puri che hanno tolto ai draconici inferiori, tra cui vi sono anche i coboldi, il primato di stirpe draconica superiore.\nKurtulmak odia tutti gli umanoidi ad eccezione dei coboldi, con un disprezzo particolare per gli spiritelli e gnomi. Kurtulmak \u00e8 un dio legale malvagio ma pu\u00f2 essere venerato anche da coboldi di diverso allineamento.\nEssere un fedele di Kurtulmak (Giochi di ruolo).\nKurtulmak ritiene degni di venerarlo solo i coboldi. Se il personaggio che sceglie Kurtulmak come divinit\u00e0 ed \u00e8 uno spiritello o uno Gnomo, gli effetti possono essere nocivi, in quanto Kurtulmak, cos\u00ec come i coboldi, odia in modo particolare queste due razze. Nel primo caso, la maledizione del dio \u00e8 un fastidio: un paio di coboldi attaccano lo spiritello e creano altri piccoli fastidi. Nel secondo caso invece la maledizione del dio draconico \u00e8 tremenda: il personaggio muore all'istante. L'unica razza che trae benefici credendo in Kurtulmak \u00e8 quella dei coboldi, che gi\u00e0 a livelli medio-alti ricevono incantesimi di benedizione di basso potere. \nKurtulmak non possiede veri santuari o capelle, ma grotte che vengono usate dai coboldi come luoghi di culto, dove vi sono statue a lui dedicate e vittime, spesso gnomi, che vengono sacrificate in suo onore. Il dio \u00e8 rappresentato come una lucertola umanoide armata fino ai denti, con un'armatura spesso insanguinata.\nCollegamenti esterni.\nSito con informazioni riguardanti Kurtulmak"}
{"id": "1225627", "revid": "729019", "url": "https://it.wikipedia.org/wiki?curid=1225627", "title": "Isola Blunn", "text": "L'isola Blunn (in inglese \"Blunn Island\") \u00e8 una piccola isola antartica facente parte dell'arcipelago Windmill.\nLocalizzata ad una latitudine di 66\u00b0 18' sud e ad una longitudine di 110\u00b025' est, l'isola \u00e8 lunga poco pi\u00f9 di mezzo chilometro e si trova ad est dell'isola Cronk. La zona \u00e8 stata mappata per la prima volta mediante ricognizione aerea durante l'operazione Highjump e l'operazione Windmill, negli anni 1947-1948. \u00c8 stata intitolata dalla US-ACAN a Anthony S Blunn, segretario dell'allora Department of Arts, Sport, Tourism and Territories che sovrintendeva allo stanziamento dei fondi per le spedizioni antartiche."}
{"id": "1225631", "revid": "1711941", "url": "https://it.wikipedia.org/wiki?curid=1225631", "title": "Gerontius Tuc", "text": ""}
{"id": "1225641", "revid": "729019", "url": "https://it.wikipedia.org/wiki?curid=1225641", "title": "Scoglio Bradford", "text": "Lo scoglio Bradford (in inglese \"Bradford Rock\") \u00e8 un piccolo scoglio antartico facente parte dell'arcipelago Windmill.\nLocalizzato ad una latitudine di 66\u00b0 12' sud e ad una longitudine di 110\u00b033' est \u00e8 stato mappato per la prima volta mediante ricognizione aerea durante l'operazione Highjump e l'operazione Windmill, negli anni 1947-1948."}
{"id": "1225643", "revid": "4252", "url": "https://it.wikipedia.org/wiki?curid=1225643", "title": "Protezionistica", "text": ""}
{"id": "1225644", "revid": "339392", "url": "https://it.wikipedia.org/wiki?curid=1225644", "title": "Elementi folkloristici", "text": ""}
{"id": "1225647", "revid": "28592", "url": "https://it.wikipedia.org/wiki?curid=1225647", "title": "Rivolta giacobina", "text": ""}
{"id": "1225652", "revid": "1728", "url": "https://it.wikipedia.org/wiki?curid=1225652", "title": "Guldiner", "text": ""}
{"id": "1225653", "revid": "228587", "url": "https://it.wikipedia.org/wiki?curid=1225653", "title": "Maratti", "text": "I Maratti, o pi\u00f9 esattamente, Mar\u0101th\u0101 () sono un clan o casta dell'India, sviluppatasi nello stato indiano del Maharashtra. Il termine \u00e8 distinto da Marathi, che indica il gruppo etnico o la lingua dominanti nello stesso stato.\nStoria.\nLa casta Maratha era originariamente formata dall'amalgama di famiglie di coltivatori diretti - Kunbi, Lohar, Sutar, Bhandari, Thakar e anche pastori Dhangar - in Maharashtra e che parlano la lingua marathi come madre-lingua.\nMolti di loro prestarono servizio militare nel XVI secolo nei Sultanati del Deccan o nell'esercito Mughal. IN seguito - nel XVII e nel XVIII secolo servirono nelle forze armate dell'Impero maratha, fondato dal Shivaji, Chhatrapati dei Maratha. Ai principali comandanti maratha furono concessi feudi dai signori per cui combattevano.\nI Maratha sono suddivisi in 96 differenti clan, noti come \"96 Kuli Maratha\" o \"Shah\u0101nnau Kule\" L'elenco di tali clan \u00e8 variabile.\nProdromi.\nNel secolo XVII, i Maratha e numerose altre caste del Maharashtra riuscirono, sotto la guida dal loro re Shivaji, ad avere la meglio sull'imperatore moghul Aurangzeb e a formare un proprio potente regno che in seguito allarg\u00f2 la propria influenza a tutta l'India centrale, diventando un potente Impero.\nNel secolo XVIII le loro guerre intestine cominciarono a indebolire le loro strutture politiche, economiche e militari, provocando la sconfitta assai severa a Panipat nel 1761, ad opera dell'alleanza afghana guidata da A\u1e25mad Sh\u0101h Durr\u0101n\u012b, nella Terza battaglia di Panipat.\nI Britannici posero poi definitivamente fine al loro dominio verso il 1818, dando vita al Raj britannico e alla pi\u00f9 completa colonizzazione dell'India.\nRiferimenti letterari.\nIl maharatto \"Kammamuri\" \u00e8 un personaggio del romanzo \"I misteri della jungla nera\" scritto da Emilio Salgari."}
{"id": "1225655", "revid": "253269", "url": "https://it.wikipedia.org/wiki?curid=1225655", "title": "Bo Svenson", "text": "Biografia.\nEmigrato negli Stati Uniti da ragazzo, si arruol\u00f2 nei Marine dal 1959 al 1965. In seguito, ottenne un dottorato in Metafisica e si laure\u00f2 alla Universit\u00e0 della California.\nTra il 1968 e il 1969 prese parte alla serie televisiva \"Arrivano le spose\", nel ruolo di Olaf \"Svedese\" Gustavsen.\nA met\u00e0 degli anni settanta sostitu\u00ec Joe Don Baker nella serie di film dedicati al \"poliziotto Buford\". Dopo alcune apparizioni in serie televisive \"cult\" come \"Il virginiano\", interpret\u00f2 il poliziotto Buford in \"I giorni roventi del poliziotto Buford\" (1975). Dato che i sequel non ottennero successo, riprese il medesimo ruolo per l'omonima serie televisiva, intitolata in italiano \"Uno sceriffo contro tutti\" (1981). \nAltri ruoli noti sono quelli del tenente Yeager in \"Quel maledetto treno blindato\" (1977) di Enzo G. Castellari e quello del reverendo Harmony in \"\" (2004) di Quentin Tarantino. Svenson apparve inoltre in un cameo nel film \"Bastardi senza gloria\" (2009), sempre di Tarantino."}
{"id": "1225656", "revid": "729019", "url": "https://it.wikipedia.org/wiki?curid=1225656", "title": "Isola Burnett", "text": "L'isola Burnett (in inglese \"Burnett Island\") \u00e8 una piccola isola antartica facente parte dell'arcipelago Windmill.\nGeografia.\nLocalizzata ad una latitudine di 66\u00b0 13' sud e ad una longitudine di 110\u00b035' est, l'isola si trova a circa 5 km dalla costa Budd.\nStoria.\nLa zona \u00e8 stata mappata per la prima volta mediante ricognizione aerea durante l'operazione Highjump e l'operazione Windmill, negli anni 1947-1948. \u00c8 stata intitolata dalla US-ACAN C R Eklund, leader scientifico della base Wilkes per l'anno 1957."}
{"id": "1225663", "revid": "28592", "url": "https://it.wikipedia.org/wiki?curid=1225663", "title": "Esercito napoleonico", "text": ""}
{"id": "1225664", "revid": "78273", "url": "https://it.wikipedia.org/wiki?curid=1225664", "title": "ANPIL", "text": ""}
{"id": "1225666", "revid": "339392", "url": "https://it.wikipedia.org/wiki?curid=1225666", "title": "Riddermark", "text": ""}
{"id": "1225668", "revid": "118483148", "url": "https://it.wikipedia.org/wiki?curid=1225668", "title": "Emmy Sonnemann", "text": "Biografia.\nUltima di cinque figli, Emmy nacque ad Amburgo da famiglia agiata e si trasfer\u00ec a Weimar per studiare recitazione. Divenuta attrice al Teatro Nazionale di Weimar, nel 1916 spos\u00f2 l'attore Karl K\u00f6stlin, ma la coppia divorzi\u00f2 dopo pochi anni. Nel 1934 Emmy conobbe l'allora Ministro degli Interni di Prussia, il vedovo Hermann G\u00f6ring, che spos\u00f2 l'anno seguente con uno dei pi\u00f9 bei matrimoni dell'epoca, presentato dalla propaganda come \"il matrimonio del secolo\" (10 aprile 1935).\nIl 2 giugno 1938 venne alla luce Edda, la loro prima e unica figlia; in quel giorno 500 aerei volarono sopra i cieli di Berlino (se fosse nato un bambino ne sarebbero volati 1.000). Il suo battesimo, avvenuto nel novembre dello stesso anno, fu celebrato con grandi feste e con un padrino d'eccezione, Hitler in persona.\nEmmy, intanto, essendo il ruolo di Eva Braun piuttosto marginale, si godeva il suo ruolo da \"first lady\": G\u00f6ring le offriva case sfarzose, abiti eleganti e gioielli di ogni genere. Ma i tempi duri non tardarono ad arrivare. La guerra, ormai era perduta. G\u00f6ring tent\u00f2 di prendere il potere ma fu accusato di alto tradimento e nel cuore della notte un gruppo di SS, dietro ordine di Martin Bormann, arrest\u00f2 tutta la famiglia e ricevette l'ordine di fucilare non solo l'ex Reichsmarschall, ma anche Emmy ed Edda. Il tempestivo arrivo degli Americani ferm\u00f2 i piani di Hitler e l'8 maggio 1945 G\u00f6ring si consegn\u00f2 al generale statunitense Stack e fu mandato a Norimberga per essere giudicato da una corte internazionale. Emmy fu arrestata pi\u00f9 volte dalle corti di denazificazione che incominciarono a sorgere sul territorio tedesco e fu tra le poche persone a cui G\u00f6ring rivel\u00f2 l'intenzione di suicidarsi. A causa della spessa grata che separava i detenuti di Norimberga dai visitatori (al solo scopo di prevenire un possibile passaggio di fiale di cianuro) Emmy non pot\u00e9 scambiare con suo marito l'ultimo bacio.\nNel 1948 Emmy fu definitivamente scarcerata. Tutti i beni appartenuti al marito le furono confiscati, insieme ai suoi gioielli e ai suoi abiti e si ritir\u00f2 a vivere con Edda in un piccolo appartamento vicino a Monaco, dove si dedic\u00f2 alla stesura di alcuni libri, come la biografia \"An der Seite meines Mannes\" (\"Al fianco del mio uomo\").\nMor\u00ec a Monaco l'8 giugno del 1973, a pochi giorni dal trentacinquesimo compleanno della sua unica figlia, che viveva a Monaco."}
{"id": "1225669", "revid": "729019", "url": "https://it.wikipedia.org/wiki?curid=1225669", "title": "Isola Cameron (Windmill)", "text": "L'isola Cameron (in inglese \"Cameron Island\") \u00e8 una piccola isola antartica facente parte dell'arcipelago Windmill.\nLocalizzata ad una latitudine di 66\u00b0 13' sud e ad una longitudine di 110\u00b036' est, si trova al largo della costa Budd. La zona \u00e8 stata mappata per la prima volta mediante ricognizione aerea durante l'operazione Highjump e l'operazione Windmill, negli anni 1947-1948."}
{"id": "1225673", "revid": "1305772", "url": "https://it.wikipedia.org/wiki?curid=1225673", "title": "Isola Cameron", "text": "Varie isole portano il nome Cameron tra cui:"}
{"id": "1225676", "revid": "146644", "url": "https://it.wikipedia.org/wiki?curid=1225676", "title": "Cameron Island", "text": ""}
{"id": "1225677", "revid": "146644", "url": "https://it.wikipedia.org/wiki?curid=1225677", "title": "Cameron island", "text": ""}
{"id": "1225679", "revid": "695564", "url": "https://it.wikipedia.org/wiki?curid=1225679", "title": "UK hardcore", "text": "L'UK hardcore, proveniente appunto dal Regno Unito, \u00e8 ben diverso dal suo omonimo olandese o continentale. Risulta infatti una fusione di techno hardcore e happy house.\n\u00c8 caratterizzato, oltre che dalla cassa dritta e distorta, da una elevata velocit\u00e0, da melodie semplici e (tutt'altra cosa rispetto all'hardcore olandese o italiano) allegre.\nParente dell'UK Hardcore \u00e8 la freeform hardcore, detta FINRG, ma pi\u00f9 popolare in Finlandia, con melodie pi\u00f9 \"dark\"."}
{"id": "1225683", "revid": "1005847", "url": "https://it.wikipedia.org/wiki?curid=1225683", "title": "Takahashi Korekiyo", "text": "Biografia.\nConosciuto ai suoi tempi per essere un esperto di finanza, ha ricoperto pi\u00f9 volte incarichi tecnici nel settore dell'economia in seno al governo giapponese, che ha anche guidato come primo ministro dal 13 novembre 1921 al 12 giugno 1922. Primo primo ministro di fede protestante, venne brutalmente assassinato da militari ribelli durante il drammatico tentativo di colpo di Stato del 26 febbraio 1936."}
{"id": "1225684", "revid": "287204", "url": "https://it.wikipedia.org/wiki?curid=1225684", "title": "Dosimetria", "text": "La dosimetria \u00e8 una branca della fisica che si occupa del calcolo e della misura della dose assorbita dalla materia quando sottoposta sia alle radiazioni ionizzanti sia alle radiazioni non ionizzanti.\nGrandezze dosimetriche e radioprotezionistiche per radiazioni ionizzanti.\nLa principale grandezza dosimetrica per radiazioni ionizzanti \u00e8 la dose assorbita \"D\", definita come\nformula_1\novvero come la quantit\u00e0 di energia assorbita dall'unit\u00e0 di massa a seguito dell'esposizione a radiazione ionizzante. L'unit\u00e0 di misura della dose assorbita nel sistema internazionale \u00e8 il gray, con simbolo Gy.\nDiverse radiazioni ionizzanti possono per\u00f2 causare, a parit\u00e0 di energia, un diverso danno biologico. Si definisce efficacia biologica relativa (EBR) di una certa radiazione relativamente ad un'altra presa come riferimento il rapporto tra l'energia necessaria dalla radiazione di interesse per indurre lo stesso danno della radiazione di riferimento, il cui valore dipende dal LET della radiazione. A partire dal LET si definisce il fattore di qualit\u00e0 \"Q\" della radiazione, con cui si definisce l'equivalente di dose \"H\":\nformula_2.\nPur avendo le stesse dimensioni il significato della dose assorbita e dell'equivalente di dose \u00e8 profondamente diverso, per cui nel sistema internazionale l'unit\u00e0 di misura dell'equivalente di dose \u00e8 il sievert, con simbolo Sv. I valori del fattore \"Q\" sono in costante mutamento a seguito degli sviluppi nella ricerca in radiobiologia.\nUn'altra importante grandezza dosimetrica \u00e8 il kerma \"K\", definito per\u00f2 solo per radiazione indirettamente ionizzante. Esso \u00e8 definito come\nformula_3\ndove \"Ts\" rappresenta l'energia cinetica iniziale delle particelle cariche secondarie prodotte dall'interazione delle particelle neutre con la materia. Il kerma \u00e8 misurato nel sistema internazionale in gray. Il kerma pu\u00f2 essere scomposto in una componente collisionale, comprendente l'energia dei secondari non spesa in fenomeni radiativi, ed in una radiativa, comprendente solo questi ultimi.\nDi natura molto diversa \u00e8 l'esposizione \"X\", definita solo per fotoni in aria, come\nformula_4\ndove dq \u00e8 la carica degli ioni di uno stesso segno prodotta in aria quando tutti gli elettroni prodotti dall'interazione dei fotoni sono totalmente fermati nel volume di aria considerato.\nDi particolare interesse pratico \u00e8 la possibilit\u00e0 di determinare la dose assorbita a partire da misure di kerma ed esposizione, poich\u00e9 in condizione di equilibrio delle particelle cariche (CPE) si ha\nformula_5\nformula_6\ndove \"W/e\" indica l'energia media necessaria a formare una coppia di ioni nel gas in apice.\nIn ambito radioprotezionistico si definiscono anche la dose equivalente e la dose efficace. La dose equivalente \"HT\" \u00e8 ottenuta a partire dalla dose assorbita dal tessuto o organo \"T\" moltiplicandola per il fattore di pericolosit\u00e0 formula_7 e sommando su tutte le radiazioni che forniscono dose:\nformula_8\nmentre la dose efficace \"E\" \u00e8 ottenuta a partire dalla dose equivalente moltiplicandola per il fattore di sensibilit\u00e0 formula_9 di un certo tessuto e sommando su tutti i tessuti:\nformula_10\nAnche la dose equivalente e la dose efficace sono misurate in sievert. Da notare che, come \"Q\", anche \"WR\" e \"WT\" sono soggetti a variazioni in base alle nuove scoperte in radiobiologia. Poich\u00e9 la misura della dose equivalente e della dose efficace \u00e8 molto difficoltosa, in ambito radioprotezionistico ci si accontenta di valori stimati a partire dalla misura dell'attivit\u00e0 dei radionuclidi e delle grandezze dosimetriche operative:\nL'equivalente di dose ambientale \"H*(d)\" \u00e8 definito come l'equivalente di dose corrispondente ad un campo allineato ed espanso alla profondit\u00e0 \"d\" di una sfera ICRU, in direzione opposta a quella del campo allineato, dove per campo allineato espanso si intende un campo uniforme entro il volume di interesse con la stessa fluenza e distribuzione di energia del campo reale nel punto di interesse, e per sfera ICRU si intende una particolare sfera con diametro di 30\u00a0cm composta di materiale tessuto-equivalente. Questa grandezza, nei range di energia di interesse in radioprotezione, fornisce una sovrastima della dose efficace, risultando quindi molto utile a fini protezionistici.\nL'equivalente di dose direzionale \"H'(d,\u03b8)\" \u00e8 definito come l'equivalente di dose corrispondente ad un campo espanso alla profondit\u00e0 \"d\" di una sfera ICRU, su un raggo corrispondente alla direzione \"\u03b8\" rispetto alla direzione di riferimento, dove per campo espanso si intende un campo entro il volume di interesse con la stessa fluenza, distribuzione angolare e distribuzione di energia del campo reale nel punto di interesse.\nLe grandezze \"H*(d)\" e \"H'(d,\u03b8)\" si riferiscono rispettivamente a radiazioni fortemente e debolmente penetranti, per cui nei due casi valgono d=10mm e d=3mm o d=0.07mm rispettivamente, e sono utilizzate nel monitoraggio di area.\nNel monitoraggio individuale si fa uso dell'equivalente di dose personale \"Hp(d)\", definito come l'equivalente di dose in tessuto muscolare umano in un punto alla profondit\u00e0 \"d\" al di sotto del punto particolare della superficie desiderata del corpo. A seconda del tipo di radiazione (fortemente o debolmente penetrante) la distanza d considerata \u00e8 la stessa delle grandezze usate nel monitoraggio di area.\nGrandezze dosimetriche per radiazioni non ionizzanti.\nLe quantit\u00e0 dosimetriche utilizzate per misurare l'effetto dei campi elettromagnetici sull'uomo vengono scelte in base alle conoscenze che derivano dagli studi effettuati sulla risposta della materia biologica, degli esseri umani e degli animali all'applicazione dell'intero range di frequenze appartenenti alle radiazioni non ionizzanti. Gli intervalli di frequenza nei quali si fa uso di tali quantit\u00e0 in parte si sovrappongono, perch\u00e9 gli effetti descritti precedentemente si sovrappongono a loro volta.\nAd esempio fino a 100\u00a0kHz, proprio perch\u00e9 i tessuti possono essere considerati buoni conduttori, il campo non penetra in profondit\u00e0 ma genera all'interno del corpo correnti indotte di intensit\u00e0 proporzionale alla frequenza e all'ampiezza del campo elettrico. A partire da 10\u00a0MHz, invece, l'effetto principale \u00e8 quello della conversione in calore dell'energia elettromagnetica. \u00c8 chiaro allora che nel primo intervallo occorrer\u00e0 misurare la densit\u00e0 di corrente prodotta, nel secondo gli effetti termici e nella zona intermedia sar\u00e0 necessario monitorare entrambe le quantit\u00e0 perch\u00e9 si presentano entrambi gli effetti in misura minore.\nSi usa:\n\u00c8 importante tener presente che l'assorbimento di energia, nel caso delle esposizioni alle radiofrequenze e alle microonde, \u00e8 considerato un fenomeno non-cumulativo, in ci\u00f2 differenziandolo radicalmente dall'assorbimento di energia nel caso delle radiazioni ionizzanti.\nStrumenti di Misura.\nRadiazioni non ionizzanti.\nNell'ambito delle radiazioni non ionizzanti vengono di fatto accettati i termini impropri \"dosimetro\" e \"dosimetria\"; la misura dell'esposizione si basa infatti sul rilevamento di campioni di misure in un dato periodo di tempo, e non sulla quantit\u00e0 totale (o dose) assorbita dai tessuti in quel periodo.\nLa strumentazione necessaria per il monitoraggio della persona consiste in strumenti di misura portatili (a batteria), che effettuano campionamenti delle intensit\u00e0 di campo ad intervalli stabiliti, memorizzando i valori misurati in unit\u00e0 di memoria non volatile. Attualmente dispositivi per il monitoraggio vengono prodotti solo per il controllo continuo del campo magnetico statico in risonanza magnetica, non esistono dispositivi per il monitoraggio di radiazioni elettromagnetiche.\nRadiazioni ionizzanti.\nEsistono diversi sistemi per la dosimetria delle radiazioni ionizzanti, essi si differenziano in sistemi assoluti e sistemi relativi e in funzione del fatto che debbano essere utilizzati per la dosimetria dell'uomo (o dell'ambiente) oppure per il controllo di qualit\u00e0 delle macchine che emettono radiazioni (per esempio acceleratore di particelle per radioterapia).\nGli strumenti che vengono detti assoluti sono in grado di dare una misura della dose assoluta, mentre i dosimetri relativi danno una misura di dose solo se opportunamente calibrati con un dosimetro assoluto. Tra gli strumenti per la dosimetria assoluta troviamo la camera a ionizzazione e il dosimetro di Fricke, tra gli strumenti per la dosimetria relativa troviamo i dosimetri a gafchromic, i sistemi a termoluminescenza, gli strumenti a diodi e i dosimetri a fibre ottiche.\nLa protezione dalle radiazioni ionizzanti.\nLa radioprotezione \u00e8 una disciplina che fa uso di conoscenze ottenute da scienze diverse, quali la fisica, la medicina e la biologia. Il suo scopo \u00e8 quello di proteggere le persone e l'ambiente dai pericoli delle radiazioni. In particolare, per i lavoratori esposti si vuole eliminare completamente l'insorgenza degli effetti deterministici e ridurre il pi\u00f9 possibile gli effetti stocastici.\nEssa si fonda sui tre principi:\nLe figure professionali che si occupano di radioprotezione sono, in Italia, l'Esperto Qualificato in Radioprotezione e il Medico Responsabile (per i lavoratori e il pubblico) e l'Esperto in Fisica Medica (per i pazienti)."}
{"id": "1225685", "revid": "105877460", "url": "https://it.wikipedia.org/wiki?curid=1225685", "title": "Head Like a Hole", "text": "Head Like a Hole (conosciuto anche come Halo 03) \u00e8 un singolo dei Nine Inch Nails, il secondo estratto dall'album Pretty Hate Machine.\nLa canzone.\nLa canzone \u00e8 una protesta contro il materialismo, e l'ossessione per il denaro e tutto ci\u00f2 che ne deriva."}
{"id": "1225686", "revid": "729019", "url": "https://it.wikipedia.org/wiki?curid=1225686", "title": "Isola Chappel", "text": "L'isola Chappel (in inglese \"Chappel Island\") \u00e8 una piccola isola antartica facente parte dell'arcipelago Windmill.\nLocalizzata ad una latitudine di 66\u00b0 10' sud e ad una longitudine di 110\u00b025' est, l'isola si trova a circa 11 chilometri dalla stazione Casey ed \u00e8 abitata da una colonia di pinguini di Adelia. La zona \u00e8 stata mappata per la prima volta mediante ricognizione aerea durante l'operazione Highjump e l'operazione Windmill, negli anni 1947-1948. Non fu per\u00f2 possibile uno sbarco a causa dei fondali bassi."}
{"id": "1225693", "revid": "159754", "url": "https://it.wikipedia.org/wiki?curid=1225693", "title": "Dio come ti amo", "text": ""}
{"id": "1225694", "revid": "320578", "url": "https://it.wikipedia.org/wiki?curid=1225694", "title": "Unione Sportiva Alessandria Calcio 1912/Rosa 1929-1930", "text": ""}
{"id": "1225695", "revid": "320578", "url": "https://it.wikipedia.org/wiki?curid=1225695", "title": "Unione Sportiva Alessandria Calcio 1912/Rosa 1930-1931", "text": ""}
{"id": "1225697", "revid": "339392", "url": "https://it.wikipedia.org/wiki?curid=1225697", "title": "Unione Sportiva Alessandria Calcio 1912/Rosa 2005-2006", "text": ""}
{"id": "1225698", "revid": "339392", "url": "https://it.wikipedia.org/wiki?curid=1225698", "title": "Unione Sportiva Alessandria Calcio 1912/Rosa 2006-2007", "text": ""}
{"id": "1225703", "revid": "65250", "url": "https://it.wikipedia.org/wiki?curid=1225703", "title": "Jorge Almeida Gomes de Andrade", "text": ""}
{"id": "1225708", "revid": "110157", "url": "https://it.wikipedia.org/wiki?curid=1225708", "title": "Il signor Gallet, defunto", "text": " \nIl signor Gallet, defunto (titolo originale francese \"Monsieur Gallet, d\u00e9c\u00e9d\u00e9\", pubblicato in traduzione italiana anche coi titoli Maigret e il castellano e Il defunto signor Gallet) \u00e8 un romanzo poliziesco di Georges Simenon con protagonista il commissario Maigret.\n\u00c8 cronologicamente il terzo romanzo dedicato al personaggio del celebre commissario, anche se \u00e8 stato il primo \"Maigret\" ad essere pubblicato.\nTrama.\n\u00c9mile Gallet, domiciliato a Saint-Fargeau, viene trovato morto in una stanza d'albergo a Sancerre, apparentemente assassinato. Maigret si occupa dell'indagine che lo porta a scoprire la doppia vita del defunto: rappresentante di commercio agli occhi della moglie, Aurore Pr\u00e9jean, in realt\u00e0 vive da anni di espedienti, con il nome di monsieur Cl\u00e9ment, estorcendo piccole somme a qualche nostalgico dei Borbone, tra cui il castellano Tiburce de Saint-Hilaire, un agiato nobiluomo di Sancerre.\nMaigret sospetta di quest'ultimo come del figlio della vittima, Henry. Gallet era per\u00f2 ricattato da qualcuno che era a conoscenza della sua attivit\u00e0 di scroccone. E a causa di una salute cagionevole, aveva stipulato un'assicurazione sulla vita a favore della moglie.\nMaigret arriver\u00e0 a risolvere il caso non \"cercando l'assassino\", ma cercando di \"conoscere la vittima\". Scopre che il ricattatore, monsieur Jacob, era in realt\u00e0 un prestanome a servizio di Henry e della sua amante, El\u00e9onore Boursang. Scopre anche che per procurarsi una grossa somma Gallet aveva chiesto del denaro a Saint-Hilaire, il quale anni addietro aveva scambiato la propria identit\u00e0 con quella di Gallet stesso, al fine di potersi appropriare di una grossa eredit\u00e0 ricomprendente il castello di Sancerre. L'omicidio, alla fine, risulta un suicidio abilmente camuffato, che il falso Gallet aveva messo in scena per far permettere alla moglie di riscuotere il premio assicurativo.\nIl romanzo finisce con Maigret intenzionato a fare rapporto tacendo una parte della verit\u00e0.\nEdizioni.\nIl romanzo \u00e8 stato scritto a bordo dell\"'Ostrogoth\" a Morsang-sur-Seine nell'estate del 1930 e pubblicato per la prima volta in Francia, da Fayard, nella primavera successiva.\nIn Italia \u00e8 apparso per la prima volta nel 1933, tradotto da Guido Cantini e pubblicato da Mondadori nella collana \"I libri neri. I romanzi polizieschi di Georges Simenon\" (n\u00b0 6) e sempre per lo stesso editore \u00e8 stato ripubblicato anche in altre collane o raccolte tra gli anni trenta e ottanta (dal 1966 con il titolo \"Maigret e il castellano\", nella traduzione di Elena Cantini, e dal 1988 nella traduzione di Lea Grevi). Nel 1994 \u00e8 stato pubblicato presso Adelphi con il titolo \"Il defunto signor Gallet\", tradotto da Elena Klersy Imbreciadori, nella collana dedicata al commissario (parte de \"gli Adelphi\", al n\u00b0 68).\nFilm e televisione.\nDue sono stati gli adattamenti per la televisione di questo romanzo:"}
{"id": "1225709", "revid": "36426", "url": "https://it.wikipedia.org/wiki?curid=1225709", "title": "Ritratto di Juan de C\u00f3rdoba", "text": "Ritratto di Juan de C\u00f3rdoba \u00e8 un dipinto a olio su tela (67x50 cm) realizzato nel 1650 dal pittore Diego Vel\u00e1zquez. \u00c8 conservato nei Musei Capitolini di Roma."}
{"id": "1225711", "revid": "729019", "url": "https://it.wikipedia.org/wiki?curid=1225711", "title": "Isola Cloyd", "text": "L'isola Cloyd (in inglese \"Cloyd Island\") \u00e8 una piccola isola antartica facente parte dell'arcipelago Windmill.\nLocalizzata ad una latitudine di 66\u00b0 24' sud e ad una longitudine di 110\u00b033' est, l'isola si trova tra Isola Ford e l'Isola Herring. La zona \u00e8 stata mappata per la prima volta mediante ricognizione aerea durante l'operazione Highjump e l'operazione Windmill, negli anni 1947-1948. \u00c8 stata intitolata dalla US-ACAN J R Cloyd, militare dell\"'Army Transport Service\" durante l'operazione Windmill."}
{"id": "1225714", "revid": "146644", "url": "https://it.wikipedia.org/wiki?curid=1225714", "title": "Cloyd Island", "text": ""}
{"id": "1225722", "revid": "287204", "url": "https://it.wikipedia.org/wiki?curid=1225722", "title": "Trasfigurazione (Raffaello)", "text": "La Trasfigurazione \u00e8 un dipinto a tempera grassa su tavola (410x279 cm) di Raffaello, databile al 1518-1520 e conservato nella Pinacoteca vaticana. Ne esiste una riproduzione in mosaico all'interno della Basilica di San Pietro.\n\u00c8 una delle ultime opere dell'Urbinate, dipinta dall'artista prima di morire, completata nella parte inferiore da Giulio Romano.\nStoria.\nLa tavola venne commissionata alla fine del 1516 dal cardinale Giulio de' Medici per la cattedrale di Narbona. Contemporaneamente ad essa, per la stessa chiesa, venne ordinata a Sebastiano del Piombo la tavola raffigurante la Resurrezione di Lazzaro.\nRaffaello non complet\u00f2 l'opera, che venne posta sul suo letto di morte alla dipartita dell'artista. Vasari ricorda che \"gli misero alla morte, nella sala ove lavorava, la tavola della \"Trasfigurazione\" che aveva finita per il cardinal de' Medici: la quale opera, nel vedere il corpo morto e quella viva, faceva scoppiare l'anima di dolore a ognuno che quivi guardava\".\nMai giunta a Narbona, venne posta sull'altare maggiore della Chiesa di San Pietro in Montorio. La tavola fu confiscata e portata a Parigi da Napoleone il 27 e 28 luglio 1798 con il Trattato di Tolentino come oggetto delle spoliazioni napoleoniche. Fu sistemata nel posto d'onore nel Museo del Louvre dove divenne una delle fonti d'ispirazione del neoclassicismo in Francia. Con la Restaurazione, fu riportata in Vaticano nel 1815, sotto la cura di Antonio Canova.\nDescrizione e stile.\nLa pala accosta per la prima volta due episodi trattati nel \"Vangelo secondo Matteo\": in alto la Trasfigurazione di Ges\u00f9, su una collinetta, con gli apostoli (Pietro, Giovanni e Giacomo) prostrati per la sfolgorante manifestazione divina di Ges\u00f9, affiancato dalle manifestazioni sovrannaturali di Mos\u00e8 ed Elia, profeti nelle cui parole si prevedeva l'accaduto; nella parte inferiore i restanti apostoli che si incontrano con il fanciullo ossesso, con gli occhi sbiechi e circondato dai parenti, che sar\u00e0 miracolosamente guarito da Ges\u00f9 al ritorno dal Monte Tabor. Tale innovazione iconografica \u00e8 probabilmente da ascrivere alla volont\u00e0 di aggiungere spunti drammatici per meglio competere con Sebastiano del Piombo e il suo tema, la \"Resurrezione di Lazzaro\", gi\u00e0 naturalmente dinamico.\nIn alto a sinistra si affacciano poi i santi Felicissimo e Agapito, la cui festa si celebrava il 6 agosto, giorno anche della solennit\u00e0 della Trasfigurazione: si tratta quindi di un inserto legato a un significato liturgico. Secondo altri si tratterebbe invece dei santi Giusto e Pastore, protettori di Narbona, e anch'essi festeggiati dalla Chiesa il 6 agosto. Interessante \u00e8 il dolce paesaggio del tramonto che si vede sulla destra, una rara notazione che chiarisce l'ora del giorno.\nParticolarmente spettacolare \u00e8 l'uso della luce, proveniente da fonti diverse e con differenti graduazioni, nonch\u00e9 l'estremo dinamismo e la forza che scaturisce dalla contrapposizione tra le due scene. In definitiva si tratta di due composizioni circolari, una parallela al piano dell'osservatore, in alto, e una scorciata nell'emiciclo di personaggi in basso. Il gesto di Cristo che si libra in volo sollevando le braccia, estrema sintesi personale dell'energia michelangiolesca, era gi\u00e0 stato sperimentata in figure minori di affreschi o in opere come la \"Visione di Ezechiele\", anche se qui acquista una vitalit\u00e0 e un'eloquenza del tutto inedita, dando il via a reazioni a catena che animano tutta la pala. Come nel testo evangelico, \"il suo volto risplendette come il sole, le sue vesti divennero bianche come la luce\" (Mt, XVII, 1-9).\nLa nube che lo circonda sembra spirare un forte vento che agita le vesti dei profeti e schiaccia i tre apostoli sulla piattaforma montuosa, mentre in basso una luce cruda e incidente, alternata a ombre profonde, rivela un concitato protendersi di braccia e mani, col fulcro visivo spostato a destra, sulla figura dell'ossesso, bilanciato dai rimandi, altrettanto numerosi, verso la miracolosa apparizione superiore. Qui i volti sono fortemente caratterizzati e legati a moti di stupore, sull'esempio di Leonardo da Vinci e opere come l\"Adorazione dei Magi\".\nLa diversit\u00e0 tra le due met\u00e0, simmetrica e astrattamente divina quella superiore, convulsa e irregolare quella inferiore, non compromettono per\u00f2 l'armonia dell'insieme, facendone \"un assoluto capolavoro di movimento e organizzazione delle masse, in cui figure singole e gruppi di eccellente fattura si combinano con grandi moltitudini in un mobile insieme di grande vitalit\u00e0\". Lo stesso Vasari ricord\u00f2 l'opera come \"la pi\u00f9 celebrata, la pi\u00f9 bella e la pi\u00f9 divina\" dell'artista. Sull'asse verticale si consuma infatti il raccordo verso la straordinaria epifania del Salvatore, che scioglie tutto il dramma della met\u00e0 inferiore in una contemplazione incondizionatamente ammirata."}
{"id": "1225723", "revid": "14691", "url": "https://it.wikipedia.org/wiki?curid=1225723", "title": "Isola Cloyd (Windmill)", "text": ""}
{"id": "1225725", "revid": "729019", "url": "https://it.wikipedia.org/wiki?curid=1225725", "title": "Scoglio Collins", "text": "Lo scoglio Collins (in inglese \"Collins Rock\") \u00e8 un piccolo scoglio antartico facente parte dell'arcipelago Windmill.\nLocalizzato ad una latitudine di 66\u00b0 16' sud e ad una longitudine di 110\u00b033' est nella parte sud-orientale della baia Newcomb, \u00e8 stato mappato per la prima volta mediante ricognizione aerea durante l'operazione Highjump e l'operazione Windmill, negli anni 1947-1948."}
{"id": "1225727", "revid": "339392", "url": "https://it.wikipedia.org/wiki?curid=1225727", "title": "Seattle Sounders", "text": ""}
{"id": "1225742", "revid": "1494169", "url": "https://it.wikipedia.org/wiki?curid=1225742", "title": "Cloyd", "text": ""}
{"id": "1225743", "revid": "765341", "url": "https://it.wikipedia.org/wiki?curid=1225743", "title": "Crisi idrica", "text": "La crisi idrica \u00e8 lo stato temporaneo di interruzione nella distribuzione e conservazione di acqua in un dato territorio.\nLe cause possono essere diverse: spesso la siccit\u00e0 oppure, nelle aree sottosviluppate, l'inadeguatezza della rete idrica che spesso, in queste regioni, presenta perdite anche superiori al 50% dell'acqua immessa nell'impianto.\nLa crisi idrica dei nostri giorni \u00e8 determinata innanzitutto dall'aumento demografico degli ultimi 100 anni, che ha causato un aumento del 600% dei suoli agrari irrigati necessari per far fronte alle crescenti esigenze alimentari, ma anche da un incremento di oltre il 700% dei consumi idrici complessivi al pianeta: infatti il consumo d'acqua nel mondo \u00e8 aumentato negli ultimi anni di 6 volte, a un ritmo pi\u00f9 che doppio rispetto al tasso di crescita della popolazione.\nHa pesato nella crisi idrica anche la distruzione della met\u00e0 degli ecosistemi d'acqua dolce del pianeta, comprese le falde acquifere sotterranee, dovuta all'espansione delle aree urbane.\nIn Italia.\nIn Italia, specialmente nel Sud e nelle Isole, si verificano molto spesso crisi idriche. Le regioni pi\u00f9 colpite sono la Sicilia e la Puglia: in alcuni comuni della Sicilia centrale, infatti, si raggiungono perdite di acqua nella rete di distribuzione pari a oltre il 60% che mettono in crisi l'intero sistema di distribuzione delle risorse idriche."}
{"id": "1225746", "revid": "161374", "url": "https://it.wikipedia.org/wiki?curid=1225746", "title": "Agusta-Bell AB-212", "text": ""}
{"id": "1225751", "revid": "729019", "url": "https://it.wikipedia.org/wiki?curid=1225751", "title": "Isole Cronk", "text": "Le isole Cronk (in inglese \"Cronk Islands\") sono un piccolo gruppo di isole antartiche a nord-est dell'isola Hollin, nell'arcipelago Windmill.\nLocalizzate a una latitudine di 66\u00b0 19' sud e a una longitudine di 110\u00b025' est le isole sono state mappate per la prima volta mediante ricognizione aerea durante l'operazione Highjump e l'operazione Windmill. Sono state intitolate dalla US-ACAN a Caspar Cronk, glaciologo facente parte del \"team\" della stazione Wilkes dell'anno 1958."}
{"id": "1225768", "revid": "729019", "url": "https://it.wikipedia.org/wiki?curid=1225768", "title": "Isola Daniel (Windmill)", "text": "L'isola Daniel (in inglese \"Daniel Island\") \u00e8 una piccola isola antartica facente parte dell'arcipelago Windmill.\nLocalizzata ad una latitudine di 66\u00b0 22' sud e ad una longitudine di 110\u00b027' est, l'isola si trova a sud dell'isola Honkala. La zona \u00e8 stata mappata per la prima volta mediante ricognizione aerea durante l'operazione Highjump e l'operazione Windmill, negli anni 1947-1948."}
{"id": "1225770", "revid": "838137", "url": "https://it.wikipedia.org/wiki?curid=1225770", "title": "Rugby a 15 nel 1925", "text": "Attivit\u00e0 Internazionale.\nI tour.\n \nQuesti i test contro una selezione australiana formata da giocatori del Nuovo Galles del Sud:\nI Barbarians.\nNel 1925 la squadra ad inviti dei Barbarians ha disputato i seguenti incontri:"}
{"id": "1225775", "revid": "1305772", "url": "https://it.wikipedia.org/wiki?curid=1225775", "title": "Isola Daniel", "text": "Varie localit\u00e0 portano il nome di isola Daniel tra cui:"}
{"id": "1225777", "revid": "146644", "url": "https://it.wikipedia.org/wiki?curid=1225777", "title": "Daniel Island", "text": ""}
{"id": "1225779", "revid": "146644", "url": "https://it.wikipedia.org/wiki?curid=1225779", "title": "Daniel island", "text": ""}
{"id": "1225783", "revid": "729019", "url": "https://it.wikipedia.org/wiki?curid=1225783", "title": "Isola Denison", "text": "L'isola Denison (in inglese \"Denison Island\") \u00e8 una piccola isola antartica facente parte dell'arcipelago Windmill.\nLocalizzata ad una latitudine di 66\u00b0 18' sud e ad una longitudine di 110\u00b026' est, l'isoladista poco pi\u00f9 di mezzo chilometro dall'isola Beall. La zona \u00e8 stata mappata per la prima volta mediante ricognizione aerea durante l'operazione Highjump e l'operazione Windmill, negli anni 1947-1948. \u00c8 stata intitolata dalla US-ACAN a Dean R. Denison, studioso delle aurore polari facente parte del \"team\" della stazione Wilkes dell'anno 1958."}
{"id": "1225789", "revid": "88740", "url": "https://it.wikipedia.org/wiki?curid=1225789", "title": "Roberto Speciale", "text": ""}
{"id": "1225796", "revid": "729019", "url": "https://it.wikipedia.org/wiki?curid=1225796", "title": "Isola Dewart", "text": "L'isola Dewart (in inglese \"Dewart Island\") \u00e8 una piccola isola antartica facente parte dell'arcipelago Windmill.\nLocalizzata ad una latitudine di 66\u00b0 13' sud e ad una longitudine di 110\u00b009' est, l'isola \u00e8 stata mappata per la prima volta mediante ricognizione aerea durante l'operazione Highjump e l'operazione Windmill, negli anni 1947-1948. \u00c8 stata intitolata dalla US-ACAN a G. Dewart, membro del \"team\" della base Wilkie dell'anno 1957."}
{"id": "1225797", "revid": "92723", "url": "https://it.wikipedia.org/wiki?curid=1225797", "title": "Concattedrale della Santissima Annunziata", "text": "La concattedrale della Santissima Annunziata \u00e8 il luogo di culto cattolico pi\u00f9 importante di Todi, concattedrale della diocesi di Orvieto-Todi. Si trova in Piazza del Popolo ed \u00e8 anche conosciuta con l'appellativo di \"Duomo\".\nLa chiesa venne edificata nel XIII secolo su un'area dove sorgeva un edificio di epoca romana. Fu quasi completamente distrutta da un incendio nel 1190. Fu completata nel XIV secolo e rimaneggiata pi\u00f9 volte.\nDescrizione.\nEsterno.\nLa cattedrale si trova in cima ad una scalinata. In cima alle scale ci sono 2 terrazze.\nLa facciata risale al XIII secolo ma fu oggetto di diverse modifiche, l'ultima nel Cinquecento.\nIl pregevole rosone centrale venne iniziato nel 1515 e fu compiuto sotto il vescovo Billioti fra il 1517 ed il 1523. Le sue vetrate non sono originarie e risalgono ai lavori di restauro ottocenteschi.\nIl portale maggiore, con arcata a sesto acuto, ha un portone di Antonio Bencivenni del 1521 ed \u00e8 costituito da quattro pannelli superiori (raffiguranti l'Annunziata, l'Arcangelo Gabriele, San Pietro e San Paolo) e sei pannelli inferiori aggiunti nel 1639.\nAlla destra della facciata si erge la torre campanaria, del XIV secolo.\nInterno.\nAll'interno, la concattedrale presenta una struttura a croce latina. La chiesa \u00e8 suddivisa in quattro navate, con tre navate di maggiori dimensioni e la quarta affiancata alla navata di destra. Ci sono due file di archi a tutto sesto sorretti da colonne con capitelli corinzi. Sia la navata maggiore, sia le due navate laterali, sono coperte con capriate lignee a vista. Il transetto, invece, \u00e8 coperto con volta a crociera.\nAll'inizio della navata esterna destra c'\u00e8 il fonte battesimale, realizzato da Piero di Moricone da Lugano nel 1507.\nNell'interno, sulla controfacciata, \u00e8 un affresco di Ferra\u00f9 Fenzoni detto \"il Faenzone\" raffigurante il Giudizio Universale, opera eseguita nel 1596, che prende spunto dal Giudizio Universale di Michelangelo nella Cappella Sistina.\nIl superbo coro ligneo fu realizzato tra il 1521 ed il 1530 da Antonio Bencivenga e da suo figlio Sebastiano.\nNell'abside \u00e8 sito un crocifisso dipinto su tavola, risalente alla met\u00e0 del Duecento mentre a sinistra del presbiterio \u00e8 sita la Cappella Cesi, voluta dal vescovo Angelo Cesi ha nella volta degli affreschi del Faenzone del 1599. Dello stesso autore \u00e8 anche il dipinto sito sull'altare della cappella.\nLa cripta accoglie tre sculture che precedentemente erano site sulla facciata ed attribuite a Giovanni Pisano ed al Rubeus oltre alla Madonna lignea col Bambino, la Sedes Sapientiae, fino a qualche tempo fa conservata e venerata nella chiesa di Santa Maria in Camuccia.\nLungo il corridoio che fiancheggia il lato sinistro del duomo e accessibile dalla scalinata che conduce alla cripta \u00e8 presente una esposizione di arte sacra e del Tesoro della Cattedrale.\nOrgano a canne.\nNel braccio sinistro del transetto, si trova l'organo a canne. Lo strumento, che \u00e8 stato costruito negli anni sessanta del XX secolo dalla ditta organaria Pinchi, riutilizza parte del materiale fonico di un precedente strumento, opera di Angelo Morettini, risalente al 1841; l'organo attuale , a trasmissione elettrica, ha due tastiere di 61 note ciascuna ed una pedaliera concavo-radiale di 32. Esso composto di due corpi sonori: a pavimento, con mostra composta da canne del registro di principale, si trovano le canne relative al \"Grand'Organo\" (prima tastiera) ed al \"Pedale\"; sulla soprastante cantoria, entro la cassa barocca dell'organo Morettini, invece, si trovano le canne dell\"Espressivo\" (seconda tastiera)."}
{"id": "1225802", "revid": "287204", "url": "https://it.wikipedia.org/wiki?curid=1225802", "title": "Udult", "text": ""}
{"id": "1225803", "revid": "287204", "url": "https://it.wikipedia.org/wiki?curid=1225803", "title": "Aquult", "text": ""}
{"id": "1225804", "revid": "287204", "url": "https://it.wikipedia.org/wiki?curid=1225804", "title": "Humult", "text": ""}
{"id": "1225810", "revid": "729019", "url": "https://it.wikipedia.org/wiki?curid=1225810", "title": "Isole Donovan", "text": "Le isole Donovan (in inglese \"Donovan Islands\") sono un piccolo gruppo di 5 isole antartiche a circa 11 km dalla stazione Casey, nell'arcipelago Windmill.\nLocalizzate ad una latitudine di 66\u00b0 21' sud e ad una longitudine di 110\u00b024' est le isole sono state mappate per la prima volta mediante ricognizione aerea durante l'operazione Highjump e l'operazione Windmill, negli anni 1947-1948. Sono state intitolate dalla US-ACAN a J. Donovan, studioso dell\"'Administrative Officer of the Antarctic Division\" (Melbourne) e capo di numerose spedizioni scientifiche nelle isole Heard e Macquarie."}
{"id": "1225816", "revid": "185606", "url": "https://it.wikipedia.org/wiki?curid=1225816", "title": "Peazip", "text": ""}
{"id": "1225825", "revid": "486946", "url": "https://it.wikipedia.org/wiki?curid=1225825", "title": "Monticchio Bagni", "text": ""}
{"id": "1225826", "revid": "21880", "url": "https://it.wikipedia.org/wiki?curid=1225826", "title": "Dunga (zoologia)", "text": ""}
{"id": "1225827", "revid": "599013", "url": "https://it.wikipedia.org/wiki?curid=1225827", "title": "Naviglio della Melotta", "text": "Il Naviglio della Melotta (gi\u00e0 \"Naviglio Nuovo\") \u00e8 un canale artificiale della Lombardia il cui percorso si sviluppa parte in provincia di Bergamo e parte in provincia di Cremona.\nStoria.\nIl Naviglio della Melotta fu fatto scavare nel 1442 da Francesco Sforza (che aveva ricevuto in dote dalla sposa Bianca Maria Visconti tutto il territorio cremonese) con lo scopo di aumentare la capacit\u00e0 del gi\u00e0 esistente Naviglio Civico della Citt\u00e0 di Cremona per il trasporto di merci su imbarcazioni.La nuova via d'acqua, una volta completata, prese il nome di \"Naviglio Nuovo\" (mentre il ramo di Naviglio Civico che gi\u00e0 esisteva assunse la denominazione di \"Naviglio Vecchio\", o \"Naviglio di Casaletto\" dal nome di una delle localit\u00e0 attraversate).\nIdrografia.\nIl Naviglio della Melotta si diparte dal naviglio Civico a valle dell'abitato di Fontanella, nella bassa bergamasca. Dopo circa cinque chilometri di corso, entra in Territorio Cremasco, dove tocca il paese di Melotta (frazione di Casaletto di Sopra che d\u00e0 il nome al corso d'acqua).\nA valle di Melotta il canale inizia a scorrere incassato in una sorta di forra, incidendo il cosiddetto Pianalto di Romanengo, un rilievo a sommit\u00e0 tabulare (la cui altezza media \u00e8 tra i 10 e i 15 metri al di sopra del livello medio della pianura circostante) che i geologi hanno identificato come un relitto dell'antica pianura Padana formatosi in epoca pleistocenica prima dell'ultima glaciazione (W\u00fcrm).\nQuesto tratto del corso del Naviglio, per le caratteristiche peculiari dell'ambiente circostante, costituisce area protetta dalla Regione Lombardia a partire dal 1980 (\"Riserva naturale Naviglio di Melotta\").\nSuperato il pianalto, il canale si dirige verso sud-est, convergendo verso il ramo principale del Naviglio Civico di Cremona, nel quale confluisce presso l'abitato di Albera (frazione del comune di Salvirola)."}
{"id": "1225830", "revid": "1318658", "url": "https://it.wikipedia.org/wiki?curid=1225830", "title": "Raso (tessuto)", "text": "Il raso o satin \u00e8 un tessuto fine, lucido, uniforme, liscio, dalla mano morbida. Costruito con armatura a raso, in cui i punti di legatura sono radi e largamente distribuiti cos\u00ec da apparire nascosti.\nIl suo materiale d'elezione \u00e8 la seta, ma si pu\u00f2 realizzare anche in fibre artificiali come il rayon o fibre sintetiche come il poliestere; se realizzato, invece, in cotone deve subire, come finissaggio, una calandratura per conferirgli l'aspetto lucido.\nEtimologia.\nSe il sostantivo \"raso\" suggerisce un'origine del verbo \"radere\" (raso=rasato, reso liscio), il sostantivo \"satin\" si ricollega invece a un toponimo cinese.\nNel Medioevo, infatti, il satin era prodotto con la seta. Di conseguenza era molto caro e usato dalle classi abbienti. Divenne famoso in Europa nel XII secolo, e il termine deriva dalla principale citt\u00e0 portuale cinese di Quanzhou, punto d'appoggio per commercianti stranieri, visitata da Marco Polo e da Ibn Ba\u1e6d\u1e6d\u016b\u1e6da, il cui nome in arabo medievale era Zayton.. Tale identificazione fu contestata nel corso del XIX secolo, e alcuni studiosi preferivano associare la citt\u00e0 al grande porto di Xiamen. Le registrazioni amministrative cinesi tuttavia hanno chiarito il ruolo centrale ricoperto da Quanzhou e l'eccellenza del suo porto, rispetto al meno importante approdo di Xiamen.\nStoria.\nLa sua storia \u00e8 strettamente collegata a quella della seta, per millenni monopolio della Cina. Il raso era un tessuto molto pregiato, utilizzato per l'abbigliamento e l'arredamento. In particolare il damasco, il lampasso e il broccato, che hanno come sfondo il raso, dal medioevo vestirono e ornarono le corti europee.\nArmatura raso.\nIl raso \u00e8 una delle armature base insieme a tela e saia; ha slegature di trama lunghe, a evidente effetto di ordito sul diritto e di trama sul rovescio, d\u00e0 risultati migliori nei tessuti con alta riduzione e con filati serici. Segue un ordine di spostamento (scoccamento) superiore all'unit\u00e0, che viene coperto dagli orditi.\nRaso da cinque.\nLa pi\u00f9 piccola armatura a raso necessita di 5 licci.\nRaso da quindici.\nnecessita di 7 licci.\nRaso da otto.\nnecessita di 8 licci.\nRaso da nove.\nnecessita di 9 licci.\nTessuti di raso.\nIl raso \u00e8 adatto alla confezione di capi di abbigliamento fine come cravatte, biancheria intima, camicie, abiti femminili; si usa per fodere, tappezzeria e arredamento."}
{"id": "1225834", "revid": "21880", "url": "https://it.wikipedia.org/wiki?curid=1225834", "title": "Embletoniella", "text": ""}
{"id": "1225839", "revid": "21880", "url": "https://it.wikipedia.org/wiki?curid=1225839", "title": "Ennoia", "text": ""}
{"id": "1225841", "revid": "1573940", "url": "https://it.wikipedia.org/wiki?curid=1225841", "title": "Myja longicornis", "text": "Myja longicornis \u00e8 un mollusco nudibranco appartenente alla famiglia Facelinidae..\nDistribuzione e habitat.\nQuesta specie \u00e8 stata identificata nell'isola di Ambon, in Indonesia. Il suo areale si estende dalle Filippine a Papua Nuova Guinea."}
{"id": "1225842", "revid": "1573940", "url": "https://it.wikipedia.org/wiki?curid=1225842", "title": "Myja", "text": "Myja \u00e8 un genere di molluschi nudibranchi della famiglia Facelinidae..\nTassonomia.\nComprende le seguenti specie:"}
{"id": "1225843", "revid": "729019", "url": "https://it.wikipedia.org/wiki?curid=1225843", "title": "Scoglio Fitzpatrick", "text": "Lo scoglio Fitzpatrick (in inglese \"Fitzpatrick Rock\") \u00e8 un piccolo scoglio antartico facente parte dell'arcipelago Windmill.\nLocalizzato ad una latitudine di 66\u00b0 16' sud e ad una longitudine di 110\u00b030' est, al largo della costa Budd, \u00e8 stato mappato per la prima volta mediante ricognizione aerea durante l'operazione Highjump e l'operazione Windmill, negli anni 1947-1948. \u00c8 stato intitolata dallo US-ACAN al navigatore della USS Glacier (US Navy) J. A. Fitzpatrick, che prese parte all'esplorazione nella baia Newcomb nel febbraio 1957."}
{"id": "1225844", "revid": "834", "url": "https://it.wikipedia.org/wiki?curid=1225844", "title": "Ottone I di Monferrato", "text": ""}
{"id": "1225857", "revid": "21880", "url": "https://it.wikipedia.org/wiki?curid=1225857", "title": "Psiloceros claviger", "text": ""}
{"id": "1225859", "revid": "339392", "url": "https://it.wikipedia.org/wiki?curid=1225859", "title": "Psiloceros", "text": ""}
{"id": "1225860", "revid": "21880", "url": "https://it.wikipedia.org/wiki?curid=1225860", "title": "Pterochilus", "text": ""}
{"id": "1225863", "revid": "287204", "url": "https://it.wikipedia.org/wiki?curid=1225863", "title": "Arborg", "text": ""}
{"id": "1225865", "revid": "1573940", "url": "https://it.wikipedia.org/wiki?curid=1225865", "title": "Zatteria browni", "text": "Zatteria browni \u00e8 un mollusco nudibranchio della famiglia Fionidae. \u00c8 l'unica specie nota del genere Zatteria."}
{"id": "1225866", "revid": "200568", "url": "https://it.wikipedia.org/wiki?curid=1225866", "title": "Ritratto del principe Baltasar Carlos a cavallo", "text": "Il principe Baltasar Carlos a cavallo \u00e8 un dipinto a olio su tela (209x173 cm) realizzato nel 1635 circa dal pittore Diego Vel\u00e1zquez. \u00c8 conservato nel Museo del Prado.\nIl dipinto fu realizzato intorno al 1635 per il Sal\u00f3n de Reinos nel Palazzo Reale del Buen Retiro."}
{"id": "1225868", "revid": "29244", "url": "https://it.wikipedia.org/wiki?curid=1225868", "title": "Zatteria", "text": ""}
{"id": "1225870", "revid": "729019", "url": "https://it.wikipedia.org/wiki?curid=1225870", "title": "Isola Ford (Windmill)", "text": "L'isola Ford (in inglese \"Ford Island\") \u00e8 una piccola isola antartica facente parte dell'arcipelago Windmill.\nLocalizzata ad una latitudine di 66\u00b0 24' sud e ad una longitudine di 110\u00b030' est, l'isola \u00e8 lunga 2 km e si trova al largo della costa Budd. Dista poco pi\u00f9 di 3\u00a0km dall'isola Holl, tra l'isola O'Connor e l'isola Cloyd. La zona \u00e8 stata mappata per la prima volta mediante ricognizione aerea durante l'operazione Highjump e l'operazione Windmill, negli anni 1947-1948. \u00c8 stata intitolata dalla US-ACAN a Homer D. Ford, ufficiale fotografico dell'operazione Highjump."}
{"id": "1225872", "revid": "125593507", "url": "https://it.wikipedia.org/wiki?curid=1225872", "title": "Umberto Bindi", "text": "Fu uno dei pi\u00f9 grandi compositori della sua generazione e uno dei massimi esponenti della rinomata scuola genovese\".\"\nBiografia.\n\u00c8 nato a Bogliasco, in Provincia (ora Citt\u00e0 Metropolitana) di Genova, il 12 maggio 1932. Insieme a Bruno Lauzi, Gino Paoli, Fabrizio De Andr\u00e9 e Luigi Tenco \u00e8 uno dei maggiori esponenti della cosiddetta scuola genovese, un nucleo di artisti che rinnov\u00f2 profondamente la musica leggera italiana. Bindi in particolare \u00e8 quello meglio preparato musicalmente, e la sua propensione per una melodia elegante e per arrangiamenti sontuosi lo avvicinano ai cantanti da musica classica.\nLe sue migliori composizioni hanno i testi di un concittadino, il paroliere Giorgio Calabrese: con lui scrive \"Arrivederci\" (classificatasi seconda assoluta a \"Canzonissima 1959\"), \"Il nostro concerto\" (1960), in cui mette a frutto i suoi studi in un'introduzione strumentale lunga pi\u00f9 di 70 secondi e che raggiunge la prima posizione in classifica per 10 settimane, \"Vento di mare\", e \"Non mi dire chi sei\" (che partecip\u00f2 al Festival di Sanremo 1961).\nCon Gino Paoli scrive \"Il mio mondo\", \"Un ricordo d'amore\" e \"L'amore \u00e8 come un bimbo\".\nCon Franco Califano e Nisa scrive \"La musica \u00e8 finita\" (1967) per Ornella Vanoni e \"Per vivere\" (1968) per Iva Zanicchi.\n\"Il mio mondo\", tradotta in inglese da Carl Sigman con il titolo \"You're my world\" e cantata da interpreti come Cilla Black, Dionne Warwick, Tom Jones, Daryl Braithwaite, Guys'n'Doll e Helen Reddy, raggiunge il primo posto nelle classifiche dei singoli in Australia (due volte), Belgio, Messico, Olanda, Sud Africa e Regno Unito. Nelle versioni francese e spagnola, entrambe cantate da Richard Anthony, \"Il mio mondo\" raggiunge anche il primo posto in Francia e Spagna. \nMa nonostante i riconoscimenti internazionali, col passare del tempo, Bindi incontra sempre maggiori difficolt\u00e0 nell'ambiente musicale, in parte per la scarsa richiesta di compositori dotati del suo tocco raffinato, ma soprattutto a causa della discriminazione dovuta alla sua omosessualit\u00e0. Come raccont\u00f2 egli stesso al Festival di Sanremo 1996 i suoi problemi cominciarono su quello stesso palco, nel 1961, quando i giornali parlarono non della melodia che aveva scritto ma dell'anello che portava al dito. Attiva la collaborazione con il paroliere Alberto Testa, tra le canzoni composte insieme \"Basta una volta\" e \"Riviera\" (1961).\nNel 1972 pubblica per la West Record l'album \"Con il passare del tempo\", con arrangiamenti di Bill Conti. La prima canzone dell'album, \"Io e la musica\", con testo di Bruno Lauzi, \u00e8 una canzone autobiografica, in cui parla della musica che ha alleviato i suoi dolori. In essa torna il tema musicale de \"Il nostro concerto\". Nel 1973 l'amico e paroliere Giorgio Calabrese scrive per lui un programma in onda sul secondo canale della Rai, intitolato come l'ultimo suo LP che va a presentare, \"Con il passare del tempo\". In questo programma, della durata di 38 minuti, Bindi conversa con lo stesso Calabrese parlando del suo carattere \"non proprio popolaresco\", dicendo che neppure il night club gli \u00e8 congeniale; parla di come ha affrontato il trascorrere del tempo, e dice che il suo discorso in musica non \u00e8 finito, e vuole che lo lascino parlare e soprattutto che ci sia qualcuno disposto ad ascoltare. La conversazione \u00e8 pretesto per eseguire alcuni dei brani contenuti nel disco.\nNel 1975 la sua vita \u00e8 sconvolta dalla tragica e controversa morte della madre, uccisa da un colpo di fucile sparato accidentalmente da un conoscente, mentre Bindi era fuori per lavoro, nella villa affittata sei mesi prima a Rocca di Papa (Roma). Partecipa nel 1976 al programma della Rai \"Adesso musica\" per presentare il suo nuovo LP \"Io e il mare\", che contiene ben quattro brani strumentali. Gli arrangiamenti, raffinati e pieni di trovate originali, sono del chitarrista Bruno Battisti D'Amario. L\u00ec ribadisce di non essere un cantante, ma un compositore che scrive canzoni, e afferma che i brani strumentali del disco forse sono pi\u00f9 importanti delle canzoni; suona al piano una parte del brano strumentale \"L'alba\" sovrapponendosi al brano del disco. Quindi esegue \"Io e il mare\" (testo di Bruno Lauzi) al pianoforte, su base musicale.\nNel 1982 viene pubblicato l'album \"D'ora in poi\": il poeta Sergio Bardotti scrive i testi dell'album, lo realizza e lo produce. Nel 1985 Alfredo Rossi, che negli anni sessanta non gli aveva dato fiducia, realizza uno dei primi omaggi discografici dedicati a un artista ancora vivente: nasce cos\u00ec l'album \"Bindi\", nel quale Bindi canta insieme a Loredana Bert\u00e8, Antonella Ruggiero dei Matia Bazar, Anna Identici, Fiorella Mannoia, Ornella Vanoni, Celeste, S\u00f4nia Braga e il Gruppo Vocale Kappy Y Nerey. Degna di nota la partecipazione, insieme con Gino Paoli, al programma Rai \"Cantautori e\u2026\" condotto da Bruno Lauzi nel 1986: il tema della puntata, in cui Bindi esegue \"Riviera\" e \"Io e il mare\", \u00e8 appunto il mare. Nel 1988 rivela con commozione al \"Maurizio Costanzo Show\" la sua omosessualit\u00e0 che fu determinante per la sua emarginazione negli anni sessanta. Nel 1989 partecipa al programma televisivo \"Una rotonda sul mare\" condotta da Red Ronnie, in cui vince il duello contro lo sfidante Gian Pieretti interpretando al pianoforte, con un raffinato e nuovo arrangiamento, \"Arrivederci\". Nello stesso anno rivela di essere stato scartato da Sanremo, alle cui selezioni si era presentato con una delle sue canzoni pi\u00f9 struggenti: \"C'\u00e8 voluto tempo (per imparare a vivere da solo)\".\nIncontra nel 1990 al festival di Recanati il cantautore Ernesto Bassignano, con cui scrive nuove canzoni. Nel novembre 1993 con l'amico Bruno Martino, autore con lui negli anni sessanta della canzone \"Storia al mare\", al teatro Flaiano in Roma tiene venti serate di uno spettacolo chiamato \"Due vite e un pianoforte\", con la regia di Walter Manfr\u00e8. Viene realizzato un CD dal significativo titolo di \"Il 'nostro' concerto\", che contiene le versioni dell'album del 1985 delle sue canzoni. Incontra Renato Zero che ascolta i numerosi brani che Bindi aveva nel cassetto e decide di produrre un disco. Bindi partecipa cos\u00ec al Festival di Sanremo 1996, con la canzone \"Letti\" con i New Trolls, pubblicando il CD \"Di coraggio non si muore\" (l'album contiene \"\u00c8 tutto qua\", cantata da Renato Zero e \"L'approdo\", con introduzione parlata sempre di Zero). Sempre in quell'anno esce l'antologia \"Il mio mondo\", incentrata sempre e solo sui brani degli anni sessanta.\nNel 2000 BMG Ricordi e Ricordi pubblicano \"Umberto Bindi\", un doppio CD della serie \"Flashback: I grandi successi originali\". L'album, inizialmente venduto solo nei cataloghi per corrispondenza, dopo la scomparsa del musicista appare anche nei negozi musicali. Anche questo CD contiene solo la prima produzione del compositore. A causa di annosi problemi col fisco vive gli ultimi due anni della sua vita in povert\u00e0; ad aggravare la situazione ci sono i problemi di salute: \u00abDa due anni ho un rene fuori uso, quattro by-pass, un'angioplastica, il fegato che non funziona, con un principio di cirrosi. Ma il vero guaio \u00e8 una debolezza terribile e quell'acqua che mi si forma dappertutto e che mi devono togliere con la siringa\u00bb, confesser\u00e0 a \"Corriere della Sera\".\nGino Paoli nell'aprile 2002 lancia su \"Il Messaggero\" un appello perch\u00e9 a Bindi siano concessi i benefici della legge Bacchelli a sostegno degli artisti. L'appello incontra il favore di molti. Il vitalizio sar\u00e0 in effetti prontamente concesso, ma ormai \u00e8 troppo tardi: la morte coglie Bindi poco pi\u00f9 di un mese dopo, la sera del 23 maggio 2002, nell'ospedale Spallanzani di Roma.\nTra i riconoscimenti postumi, da segnalare \u00e8 quello di Gino Paoli in occasione del Festival di Sanremo 2014, nel quale, esibendosi come ospite assieme a Danilo Rea, cant\u00f2 \"Il nostro concerto\", ricordando l'amico di sempre come \"un uomo gentile, buono e un grande artista\", \"massacrato, deriso, umiliato e poi dimenticato\".\nIl medesimo omaggio Gino Paoli lo tributa a Umberto Bindi esibendosi con Claudio Baglioni, accompagnati al pianoforte da Danilo Rea, durante la terza serata del Festival di Sanremo 2018.\nTelevisione.\nNel 1962 Umberto Bindi partecip\u00f2 a una serie di \"sketch\" della rubrica pubblicitaria televisiva \"Carosello\" pubblicizzando la Dieta Salus della Cynamid."}
{"id": "1225878", "revid": "599013", "url": "https://it.wikipedia.org/wiki?curid=1225878", "title": "Federica Ciampoli", "text": "Ala/Pivot di 190\u00a0cm, ha giocato in Serie A1 con Parma, Varese, Chieti e Schio ed \u00e8 stata capitano della Nazionale italiana.\nCarriera.\nDotata di notevoli mezzi fisici, ha mosso i primi passi nella societ\u00e0 cestistica della Despar Pescara, esordendo in A1 nel 1995 a soli 15 anni.\nSuccessivamente il trasferimento al Basket Parma, per poi approdare alla Valtarese 2000 (A2) nella stagione 1997-98, risultando la miglior rimbalzista (150) e la miglior realizzatrice (298).\nHa disputato la stagione 1999-2000 nel Varese (A2), ottenendo il titolo di \"MVP Giovane 2000\", e quella successiva nel Cus Chieti.\nDal 2002 al 2005 ha vestito la canotta della Meverin Parma, partecipando nel 2004 alla serie play-off e disputando diverse competizioni internazionali per club.\nAttualmente milita nella formazione del Famila Schio con la quale ha vinto lo \"scudetto\" 2006 e la \"Supercoppa\" 2005 e 2006, con la quale ha disputato anche l'Eurolega, la maggiore competizione europea riservata alle migliori formazioni continentali.\nNotevole il suo curriculum anche nelle nazionali giovanili: 19 gare in quella Cadette (84 punti), 17 gare in quella Juniores (194 punti) e 8 in quella Under 20 (89 punti).\nHa vinto la medaglia d'argento agli Europei Cadette di Cetniewo (1995) ed ha partecipato ai XVIII Campionati Europei Juniores in Turchia (1998). Nel 2003 medaglia d'argento alle Universiadi di Taegu (Corea del Sud) Nel 1999 Europeo Under 20 (Repubblica Ceca) e nel 2001 medaglia d'argento ai Giochi del Mediterraneo Under 20. Campione del Mondo Adidas Streetball 1997 e 1998, medaglia d'argento alle Universiadi 2003 e Supercoppa italiana 2002.\nCon la maglia azzurra ha fatto il suo esordio il 28 novembre 1999 nella gara contro la Russia realizzando 2 punti; la sua miglior prestazione risulta essere di 17 punti nella gara contro l'Ungheria alle Universiadi del 2003.\nCon l'Italia, della quale riveste il titolo di capitano, nel corso dell'estate 2005 ha disputato le qualificazioni per la 30\u00aa Edizione dei Campionati Europei e nell'estate 2006 ha disputato anche il trofeo delle 10 nazioni (Chieti) in preparazione alla prossima edizione dei Campionati europei di basket femminile che si svolgeranno dal 24 settembre al 5 ottobre 2007 nelle sedi di Chieti, Vasto, Ortona e Lanciano.\nHa inoltre conseguito il diploma di ragioneria e si \u00e8 laureata presso la Facolt\u00e0 di Economia e Commercio.\nIl 3 aprile 2008 ha vinto l'EuroCup, in seguito alla vittoria di Schio a Mosca per 78-69.\nInoltre il 3 maggio 2008 ha conquistato lo scudetto nel campionato italiano con il Famila Wuber Schio battendo in finale la Phard Napoli per 78-65."}
{"id": "1225879", "revid": "1305772", "url": "https://it.wikipedia.org/wiki?curid=1225879", "title": "Isola Ford", "text": "Diverse localit\u00e0 si chiamano isola Ford tra cui:"}
{"id": "1225881", "revid": "438678", "url": "https://it.wikipedia.org/wiki?curid=1225881", "title": "I sette fratelli Cervi", "text": "I sette fratelli Cervi \u00e8 un film del 1968, diretto da Gianni Puccini e ispirato a un fatto realmente accaduto della Resistenza italiana, concernente i fratelli Cervi.\nIl regista Gianni Puccini mor\u00ec pochi mesi dopo la fine delle riprese.\nIl film fu a lungo boicottato dalla censura preventiva.\nL'aiuto regista del film era Gianni Amelio, qui alla terza collaborazione con Gianni Puccini.\nTrama.\nEmilia-Romagna, 1943, durante la seconda guerra mondiale i sette fratelli Cervi, Agostino, Aldo, Antenore, Ettore, Ferdinando, Gelindo e Ovidio, contadini di Campegine, in provincia di Reggio Emilia, di estrazione cattolica e fortemente antifascisti, formarono, insieme al padre Alcide, la cosiddetta \"Banda Cervi\", che comp\u00ec azioni di guerriglia contro i fascisti e contro i tedeschi.\nCatturati dopo che il loro casale fu circondato da numerose forze nemiche furono imprigionati a Reggio Emilia e, il mattino del 28 dicembre 1943, tutti fucilati al poligono di tiro della citt\u00e0 dai fascisti per rappresaglia, insieme ad un compagno di prigionia."}
{"id": "1225892", "revid": "78273", "url": "https://it.wikipedia.org/wiki?curid=1225892", "title": "Filippo Arrideo", "text": ""}
{"id": "1225893", "revid": "75142", "url": "https://it.wikipedia.org/wiki?curid=1225893", "title": "Selfoss (comune)", "text": ""}
{"id": "1225894", "revid": "146644", "url": "https://it.wikipedia.org/wiki?curid=1225894", "title": "Ford Island", "text": ""}
{"id": "1225895", "revid": "146644", "url": "https://it.wikipedia.org/wiki?curid=1225895", "title": "Ford island", "text": ""}
{"id": "1225900", "revid": "1371684", "url": "https://it.wikipedia.org/wiki?curid=1225900", "title": "A destra. Media distanza. Studio per la Grande-Jatte", "text": "A destra. Media distanza. Studio per la Grande-Jatte (\u00c0 droite. Moyenne distance. \u00c9tude pour la Grande-Jatte) \u00e8 un dipinto a olio su tavola (15,2x24 cm) realizzato nel 1884 dal pittore Georges-Pierre Seurat. \u00c8 conservato nel Mus\u00e9e d'Orsay di Parigi.\nPrima di realizzare uno dei suoi capolavori, la Grande-Jatte, Seurat realizz\u00f2 numerosi studi sezionando il dipinto in diverse parti."}
{"id": "1225903", "revid": "767487", "url": "https://it.wikipedia.org/wiki?curid=1225903", "title": "Thunder Alley (film 1967)", "text": "Thunder Alley \u00e8 un film del 1967 diretto da Richard Rush.\nNonostante sia considerato uno dei peggiori film di automobili degli anni sessanta, \u00e8 stato recentemente rivalutato dalla critica internazionale perch\u00e9 riportato alla luce dal regista statunitense Quentin Tarantino, che ha addirittura riutilizzato un pezzo della colonna sonora in \"A prova di morte\", una pellicola omaggio ai film d'exploitation ed ai B-movie.\nTrama.\nTommy Callahan (Fabian) \u00e8 un pilota di auto da corsa che soffre di continue amnesie e provoca incidenti - a volte mortali - causati da queste. Dopo l'ennesimo incidente, Tommy viene squalificato e dunque cerca di riscattarsi e tornare nel mondo delle autovetture.\nRiprese.\nIl film venne girato nella popolare spiaggia di Daytona Beach, in Florida."}
{"id": "1225905", "revid": "6923", "url": "https://it.wikipedia.org/wiki?curid=1225905", "title": "Bertone Stile", "text": ""}
{"id": "1225906", "revid": "121099", "url": "https://it.wikipedia.org/wiki?curid=1225906", "title": "Bertone s.p.a.", "text": ""}
{"id": "1225908", "revid": "729019", "url": "https://it.wikipedia.org/wiki?curid=1225908", "title": "Isole Frazier", "text": "Le isole Frazier (in inglese \"Frazier Islands\") sono un piccolo gruppo di isole antartiche che delimitano la parte orientale della baia Vincennes, nell'arcipelago Windmill.\nLocalizzate ad una latitudine di 66\u00b0 13' sud e ad una longitudine di 110\u00b009' est le isole sono luogo di nidificazione per numerose Procellariidae e sono state mappate per la prima volta mediante ricognizione aerea durante l'operazione Highjump e l'operazione Windmill, negli anni 1947-1948. Sono state intitolate dalla US-ACAN al comandante della US Navy P. W. Frazier che ha partecipato all'operazione Deepfreeze."}
{"id": "1225909", "revid": "155634", "url": "https://it.wikipedia.org/wiki?curid=1225909", "title": "Legadue 2004-2005", "text": "Il campionato di Legadue di pallacanestro maschile 2004-2005 \u00e8 stato il quarto organizzato in Italia.\nRispetto alla stagione precedente, il numero delle societ\u00e0 aumenta: sono sedici quelle che partecipano alla stagione regolare, inserite in un girone all'italiana con partite di andata e ritorno. Al termine delle trenta giornate, la prima viene promossa in Serie A e le ultime due retrocedono in Serie B1. Le squadre classificatesi tra il secondo e il nono posto si giocano la seconda promozione tramite i play-off, al meglio di cinque gare.\nVince il campionato l'Upea Capo d'Orlando, per la prima volta ammessa alla massima serie; i play-off sono invece ad appannaggio della Virtus Bologna, che ritorna in A a due anni dall'esclusione per motivi economici."}
{"id": "1225910", "revid": "830939", "url": "https://it.wikipedia.org/wiki?curid=1225910", "title": "Scoop (serie televisiva)", "text": "Scoop \u00e8 una serie tv Qu\u00e9b\u00e9coise del 1992-1995 ideata da \"Fabienne Larouche\" e \"R\u00e9jean Tremblay\", realizzata dal regista George Mihalka. La serie \u00e8 divisa in quattro stagioni per un totale di 52 puntate da 55 minuti l'una, \u00e8 stata distribuita in Canada a cura della CBC dal 1992 al 1995.\nTrama.\nLa serie racconta le avventure e la vita di Michael Gagn\u00e9 (l'attore canadese Roy Dupuis) che si innamora di Stephanie Rousseau (Macha Grenon), figlia del direttore del giornale al quale lavora, entrambi giornalisti del quotidiano di Montr\u00e9al l\"'Express\". La coppia innamorata si trova a vivere le dure battaglie professionali nell'ufficio ed anche a letto. A seguito di varie incomprensioni, Michael lascia Stephanie subito dopo la nascita di Francis, il loro bimbo, per andare a vivere da solo. Il giornale si trova a vivere un momento economico difficile; il suo scrittore di maggior successo, Lionel Rivard (R\u00e9my Girard), deve affrontare il suo problema d'alcolismo ed iniziano ad emergere varie gelosie tra colleghi. Michael decide di andare trovare il padre che lo aiuta ad avere una miglior visione della vita e del suo rapporto con la compagna. Stephanie nel frattempo riesce ad avere la sua opportunit\u00e0 di successo, concessagli dal padre, Emile Rousseau (Claude Leveille), dopo l'arrivo di un nuovo direttore che sospetta essere una spia interessata a sottrargli il giornale.\nIn seguito Stephanie, che eredita il giornale dal padre, Michael che si \u00e8 riunito alla famiglia ed altri collaboratori cercano di far sopravvivere l\"'Express\" nel mercato ormai saturo dei giornali; nonostante le gravi perdite economiche, Stephanie cerca di dimostrare al padre di essere in grado di occuparsi del giornale, ma viene rapita da alcuni malviventi che chiedono al ricco padre il riscatto. Michael riuscir\u00e0 a liberare la sua compagna ma in seguito lei non riuscir\u00e0 pi\u00f9 a vivere come prima, continuamente impaurita tanto che Michael decider\u00e0 di spostarsi con la famiglia nella residenza del padre di lei, protetta come una vera fortezza ad ovest di Montr\u00e9al. Stephanie sospetta dell'accaduto il giornale suo rivale e concorrente, ma non ha il tempo di agire che altre disgrazie incombono: Michael infatti rimane imprigionato con dei lavoratori in una miniera, ma riesce a sopravvivere ed uscire, Emile Rousseau invece subisce un grave incidente d'elicottero a seguito del quale diventa paraplegico. Stephanie successivamente scopre di avere una quarta sorella, nata da una relazione del padre con un'altra donna e nel frattempo deve sempre lottare, assieme al figlio Francis, per far sopravvivere il suo giornale. Michael in tutto questo si sente intrappolato nel mondo dei Rousseau dove la compagna ed il figlio sono ereditieri di una grande fortuna e per questo teme di perderli."}
{"id": "1225920", "revid": "118834", "url": "https://it.wikipedia.org/wiki?curid=1225920", "title": "Fran\u00e7ois Joseph Talma", "text": ""}
{"id": "1225922", "revid": "106456", "url": "https://it.wikipedia.org/wiki?curid=1225922", "title": "Ananda Coomaraswamy", "text": "Biografia.\n\u00c8 considerato uno dei principali studiosi dell'arte indiana e, pi\u00f9 in genere, dei rapporti tra la civilt\u00e0 simbolica orientale e quella occidentale. \nIn oltre mille scritti, pubblicati tra il 1904 e il 1947, ha indagato svariati aspetti legati al pensiero, ai riti, alla simbologia, facendo sempre ricorso a una straordinaria erudizione fondata sull'accurata analisi filologica dei testi e delle opere artistiche.\nLa sua concezione rigorosamente applicativa dell'arte, mutuata dalla cultura orientale, esclude il puro compiacimento estetico, spiegandone approfonditamente le ragioni.\nNel 1902 spos\u00f2 la fotografa inglese Ethel Mary Partridge, dalla quale divorzi\u00f2 nel 1913, sposandosi in seconde nozze con il mezzosoprano Ratan Devi (al secolo Alice Richardson), con cui ebbe il figlio Narada e la figlia Rohini. Dopo l'arrivo negli Stati Uniti (1922) divorzi\u00f2 anche da quest'ultima, sposando l'artista americana Stella Bloch. La coppia divorzi\u00f2 nel 1930. Il 18 novembre dello stesso anno Coomaraswamy spos\u00f2 in quarte nozze Luisa Runstein; dalla loro unione nacque il figlio Rama Ponnambalam. \nDal 1933 fino alla morte fu Fellow for Research in Arte Indiana, Persiana e musulmana presso il Museum of Fine Arts di Boston."}
{"id": "1225923", "revid": "599013", "url": "https://it.wikipedia.org/wiki?curid=1225923", "title": "Rick Hunter", "text": ""}
{"id": "1225924", "revid": "1086846", "url": "https://it.wikipedia.org/wiki?curid=1225924", "title": "Associazione Calcio Milan 1958-1959", "text": "Questa voce raccoglie le informazioni riguardanti lAssociazione Calcio Milan nelle competizioni ufficiali della stagione 1958-1959.\nStagione.\nNella stagione 1958-1959 la panchina rossonera \u00e8 affidata a Luigi Bonizzoni, mentre Gipo Viani rimane al Milan in qualit\u00e0 di direttore tecnico. Il trevisano ricoprir\u00e0 questo ruolo fino alla stagione 1964-1965. Partito Cucchiaroni, dal Palmeiras arriva l'attaccante Jos\u00e9 Altafini che si rende protagonista nella sua prima stagione segnando 28 reti, mentre Sandro Salvadore viene aggregato dalle giovanili. L'altro rinforzo per i rossoneri \u00e8 il mediano Vincenzo Occhetta.\nIn campionato il club balza subito in testa, ma alla sesta giornata la sconfitta contro il Lanerossi Vicenza costa ai rossoneri il primo posto, ceduto alla Fiorentina. Due settimane dopo, il 16 novembre, i Diavoli espugnano al novantesimo minuto il campo dei campioni uscenti della Juventus al termine di una gara conclusa sul 4-5, e agganciano i viola in vetta. Le due squadre danno cos\u00ec vita a un duello che dura fino alla fine del girone d'andata concluso dal Milan in cima alla classifica. Il primato dei rossoneri dura poco poich\u00e9 una settimana dopo le due contendenti sono nuovamente in testa a pari punti.\nIl girone di ritorno continua sulla falsariga del primo con Milan e Fiorentina che si contendono il primo posto: con la vittoria nello scontro diretto a Firenze, i rossoneri superano i viola, ma il pareggio interno contro la Spal, una settimana dopo, vanifica tutto. Per la svolta si deve aspettare ancora una settimana: il 26 aprile sempre la Spal espugna Firenze, mentre il Diavolo pareggia 3-3 contro il ultimo in classifica. Durante la gara si scatena una rissa che spedisce in infermeria due giocatori rossoneri, ma il Giudice Sportivo non assegna la vittoria a tavolino al Milan che riesce comunque a mantenere il punto di vantaggio fino alla fine.\nBattendo per 7-0 l'Udinese i rossoneri si laureano Campioni d'Italia con un turno d'anticipo distaccando la Fiorentina di 3 lunghezze: \u00e8 il settimo titolo nazionale della storia rossonera, il quarto da quando \u00e8 stato introdotto il \"girone unico\".\nIn Coppa Italia il Milan viene eliminato per il secondo anno consecutivo dal Bologna, questa volta agli ottavi di finale.\nOrganigramma societario.\nArea direttiva\nArea tecnica\nRisultati.\nCoppa Italia.\nNell'annata 1958-1959 furono disputate due diverse edizioni della Coppa Italia, che venne reintrodotta dalla FIGC dopo 15 anni. La Coppa Italia 1958 ebbe inizio prima che cominciasse la Serie A 1958-1959, mentre la Coppa Italia 1958-1959 venne organizzata durante il campionato. Questo fu dovuto alla volont\u00e0 dell'UEFA di introdurre una nuova competizione europea a cui avrebbero dovuto partecipare le vincitrici delle coppe nazionali: la Coppa delle Coppe. Le prime partite della Coppa Italia 1958 fanno quindi parte della stagione sportiva 1957-1958."}
{"id": "1225928", "revid": "124513497", "url": "https://it.wikipedia.org/wiki?curid=1225928", "title": "Alte Bibliothek", "text": "L'Alte Bibliothek (in italiano \"Biblioteca vecchia\"), nota anche come \"Kommode\" (com\u00f2 o cassettone) per la sua forma, \u00e8 un'antica biblioteca di Berlino. Oggi ospita invece la facolt\u00e0 di legge della Humboldt Universit\u00e4t.\n\u00c8 posta sotto tutela monumentale (\"Denkmalschutz\").\nArchitettura.\nLa biblioteca venne progettata da Georg Christian Unger in stile barocco ed iniziata a costruire nel 1775, per ospitare la \"Biblioteca Reale\". Unger per il suo progetto si ispir\u00f2 ad un precedente progetto, mai realizzato, che l'architetto Joseph Emanuel Fischer von Erlach aveva pensato per l'ampliamento del Hofburg a Vienna. L'edificio presenta una facciata concava, da cui il soprannome, che presenta tre rientranze che ne accentuano l'aspetto arrotondato. Queste tre rientranze presentano sulla sommit\u00e0 tre file di lesene corinzie."}
{"id": "1225929", "revid": "451735", "url": "https://it.wikipedia.org/wiki?curid=1225929", "title": "Legadue 2002-2003", "text": "Il Campionato di Legadue di pallacanestro maschile 2002-2003 \u00e8 stato il secondo organizzato in Italia.\nLe quattordici societ\u00e0 si incontrano in una regular season (girone all'italiana) con partite di andata e ritorno ed una seconda fase di altre sei giornate detta \"ad orologio\". Al termine della stagione regolare, le ultime due retrocedono in Serie B d'Eccellenza, mentre le prime otto si giocano un'unica promozione ai play-off."}
{"id": "1225930", "revid": "949200", "url": "https://it.wikipedia.org/wiki?curid=1225930", "title": "Angolo di una darsena, Honfleur", "text": "Angolo di una darsena, Honfleur (Coin d'un bassin, Honfleur) \u00e8 un dipinto a olio su tela (81 \u00d7 65\u00a0cm) realizzato nel 1886 dal pittore Georges-Pierre Seurat. \u00c8 conservato nel Museo Kr\u00f6ller-M\u00fcller di Otterlo.\nSeurat dipinse questo quadro durante una viaggio a Honfleur nell'estate del 1886."}
{"id": "1225934", "revid": "287204", "url": "https://it.wikipedia.org/wiki?curid=1225934", "title": "Thunder Alley", "text": ""}
{"id": "1225935", "revid": "110157", "url": "https://it.wikipedia.org/wiki?curid=1225935", "title": "\u00c1sahreppur", "text": "\u00c1sahreppur \u00e8 un comune islandese della regione di Su\u00f0urland."}
{"id": "1225937", "revid": "1005847", "url": "https://it.wikipedia.org/wiki?curid=1225937", "title": "Universit\u00e0 del Litorale", "text": "L'Universit\u00e0 del Litorale (in sloveno Univerza na Primorskem; ufficialmente con denominazione bilingue sloveno-italiano) \u00e8 un'universit\u00e0 pubblica slovena con sede a Capodistria, fondata nel 2003.\nStoria.\nI primi tentativi di fondare un'universit\u00e0 slovena nella zona del Litorale risalgono al primo decennio del Novecento, con la proposta da parte dello studioso goriziano Henrik Tuma di creare un'universit\u00e0 bilingue italo-slovena a Trieste. I primi passi concreti si dettero comunque solo in seguito all'indipendenza della Slovenia, nel 1991, quando fu proposta la creazione di un terzo polo universitario sloveno, oltre a Lubiana e Maribor, nella Slovenia occidentale. Nel 1992 venne perci\u00f2 formato il primo gruppo di ricerca e nel 1994 venne fondato il Centro di ricerche scientifiche di Capodistria. Nel 1996 si form\u00f2 il Centro per gli studi universitari a Capodistria, con il duplice ruolo di facilitare lo sviluppo dell'educazione universitaria nella zona del Litorale e dell'Istria slovena e di preparare le basi giuridiche e legali per la fondazione dell'universit\u00e0.\nNel gennaio del 2003, il Parlamento sloveno approv\u00f2 il decreto di fondazione dell'Universit\u00e0 che cominci\u00f2 con il proprio operato nel marzo dello stesso anno.\nEssendo situata la sede principale dell'universit\u00e0 nella zona bilingue del comune di Capodistria, per legge il nome dell'istituzione doveva essere bilingue, ma la Camera di Stato slovena stabil\u00ec che il nome ufficiale italiano dovesse essere \"Universit\u00e0 della Primorska\". Solo dopo una serie di ricorsi dei rappresentanti della minoranza italiana in Slovenia, il nome venne modificato in \"Universit\u00e0 del Litorale\". Tuttavia, non sono mai stati attivati insegnamenti in lingua italiana: i corsi di laurea sono in maggioranza in sloveno e tre corsi sono in lingua inglese (Matematica 1\u00b0 ciclo, Management 2\u00b0 ciclo, Turismo 2\u00b0 ciclo).\nIl terzo e attuale rettore dell'ateneo capodistriano \u00e8 il matematico Dragan Maru\u0161i\u010d."}
{"id": "1225939", "revid": "1784938", "url": "https://it.wikipedia.org/wiki?curid=1225939", "title": "Lusso, calma e volutt\u00e0", "text": "Lusso, calma e volutt\u00e0 (Luxe, calme et volupt\u00e9) \u00e8 un dipinto a olio su tela (98x118 cm) realizzato nel 1904 da Henri Matisse. Il pittore ne dipinse due versioni (la seconda \u00e8 del 1907).\nL'opera \u00e8 conservata al Mus\u00e9e d'Orsay di Parigi ed \u00e8 firmata \"HENRI MATISSE\". Il titolo deriva da un verso della poesia \"Invito al viaggio\" di Charles Baudelaire.\nStoria.\nEsposto per la prima volta a Parigi al Salon de la Soci\u00e9t\u00e9 des artistes ind\u00e9pendants nel 1905, il dipinto \u00e8 stato acquistato da Paul Signac, l'artista amico di Matisse e in parte responsabile dell'avvicinamento di quest'ultimo alla tecnica divisionista attraverso lo scritto \"D'Eug\u00e8ne Delacroix au n\u00e9o-impressionnisme\" pubblicato nel 1899.\nDescrizione.\nIl soggetto della composizione associa il tema delle \"bagnanti\" a quello della \"colazione sull'erba\", ispirandosi al quadro di Manet e alle \"Bagnanti\" di Paul C\u00e9zanne.Questo rappresenta un'utopistica visione dell'eden in cui uomo e natura vivono felicemente."}
{"id": "1225940", "revid": "287204", "url": "https://it.wikipedia.org/wiki?curid=1225940", "title": "Asahreppur", "text": ""}
{"id": "1225942", "revid": "1305772", "url": "https://it.wikipedia.org/wiki?curid=1225942", "title": "Area naturale protetta di interesse locale", "text": "Le aree naturali protette di interesse locale (ANPIL) sono aree naturali inserite in ambiti territoriali intensamente antropizzati, che necessitano di azioni di conservazione, restauro o ricostituzione delle originarie caratteristiche ambientali e che possono essere oggetto di progetti di sviluppo ecocompatibile.\nLe ANPIL sono istituite e gestite in base alla Legge della Regione Toscana n. 49/1995, e sono inserite nella rete di aree protette assieme a parchi regionali e provinciali e riserve naturali. I Comuni o le Comunit\u00e0 montane esercitano le funzioni relative alla gestione delle aree protette di interesse locale."}
{"id": "1225943", "revid": "3732", "url": "https://it.wikipedia.org/wiki?curid=1225943", "title": "Dublin Core Metadata Initiative", "text": ""}
{"id": "1225947", "revid": "2128848", "url": "https://it.wikipedia.org/wiki?curid=1225947", "title": "Rivalit\u00e0 Bartali-Coppi", "text": "La rivalit\u00e0 Bartali-Coppi, termine con cui ci si riferisce al dualismo tra i ciclisti italiani Gino Bartali e Fausto Coppi, \u00e8 stata nel secondo dopoguerra uno degli argomenti, sportivi e non, pi\u00f9 dibattuti d'Italia: tale rivalit\u00e0, tra due delle prime e pi\u00f9 grandi personalit\u00e0 \"mitizzate\" dello sport italiano, fu una delle pi\u00f9 famose nel mondo dei pedali \u2013 insieme a quella tra Binda, Girardengo e Guerra prima, e tra Moser e Saronni poi \u2013, nonch\u00e9 di tutto lo sport italiano (che a quell'epoca si accendeva anche sui duelli motoristici fra Gilera e Guzzi), riempiendo per oltre un decennio le cronache sportive e mondane della nazione, contribuendo in modo fondamentale a rendere il ciclismo uno sport di massa al centro dell'attenzione dei mass-media..\nBartali e Coppi sono stati forse i pi\u00f9 importanti ciclisti italiani di sempre, nonch\u00e9 figure di assoluto primo piano nel panorama sportivo mondiale degli anni 1940 e 1950, con Bartali che divenne professionista nel 1934 mentre Coppi, pi\u00f9 giovane di cinque anni, nel 1939: fino al 1954, anno di ritiro di Bartali, i due si diedero battaglia dominando la scena, vincendo otto Giri d'Italia (rispettivamente 5 Coppi e 3 Bartali), conquistando 39 tappe (22 Coppi, 17 Bartali), 4 Tour de France (due a testa), sette Milano-Sanremo (4 Bartali, 3 Coppi), pi\u00f9 numerose altre competizioni per un totale di 124 vittorie di \"Ginettaccio\" Bartali e 122 dell\"Airone\" Coppi.\nAll'epoca la rivalit\u00e0 tra i due campioni fu vista anche come una metafora per la suddivisione sociale e politica del paese, diviso tra movimenti di ispirazione laica, impersonati da Coppi, e d'influenza cattolica, che Bartali rappresentava con la sua devozione e i suoi riti della tradizione popolare. Con le prime elezioni della neonata Repubblica Italiana, Coppi e Bartali divennero i simboli dei due principali fronti politici in lizza, il Partito Comunista Italiano e la Democrazia Cristiana: Coppi era definito \"comunista\", mentre Bartali era il \"democristiano\". Questa divisione era soprattutto strumentale, e poco aderente alla realt\u00e0 dei fatti: Coppi e Bartali insieme erano stati ricevuti dal papa. Tuttavia, la forte immagine cattolica-democristiana di Bartali necessitava una figura in antitesi che rappresentasse i movimenti socialisti, per cui Coppi venne eletto a simbolo dei partiti di quest'area, che si identificavano anche con la laicit\u00e0 del campione.\nStoria.\nL'inizio.\nLa rivalit\u00e0 tra i due campioni cominci\u00f2 nel 1940, anno in cui entrambi correvano per la medesima squadra, la Legnano. Bartali era gi\u00e0 un campione affermato, mentre Coppi era un semplice gregario, giovane ma assai promettente. Durante una tappa, Bartali fu attardato da una caduta, e i gregari si fermarono ad aiutarlo: Coppi invece, su ordine dei tattici della squadra, prosegu\u00ec verso il traguardo per mantenere la buona posizione di classifica conquistata sino ad allora. Coppi vinse la tappa, e Bartali si compliment\u00f2 vivamente, alludendo per\u00f2 al fatto che molti corridori forti in pianura abbandonassero alle prime tappe di montagna. Bartali era noto come un potente scalatore, mentre Coppi era un passista, per cui la \"minaccia\" non era del tutto infondata, e voleva suonare oltre che come una rivendicazione di superiorit\u00e0 come un onesto consiglio. Ci\u00f2 nonostante, forte della migliore posizione di classifica, Coppi divenne la punta della squadra e Bartali quasi assunse il ruolo di gregario per il giovane campione.\nLa classe di Coppi ebbe modo di manifestarsi nella tappa Firenze-Modena, nella quale il piemontese scatt\u00f2 sull'Abetone sotto il diluvio e conquist\u00f2 tappa e maglia rosa. D'altra parte, la profezia di Bartali si avver\u00f2 all'arrivo sulle Alpi, quando Coppi fu preso da crampi da fatica: deciso ad abbandonare il Giro, venne convinto dal veterano Bartali a proseguire. \"Ginettaccio\" rinfresc\u00f2 il compagno con della neve, lo spron\u00f2 con parole dure e lo costrinse a ricominciare a pedalare. Bartali in seguito defin\u00ec Coppi \"acquaiolo\", che nel gergo ciclistico era riferito ai portaborracce, cio\u00e8 gregari che avevano la funzione di portare le borracce d'acqua ai corridori pi\u00f9 forti della squadra.\nNegli anni successivi Bartali ebbe problemi per via del suo rifiuto di piegarsi agli ordini del regime fascista per diventare un'altra \"bandiera\" dello sport italiano strumentalizzata dalla politica, arrivando a svolgere attivit\u00e0 in favore dei rifugiati e a trasportare documenti per le attivit\u00e0 di rifugiati e oppositori e a venir perseguito per il suo antifascismo. Al contrario, Coppi venne richiamato alle armi e partecip\u00f2 anche alla campagna del Nord Africa come fante della Divisione Ravenna.\nLe gare.\nNel Giro del 1946 Coppi assest\u00f2 uno schiaffo morale al suo vecchio maestro: tra Auronzo e Bassano del Grappa domin\u00f2 la tappa dolomitica del Falzarego, dando oltre cinque minuti di ritardo all'\"arrampicatore\" Bartali, che nonostante la batosta (pi\u00f9 metaforica che reale, vista la differenza contenuta al traguardo) mantenne la maglia rosa. Da quel momento, Bartali si rese conto di avere in Coppi l'unico vero rivale temibile.\nAl mondiale di ciclismo del 1948, disputato a Valkenburg aan de Geul, Bartali e Coppi corsero insieme per la Nazionale, ma il comportamento dei due campioni fu quanto di meno collaborativo si possa immaginare: entrambi temevano che l'avversario emergesse come il migliore. Bartali inoltre era ancora in rotta con la Federazione per la mancata convocazione al Mondiale 1947, per cui a tutti i costi voleva dominare la gara. Per tutta la durata della gara si controllarono a vicenda, comportandosi come se fossero avversari: la corsa si concluse con entrambi i campioni italiani ritirati. Il comportamento fortemente antisportivo venne sanzionato inizialmente dalla Federazione con due mesi di squalifica, poi ridotti a uno solo.\nIl Tour 1952.\nDurante la tappa del Tour de France del 4 luglio 1952, tra Losanna e Alpe d'Huez, Fausto Coppi conduceva la gara in maglia gialla. Durante una impegnativa salita, il fotografo della Omega Fotocronache Carlo Martini scatt\u00f2 una fotografia sul passo del Galibier in cui si vedeva un passaggio di una bottiglia tra i due eterni rivali (di norma la storia viene raccontata alludendo al passaggio di una borraccia). La foto divenne rapidamente un simbolo della rivalit\u00e0 sportiva cavalleresca, della sfida tra galantuomini e del fair play che ha caratterizzato negli anni il rapporto tra i due \"campionissimi\", ma la verit\u00e0 sullo scatto \u00e8 sempre stata in discussione: non \u00e8 infatti noto chi dei due stesse passando la bottiglia al rivale.\nCoppi non rivel\u00f2 mai la verit\u00e0, alludendo per\u00f2 al fatto di essere stato lui il benefattore, e Bartali, anche dopo la morte del rivale, non diede mai una risposta univoca: afferm\u00f2 a volte di essere stato lui a dare la borraccia, ma spesso in modo ironico e lasciando intendere di non voler rivelare la verit\u00e0. Tarcisio Vergani, massaggiatore di Bartali, sostenne che la borraccia era di Bartali, che nella foto ha ancora diversi contenitori nei vari portaborracce. \u00c8 infatti ancora oggi uso comune gettare a terra le borracce vuote per poter prendere quelle date ai punti di rifornimento, e gli spazi sulla bicicletta di Coppi nella foto appaiono vuoti, l'unica borraccia residua \u00e8 nella mano del ciclista. Anche il ciclista Luigi Malabrocca, storico ciclista \"maglia nera\" del Giro e grande amico di Coppi, afferm\u00f2 in un'intervista di aver ricevuto dall'amico la confessione che la borraccia era in realt\u00e0 di Bartali. La foto valse a Martini il \"Premio Fotocronista Sportivo dell'anno\", attribuitogli postumo nel 1988 (Martini era scomparso nel 1968). La celebre fotografia, ricolorata, fu utilizzata per la copertina del primo numero del 1956 della rivista \"Sport illustrato\".\nSecondo Vito Liverani, fotografo sportivo e poi proprietario dell'agenzia Omega Fotocronache, la fotografia fu creata da Martini d'accordo con i due corridori e con la direzione della corsa. Coppi e Bartali in realt\u00e0 non si passarono una borraccia, ma una bottiglia d'acqua, probabilmente Perrier. Liverani ebbe a dichiarare: \u00abLo sapete che quella foto, in realt\u00e0, venne per cos\u00ec dire \"costruita\" a tavolino? [...] La scena, quella scena, era gi\u00e0 accaduta durante la tappa precedente. Solo che nessuno l'aveva ripresa. All'epoca non era come oggi, non c'erano mille telecamere, riprese, fotografie, moviole varie. Cos\u00ec, quel fotogramma in realt\u00e0 era sfuggito a tutti. Cos\u00ec, un cineoperatore, Chiaradia si chiamava, propose a Bartali e Coppi di rifarla il giorno dopo. Gino e Fausto furono d'accordo e il giorno dopo ripeterono il passaggio di quella che \u00e8 stata sempre considerata una borraccia, ma che in realt\u00e0 \u00e8 una bottiglia... E comunque, fu Bartali a passare la bottiglia a Coppi e non viceversa\u00bb.\nL'anno successivo Bartali fu escluso dal campionato del mondo di Lugano a favore di Coppi: la decisione non fu tanto per merito, quanto per una scelta strategica totalmente errata. La federazione pensava che il tracciato fosse pi\u00f9 adatto ai velocisti e che non ci fosse necessit\u00e0 di uno scalatore (per quanto veloce come Bartali). Al contrario, il tracciato si dimostr\u00f2 pi\u00f9 adatto a corridori completi, che potessero esprimersi anche in salita, e molto probabilmente Bartali avrebbe avuto ottime chance di vittoria. La vicenda stimol\u00f2 le polemiche tra i sostenitori di uno o dell'altro campione.\nLa rivalit\u00e0 nella cultura di massa.\nLa sfida tra cavalieri.\nLa rivalit\u00e0 tra i due campioni fu sempre di alto livello e improntata al pi\u00f9 corretto rispetto tra i due contendenti. Nonostante Bartali e Coppi rappresentassero le due diverse anime della societ\u00e0 italiana, e nonostante i due avessero convinzioni quasi opposte in ambito politico e religioso, al di fuori delle competizioni furono sempre in buoni rapporti.\nAnche dal punto di vista umano, i due ciclisti erano profondamente diversi: Curzio Malaparte scrisse che \u00abc'\u00e8 sangue nelle vene di Gino, mentre in quelle di Fausto c'\u00e8 benzina\u00bb: questa dicotomia rappresentava appieno l'immagine di Bartali, solare e schietto campione contadino, sanguigno e amante di vino e buon cibo, di morale tradizionalista, e Fausto Coppi, personaggio tormentato, secco e atletico, fedele alla dieta e scientifico nella sua preparazione, di idee libertine ma malviste.\nLa lotta tra i due ciclisti accese le frequenze di Radio Rai sia per le radiocronache della redazione sportiva, che dal 1947 segu\u00ec il Giro d'Italia, sia per l'aspetto pi\u00f9 mondano, curato nel programma \"Il Girino Innamorato\" (poi \"Giringiro\"): Coppi e Bartali erano ovviamente l'argomento principe.\nLa rivalit\u00e0 tra i campioni era anche rivalit\u00e0 delle tifoserie: da una parte i tifosi della Legnano (i \"ramarri\", dal colore verde oliva delle divise della squadra), dall'altra gli \"aquilotti\" azzurri della Bianchi di Coppi. E come si discuteva della forza dei campioni, si combatteva anche per stabilire chi avesse i gregari migliori: i \"bartaliani\" Corrieri, Ricci e Salimbeni, o il trio \"coppiano\" Ronconi, Conte e Pasquini? La sfida si estendeva al mondo tecnico, dove i costruttori tramite le avventure delle competizioni cercavano di emergere in una societ\u00e0 che vedeva nella bicicletta un mezzo di trasporto e non solo di intrattenimento: le case lombarde Bianchi e Legnano divennero le due punte di diamante del mondo delle costruzioni ciclistiche.\nSempre per l'aspetto tecnico, l'opinione pubblica si divise sulla scelta del miglior cambio a rapporti: il cambio Campagnolo, brevetto italiano di Tullio Campagnolo del 1940, o il moderno cambio Simplex, francese? Bartali rimase sempre fedele al Campagnolo, meno pratico ma pi\u00f9 affidabile, mentre Coppi non disdegn\u00f2 in diverse occasioni il Simplex, che permetteva di cambiare continuando la pedalata.\nCoppi e Bartali avevano in comune un doloroso ricordo: entrambi avevano perso un fratello per il ciclismo. Giulio Bartali era morto a neanche vent'anni nel 1936 per un incidente contro un'auto durante una corsa, mentre Serse Coppi mor\u00ec nel 1951 per una caduta durante la volata finale al Giro del Piemonte.\nMagni, il terzo uomo.\nUno degli inaspettati \"beneficiari\" della sfida tra Bartali e Coppi fu il pratese Fiorenzo Magni. Magni era un ciclista di grande capacit\u00e0, che rimase per\u00f2 in ombra in un periodo dominato dai due titani.\nMagni prese l'abitudine di rimanere nei pressi della testa della gara, ma senza mai emergere in modo da apparire pericoloso per i due \"campionissimi\". Quando c'era l'occasione, Magni scattava per vincere la tappa: questo era possibile anche perch\u00e9 non sempre a Bartali e Coppi interessava la vittoria, a volte era preferibile limitarsi a un buon piazzamento, ma senza stancarsi troppo in vista della gara successiva. Anche grazie a questa tattica conquist\u00f2 tre Giri d'Italia (1948, 1951 e 1955).\nMagni nel 1950 fu costretto ad abbandonare il Tour de France su insistenza di Bartali, che dopo essere stato aggredito da alcuni tifosi sul Colle d'Aspin spinse al ritiro tutta la squadra italiana. Al momento del ritiro, Magni conduceva la classifica e deteneva la maglia gialla, ma non era nella posizione di contrastare Bartali col rischio di inimicarselo: questo gli avrebbe precluso in futuro l'aiuto dei due."}
{"id": "1225954", "revid": "62748", "url": "https://it.wikipedia.org/wiki?curid=1225954", "title": "Area Naturale Protetta di Interesse Locale", "text": ""}
{"id": "1225958", "revid": "767487", "url": "https://it.wikipedia.org/wiki?curid=1225958", "title": "Bl\u00e1sk\u00f3gabygg\u00f0", "text": "Bl\u00e1sk\u00f3gabygg\u00f0 \u00e8 un comune islandese della regione di Su\u00f0urland.\nAl suo interno si trova la localit\u00e0 di Sk\u00e1lholt, che ha ricoperto per secoli nel Medioevo un ruolo essenziale nella vita islandese, soprattutto dal punto di vista religioso, essendo una sede episcopale."}
{"id": "1225959", "revid": "729019", "url": "https://it.wikipedia.org/wiki?curid=1225959", "title": "Scogliera Gibney", "text": "La scogliera Gibney (in inglese \"Gibney Reef\") \u00e8 una scogliera antartica facente parte dell'arcipelago Windmill.\nLocalizzata ad una latitudine di 66\u00b0 15' sud e ad una longitudine di 110\u00b029' est, la scogliera \u00e8 lunga circa 1 km e dista poco pi\u00f9 di 2\u00a0km dalla cosa Budd. La zona \u00e8 stata mappata per la prima volta mediante ricognizione aerea dalla USS Glacier nel febbraio 1957. \u00c8 stata intitolata dalla US-ACAN al marinaio Joseph Gibney dopo che l'idea di quest'ultimo di chiamare il luogo \"scogliera Mussolini\" era stata scartata."}
{"id": "1225960", "revid": "287204", "url": "https://it.wikipedia.org/wiki?curid=1225960", "title": "Blaskogabyggd", "text": ""}
{"id": "1225971", "revid": "1161734", "url": "https://it.wikipedia.org/wiki?curid=1225971", "title": "Cattedrale di Sant'Edvige", "text": "La cattedrale metropolitana di Sant'Edvige (in tedesco: \"Sankt-Hedwigs-Kathedrale\") \u00e8 il principale luogo di culto cattolico di Berlino, sede vescovile dell'omonima arcidiocesi metropolitana. Si trova in Bebelplatz, nel quartiere Mitte.\nNel 1927 \u00e8 stata insignita del titolo di basilica minore.\n\u00c8 posta sotto tutela monumentale (\"Denkmalschutz\").\nStoria.\nLa chiesa venne costruita per i cattolici della Slesia a partire dal 1747, su progetto di Georg Wenzeslaus von Knobelsdorff, che si era ispirato al Pantheon romano. Il progetto dell'edificio si ispir\u00f2 sempre a quello pi\u00f9 generale della creazione del \"Forum Fridericianum\". La chiesa venne consacrata nel 1773, bench\u00e9 i lavori fossero ultimati solo nel 1778. Il progetto originario fu pi\u00f9 volte modificato e ulteriori lavori vennero eseguiti nel 1886-1887.\nLa chiesa bruci\u00f2 durante la notte del 2 marzo 1943 e fu ricostruita tra il 1952 e il 1963 su progetto di Hans Schwippert.\nDescrizione.\nArte e architettura.\nL'architetto Georg Wenzeslaus von Knobelsdorff, progettando la cattedrale, prese come modello il Pantheon di Roma. Esternamente, il tutto \u00e8 dominato dalla copertura in rame della grande cupola priva di lanterna, non ricostruita dopo la seconda guerra mondiale. L'avancorpo \u00e8 stato in parte modificato nel XIX secolo da Max Hasak ed \u00e8 ispirato ai protiri dei templi romani: \u00e8 costituito, infatti, da un ampio frontone triangolare sorretto da sei colonne con capitelli compositi; negli intercolumni, chiusi con pareti in blocchi di pietra, si aprono i tre grandi portali ad arco alternati con nicchie semicircolari. Cinque grandi bassorilievi raffiguranti \"Storie della vita di Ges\u00f9\" ornano la facciata, mentre nel timpano si trova la \"Nativit\u00e0\".\nL'interno della chiesa \u00e8 ad aula unica illuminata da grandi finestroni a tutto sesto intervallati da coppie di colonne prive di capitello. Al centro dell'aula si trova un'ampia scala, simile alle \"confessio\" delle chiese paleocristiane, che d\u00e0 accesso alla chiesa inferiore, ove si trova l'altare del Santissimo Sacramento con tabernacolo disegnato da Fritz Schwerdt. L'altare \u00e8 sormontato dalla statua di \"San Pietro papa\", donata da Giovanni Paolo II nel 1980 per il 50\u00b0 della diocesi ed \u00e8 un tutt'uno con l'altare maggiore della chiesa superiore.\nNella cripta vi sono le tombe di numerosi vescovi di Berlino e vi \u00e8 sepolto anche Bernhard Lichtenberg, un prete ucciso in un campo di concentramento e successivamente beatificato come martire.\nOrgani a canne.\nL'organo maggiore della chiesa si trova sulla cantoria al di sopra dell'ingresso centrale e fu costruito tra il 1975 e il 1977 dalla ditta ditta organaria Johannes Klais Orgelbau (\"opus 1529\") in sostituzione di uno strumento precedente realizzato dalla stessa nel 1932 (\"opus 778\"), dotato di 69 registri su quattro manuali e pedali ed articolato in pi\u00f9 corpi all'interno della chiesa; tale organo fu distrutto da un bombardamento nel 1943 e sostituito nel 1964 con un organo provvisorio della ditta Schuke, nel 1977 trasferito nella chiesa di St. Pius a Berlino. L'organo attuale \u00e8 a trasmissione mista, meccanica per i manuali e il pedale ed elettrica per i registri; dispone di 68 registri, per un totale di canne, distribuiti su tre manuali e pedale.\nNella chiesa inferiore si trova un organo positivo, anch'esso della ditta Klais (\"opus 1546\", costruito nel 1975). A trasmissione integralmente meccanica, dispone di 12 registri su unico manuale e pedale."}
{"id": "1225973", "revid": "33689", "url": "https://it.wikipedia.org/wiki?curid=1225973", "title": "Claudio Giulio Ecclesio Dinamio", "text": "Dinamio fu console nel 488; nello stesso anno fu \"praefectus urbi\". Come prefetto promulg\u00f2 un decreto, il \"de fraudibus molendinariorum\", contro le frodi dei mugnai, che \u00e8 pervenuto in alcune iscrizioni: l'importanza di questo decreto \u00e8 la conoscenza della disposizione dei mulini a Roma prima della costruzione dei mulini galleggianti voluta da Belisario; \u00e8 anche una delle poche testimonianze della chiesa dei santi Giovanni e Paolo, scomparsa prima dell'anno mille."}
{"id": "1225975", "revid": "767487", "url": "https://it.wikipedia.org/wiki?curid=1225975", "title": "Port-en-Bessin, avamporto, alta marea", "text": "Port-en-Bessin, avamporto, alta marea (\"Port-en-Bessin, avant-port, mar\u00e9e haute\") \u00e8 un dipinto a olio su tela (67x82 cm) realizzato nel 1888 dal pittore francese Georges-Pierre Seurat. \u00c8 conservato nel Mus\u00e9e d'Orsay di Parigi.\nSeurat dipinge questo quadro durante una vacanza trascorsa a Port-en-Bessin-Huppain."}
{"id": "1225977", "revid": "111433", "url": "https://it.wikipedia.org/wiki?curid=1225977", "title": "Fl\u00f3i (Islanda)", "text": "Fl\u00f3i (is. Fl\u00f3ahreppur) \u00e8 un comune islandese della regione di Su\u00f0urland."}
{"id": "1225984", "revid": "174925", "url": "https://it.wikipedia.org/wiki?curid=1225984", "title": "Fiume Tigri", "text": ""}
{"id": "1225987", "revid": "287204", "url": "https://it.wikipedia.org/wiki?curid=1225987", "title": "Melanippe", "text": ""}
{"id": "1225989", "revid": "6923", "url": "https://it.wikipedia.org/wiki?curid=1225989", "title": "Opera di Pechino", "text": "LOpera di Pechino \u00e8 una forma teatrale di opera cinese sviluppatasi a Pechino a partire dal tardo XVIII secolo. Al suo interno mescola arte drammatica, pantomima, musica, canto e danza.\n\u00c8 tra le forme di rappresentazione teatrale orientale pi\u00f9 conosciute al mondo per la ricchezza dei costumi, l'essenzialit\u00e0 dell'apporto scenografico e la particolare e difficile esecuzione degli attori, cosa che richiede un duro lavoro di preparazione.\nIntroduzione.\nLOpera di Pechino (cinese: \u4eac\u5287, pinyin: \"J\u012bngj\u00f9\") nacque alla fine del XVIII secolo ed ebbe il suo pieno sviluppo e riconoscimento alla met\u00e0 dell'Ottocento.. Estremamente popolare alla corte della dinastia Qing, \u00e8 considerata oggi parte importante del patrimonio culturale della Cina. Le compagnie pi\u00f9 importanti hanno sede a Pechino e a Tianjin al nord, e a Shanghai al sud.\nQuesta forma d'arte \u00e8 molto apprezzata anche a Taiwan, e si \u00e8 diffusa all'estero, soprattutto negli Stati Uniti e in Giappone.\nL'Opera di Pechino si avvale di quattro diversi tipi di artisti. Le compagnie comprendono spesso vari rappresentanti di ogni tipo. Coi loro costumi coloratissimi ed elaborati, gli interpreti sono l'unica caratteristica unificante di un genere che presenta molte forme diverse. Gli attori fanno uso delle loro doti di recitazione, danza, canto, acrobazia e combattimento in una serie di movimenti che col tempo sono diventati sempre pi\u00f9 simbolici e suggestivi piuttosto che realistici. L'abilit\u00e0 degli attori \u00e8 valutata soprattutto dal punto di vista estetico, giudicando la bellezza dei loro movimenti. Gli interpreti dell'Opera di Pechino, infatti, devono aderire ad un gran numero di convenzioni stilistiche che consentono al pubblico di seguire e comprendere l'intreccio dell'opera.\nAltro elemento importante dell'Opera di Pechino \u00e8 la musica, che pu\u00f2 seguire gli stili \"Xipi\" e \"Erhuang\". Le musiche comprendono arie, melodie a tono fisso e pezzi per percussioni.\nIl repertorio dell'Opera di Pechino conta oltre 1400 opere, basate sulla storia della Cina, sul folklore e, negli ultimi decenni, sulla vita e la storia contemporanea.\nNell'ultimo periodo, l'Opera di Pechino ha subito varie riforme, che vanno dalla ricerca della qualit\u00e0 della rappresentazione all'adattamento di nuovi elementi performativi, alla messa in scena di nuove opere originali, che hanno incontrato fortune diverse. Alcuni drammi occidentali sono stati adattati alle scene cinesi.\nStoria.\nOrigini.\nLe origini dell'Opera di Pechino vengono fatte risalire all'arrivo delle compagnie dell'Anhui a Pechino, nel 1790. Originariamente, l'Opera di Pechino era un genere di spettacolo di corte: il pubblico arriv\u00f2 solo pi\u00f9 tardi. Nel 1828, alcune celebri compagnie dello Hubei, giunte anch'esse a Pechino, misero in scena alcuni spettacoli insieme alle compagnie Anhui. Da questo incontro si form\u00f2 gradualmente il repertorio delle principali melodie dell'Opera di Pechino.\nL'Opera di Pechino raggiunge la sua pienezza verso il 1845. Nonostante il nome, le sue origini sono meridionali Anhui ed orientali Hubei, zone che avevano in comune lo stesso dialetto, il mandarino Xiajiang (mandarino del basso Yangtze).\nLe due principali correnti melodiche dell'Opera di Pechino, \"Xipi\" e \"Erhuang\", ebbero origine nello Shaanxi, ma si svilupparono nell'Anhui e nell'Hubei.\nGran parte dei dialoghi \u00e8 recitata in una forma arcaica del cinese standard, che si trova registrata nel libro \"Zhongyuan Yinyun\", un rimario della dinastia Yuan compilato da Zhou Deqing (\u5468\u5fb7\u6e05) nel 1324. L'Opera di Pechino assorb\u00ec anche musiche ed arie di altre opere e di forme musicali locali. Alcuni studiosi ritengono che la forma musicale \"Xipi\" derivi dal Qinqiang, l'opera popolare del sud-est dello Shaanxi, mentre molte convenzioni ed elementi della rappresentazione, cos\u00ec come i suoi principi estetici, derivino dal K\u016bnq\u01d4, la forma di teatro che precedette l'Opera di Pechino come spettacolo di corte. L'Opera di Pechino non \u00e8 quindi una forma artistica monolitica, ma \u00e8 piuttosto un insieme di varie forme pi\u00f9 antiche..\nQuesta nuova forma di spettacolo introdusse comunque alcune innovazioni. I ruoli principali richiedevano minori doti vocali. Il ruolo del Chou (clown), in particolare, \u00e8 di rado un personaggio cantante, nell'Opera di Pechino, a differenza del ruolo equivalente nell'opera Kunqu. Le melodie che accompagnavano l'opera erano eseguite con strumenti diversi. La maggior parte degli elementi acrobatici della rappresentazione furono poi introdotti proprio dall'Opera di Pechino.\nLa popolarit\u00e0 di questa forma di spettacolo crebbe durante il XIX secolo. Le compagnie Anhui raggiunsero l'apice della fama verso la met\u00e0 del secolo.\nGli attori pi\u00f9 importanti della prima met\u00e0 dell'Ottocento, considerati i padri dell'Opera di Pechino, furono Cheng Changgeng (1811-1880), Yu Sansheng (1802-1866) e Zhang Erkui (1814-1864). Cheng Changgeng, che aveva praticato l'arte teatrale fin da bambino, contribu\u00ec ad integrare la tradizione musicale Anhui con quella Han e con l'Opera K\u016bnq\u01d4. Anche Yu Sansheng oper\u00f2 in questa direzione, arricchendo il repertorio dell'Opera di Pechino con apporti dall'Anhui, dal K\u016bnq\u01d4 e dal Bangzi. Zhang Erkui inizi\u00f2 la sua carriera di attore professionista a 24 anni, e pi\u00f9 tardi elabor\u00f2 un suo stile personale, la scuola Kui.\nA partire dal 1884, l'imperatrice vedova Cixi divenne una regolare sostenitrice dell'Opera di Pechino, favorendo l'affermazione di questa forma di spettacolo rispetto ad altre forme precedenti.\nAlla popolarit\u00e0 dell'Opera di Pechino ha senza dubbio contribuito la semplicit\u00e0 formale, il ridotto numero di voci e di schemi melodici, che permetteva al pubblico di memorizzare e cantare i brani delle opere.\nInizialmente, l'Opera di Pechino ebbe esclusivamente interpreti maschili. Nel 1772, l'imperatore Qianlong aveva bandito le attrici dalla scena di Pechino, e le donne tornarono in teatro solo dopo il 1870. Alla fine dell'Ottocento, le attrici cominciarono ad impersonare anche ruoli maschili, e raggiunsero presto una condizione di parit\u00e0 coi colleghi maschi. Li Maoer, ex interprete dell'Opera di Pechino, fond\u00f2 la prima compagnia femminile a Shanghai. Altre compagnie femminili seguirono, con una crescente popolarit\u00e0. Il bando contro le attrici fu ufficialmente abolito nel 1911, con la fondazione della Repubblica Cinese, sebbene gli attori uomini specializzati nei ruoli femminili continuarono a riscuotere successi anche nel periodo successivo.\nL'Opera di Pechino moderna.\nNegli anni Venti l'Opera di Pechino conobbe un periodo di risveglio grazie a M\u00e9i L\u00e1nf\u0101ng (1894 - 1961), ma declin\u00f2 poi durante la guerra cino-giapponese (1937-1945). Dopo l'avvento al potere del Partito Comunista Cinese nel 1949, il nuovo governo condizion\u00f2 fortemente le arti perch\u00e9 si allineassero con l'ideologia comunista. Di conseguenza, i lavori teatrali che non trattavano temi sociali nell'ottica comunista vennero considerati sovversivi e finirono coll'essere banditi durante la Rivoluzione Culturale (1966\u20131976). Delle otto opere teatrali considerate \"modelli\" in questo periodo, cinque appartenevano all'Opera di Pechino. La rappresentazione di opere che non rientravano fra le otto consentite, veniva permessa solo con pesanti interventi censori, che modificarono molte opere tradizionali. Imperatori, re, generali e concubine furono banditi dalle scene, e al loro posto i personaggi delle opere divennero lavoratori, contadini e soldati, stilizzati in modo da servire da modelli da seguire. Ovviamente, non era possibile mantenere i costumi e la recitazione tradizionali, ed anche la musica, gli strumenti, il canto e la danza dovettero adattarsi alla nuova immagine della Cina.\nDopo la fine della Rivoluzione Culturale, al termine degli anni Settanta, l'Opera di Pechino torn\u00f2 pian piano al suo repertorio tradizionale.\nA Taiwan, l'Opera di Pechino ha assunto dopo il 1949 un particolare significato politico: il governo del Kuomintang l'ha molto incoraggiata e sostenuta, rispetto ad altre forme teatrali, compresa la tradizionale opera taiwanese, proprio per affermare il ruolo di Taiwan come centro di conservazione della cultura tradizionale cinese.\nDurante la seconda met\u00e0 del XX secolo, l'Opera di Pechino ha subito un forte declino in termini di pubblico, dovuto sia allo scadimento di qualit\u00e0 delle rappresentazioni, sia all'incapacit\u00e0 di questo genere tradizionale di cogliere spunti dalla vita contemporanea. Il linguaggio arcaico dell'Opera di Pechino ha costretto in molti casi all'utilizzo dei sottotitoli elettronici. Il pubblico pi\u00f9 giovane, influenzato dalla cultura occidentale, \u00e8 diventato insofferente nei riguardi della lentezza dell'azione tipica dell'Opera di Pechino. L'oblio nel quale questo genere di spettacolo \u00e8 caduto durante la Rivoluzione Culturale ha inoltre privato le nuove generazioni del retroterra culturale e tradizionale che consente di comprendere pienamente i simboli e le convenzioni dell'opera cinese. Solo gli anziani riescono oggi ad apprezzare pienamente questa forma d'arte cos\u00ec complessa.\nL'Opera di Pechino ha quindi cercato di \"riformarsi\", a partire dagli anni Ottanta. La riforma \u00e8 andata in due direzioni: la creazione di una scuola di recitazione volta a migliorare il livello degli spettacoli e la messa in scena di nuove opere che superassero i canoni tradizionali. Oltre a queste riforme ufficiali, cambiamenti minori sono stati operati da molte compagnie durante gli anni Ottanta. Fra questi, la soppressione di brani lunghi e ripetitivi, un maggior uso delle sequenze in falsetto delle Dan, l'aggiunta di sequenze di movimento e di brani di percussioni ai lavori tradizionali. Le nuove opere, inoltre, hanno beneficiato di una maggiore libert\u00e0 di sperimentazione e dell'adozione di nuove tecniche, alcune di ispirazione straniera.\nLo spirito della riforma \u00e8 continuato negli anni Novanta. Compagnie come quella dell'Opera di Pechino di Shanghai hanno cercato di attrarre nuovo pubblico con spettacoli gratuiti in luoghi pubblici. Il canale televisivo CCTV-11 \u00e8 attualmente dedicato alle produzioni di opere cinesi tradizionali, compresa l'Opera di Pechino.\nAttori e personaggi.\nFormazione dell'attore.\nLa formazione degli attori dell'Opera di Pechino richiede un lungo e difficile apprendistato. Prima del Novecento, gli allievi venivano affidati ancora bambini ai maestri, con la stipula di un vero e proprio contratto. Il maestro provvedeva interamente all'addestramento e al mantenimento del ragazzo, che avrebbe poi ripagato il debito coi suoi primi guadagni. Dopo il 1911, l'addestramento ebbe luogo in scuole, nelle quali, tuttavia, la vita era comunque dura. Gli allievi si svegliavano alle cinque del mattino e passavano la giornata ad apprendere le tecniche di recitazione, canto e combattimento. Scuole con sistemi meno rigidi apparvero solo nel 1930, ma furono chiuse, con tutte le altre, dopo l'invasione giapponese, nel 1931. Le scuole riaprirono solo nel 1952.\nUn tempo nelle scuole si insegnavano soltanto le tecniche di spettacolo, mentre le scuole odierne includono anche le materie di studio regolari. Per quanto concerne la formazione artistica e tecnica, gli allievi studiano dapprima le arti acrobatiche, quindi la recitazione, il canto e il movimento. Esistono varie \"scuole\", basate sugli stili elaborati da attori importanti come Mei Lanfang, Cheng Yanqiu, Ma Lianliang e Qi Lintong.\nPersonaggi.\nSh\u0113ng.\nIl personaggio maschile Sh\u0113ng \u751f \u00e8 diviso in tre categorie:\nD\u00e0n.\nIl personaggio femminile, D\u00e0n \u65e6, \u00e8 anch'esso diviso in varie categorie:\nAgli inizi dell'Opera di Pechino, tutti i ruoli di d\u00e0n erano recitati da uomini. Fu il famoso attore Wei Changsheng (c. 1744-1802), a mettere a punto la tecnica del \"piedi falso\", che simulava il passo tipico delle donne dai piedi bendati.\nFamose \"dan\" furono M\u00e9i L\u00e1nf\u0101ng, Cheng Yanqiu, Shang Xiaoyun, and Xun Huisheng.\nUno dei pi\u00f9 importanti contributi di M\u00e9i L\u00e1nf\u0101ng all'opera di Pechino fu la creazione di un sesto tipo di ruolo, la huashan, che combina caratteristiche della \"qingyi\" e della \"huadan\".\nJ\u00ecng.\nIl personaggio pi\u00f9 caratteristico \u00e8 il J\u00ecng \u6de8, viso dipinto, generalmente un forte ed eroico generale. Ha il viso dipinto e indossa scarpe alte e un costume che lo fa sembrare particolarmente imponente. I motivi e i colori delle pitture facciali sarebbero derivati dalla tradizione cinese del simbolismo dei colori e dalla divinazione delle linee del volto. Esempi facilmente riconoscibili di colorazione sono il rosso, che denota onest\u00e0 e lealt\u00e0, il bianco, che connota un personaggio malvagio e intrigante, e il nero, che \u00e8 attribuito ai personaggi saggi e giusti. Si divide in tre categorie:\nCh\u01d2u.\nIl buffone, Ch\u01d2u \u4e11/\u919c, personaggio indifferentemente maschile o femminile, pu\u00f2 essere sciocco o astuto e brillante, ed \u00e8 l'unico al quale \u00e8 consentito un ampio margine di improvvisazione. Pu\u00f2 essere w\u01d4ch\u01d2u \u6b66\u4e11 , militare, o w\u00e9nch\u01d2u\u6587\u4e11 , civile.\nElementi dello spettacolo.\nScenografia.\nLa scena dell'Opera di Pechino \u00e8 generalmente un palcoscenico quadrato. L'azione \u00e8 di solito visibile da tre lati. La scena \u00e8 divisa in due da un sipario ricamato. I musicisti sono posti sulla parte frontale della scena. Il pubblico \u00e8 sempre seduto a sud della scena; tutti i personaggi entrano da est ed escono ad ovest. Secondo le convenzioni dell'opera cinese, gli elementi scenografici dell'Opera di Pechino sono pochissimi. Quasi sempre sono presenti in scena un tavolo ed almeno una sedia, che secondo convenzioni consolidate possono indicare cose diverse, come le mura di una citt\u00e0, una montagna, un letto. Piccoli oggetti possono rappresentare cose pi\u00f9 grandi, come la frusta che convenzionalmente rappresenta un cavallo\nCostumi.\nData la scarsit\u00e0 di elementi scenografici, i costumi nell'Opera di Pechino hanno una grande importanza. La loro prima funzione \u00e8 quella di indicare il rango sociale del personaggio. I membri della famiglia imperiale e gli alti ufficiali indossano costumi imponenti e sontuosi, dai colori brillanti e dai ricchi ricami che spesso rappresentano dragoni, e portano scarpe alte. Gli altri personaggi indossano vestiti pi\u00f9 semplici, ma comunque arricchiti di ricami. Gli abiti hanno larghe maniche fluenti, che vengono agitate per amplificare i gesti drammatici. Costumi poveri e privi di ricami sottolineano la condizione dei personaggi di basso rango.\nTrucco.\nIl trucco tipico dell'Opera di Pechino, il li\u01cenp\u01d4 \u8138\u8c31/\u81c9\u8b5c, \u00e8 una tecnica che si \u00e8 sviluppata nel tempo e che ha le sue origini nell'uso simbolico tradizionale del colore e ad antiche tecniche divinatorie che interpretavano la personalit\u00e0 degli individui dai tratti del suo viso. Inizialmente, i colori usati erano tre: il rosso, il bianco e il nero. I disegni erano semplici e sottolineavano le caratteristiche del personaggio esagerando le linee del volto. Pi\u00f9 tardi, alla fine del Settecento e agli inizi dell'Ottocento, la tecnica si \u00e8 raffinata, i colori e i disegni si sono moltiplicati, assumendo anche una funzione ornamentale.\nDall'ingresso del personaggio in scena, osservando il trucco del volto il pubblico pu\u00f2 comprendere il suo ruolo. I colori sono associati a specifiche qualit\u00e0: il rosso al coraggio e alla lealt\u00e0; il nero alla giustizia e alla generosit\u00e0; il bianco alle caratteristiche negative: astuzia, inganno. Altri colori hanno significati simbolici: il verde \u00e8 associato alla cavalleria, il blu al valore, il giallo alla brutalit\u00e0, il viola alla saggezza.\nMusica.\nL'accompagnamento dell'azione nell'Opera di Pechino \u00e8 di solito affidato ad una piccola orchestra di strumenti melodici e percussioni. Lo strumento principale \u00e8 lo \"j\u012bngh\u00fa\" \u4eac\u80e1, una piccola viella a due corde dal suono acuto. Il secondo strumento \u00e8 un liuto di forma circolare, il \"ruan\". Gli strumenti a percussione comprendono il \"daluo\", lo \"xiaoluo\" e il \"naobo\". Il suonatore di \"gu\" e \"ban\" \u00e8 il direttore dell'orchestra.\nLe differenze fra i due diversi stili musicali dell'Opera di Pechino, \"x\u012bp\u00ed\" \u897f\u76ae e \"\u00e8rhu\u00e1ng\" \u4e8c\u9ec4, sono piuttosto sottili. Lo \"x\u012bp\u00ed\", pi\u00f9 acuto e sonoro, \u00e8 generalmente utilizzato per storie allegre, mentre lo \"\u00e8rhu\u00e1ng\", pi\u00f9 basso e attenuato, \u00e8 usato per storie liriche. La mancanza di standard definiti ha comunque attenuato, col passare del tempo, le differenze fra i due generi.\nLe parti musicali dell'Opera di Pechino possono essere divise in tre categorie: le arie cantate dai personaggi; le parti musicali fisse, \"q\u01d4p\u00e1i\" \u66f2\u724c, che hanno varie funzioni: possono segnalare l'arrivo di personaggi importanti o l'inizio di feste e banchetti; le sequenze di percussioni, che forniscono anch'esse un contesto all'azione: per esempio, ci sono molte sequenze di percussioni diverse per l'accompagnamento dell'entrata in scena di un personaggio, che ne identificano il rango e la personalit\u00e0.\nTecniche dell'attore.\nGli attori dell'opera di Pechino utilizzano vari mezzi espressivi e tecniche performative, in primo luogo il canto e la recitazione. Anche la danza ha un ruolo importante, nelle sue varie forme, inclusa la pantomima. Un altro elemento importante nell'arte dell'attore dell'opera di Pechino sono le tecniche acrobatiche e di combattimento. Tutte le varie tecniche devono essere padroneggiate senza sforzo, come richiesto da questa particolare forma d'arte.\nPrincipi estetici.\nL'opera di Pechino, come altre arti tradizionali cinesi, pone l'accento soprattutto sul valore estetico della rappresentazione e gli attori mirano ad aggiungere bellezza ad ogni gesto.\nLe quattro tecniche - canto, recitazione, danza e acrobazia - non sono separate fra loro, ma combinate in ogni spettacolo, anche se ognuna di esse pu\u00f2 prendere il sopravvento in alcuni momenti.\nMolta attenzione \u00e8 posta sulla continuazione della tradizione di questa forma d'arte, i cui aspetti - gesti, elementi scenografici, musica, personaggi - sono stati sviluppati nel corso del tempo ed obbediscono a convenzioni di lunga data. I movimenti stessi sono codificati in modo da mandare segnali che il pubblico sa interpretare. Per esempio, il camminare in circolo simboleggia un viaggio a lunga percorrenza; se un attore si rassetta il vestito o i capelli, segnala che un personaggio importante sta per prendere la parola. Alcune convenzioni, come il mimare l'apertura o chiusura di una porta o la salita o discesa di una scala, sono pi\u00f9 facilmente interpretabili..\nIl principio stilistico pi\u00f9 evidente nell'opera di Pechino \u00e8 quello di smussare e arrotondare ogni gesto e ogni posa in modo da evitare angoli e linee rette. I movimenti delle mani descrivono archi, anche lo sguardo dell'attore si muove in modo circolare prima di posarsi su un oggetto. Anche i movimenti sulla scena seguono questo principio estetico, evitando i bruschi cambiamenti di direzione e adottando un andamento curvo.\nMolte opere rappresentano comportamenti della vita quotidiana, ma questi comportamenti sono stilizzati secondo il principio estetico che domina questa forma d'arte. L'opera di Pechino, infatti, non mira in alcun modo ad una rappresentazione realistica, ma piuttosto ad una rappresentazione suggestiva, non imitativa, che ricorre alla stilizzazione pi\u00f9 che alla riproduzione, secondo il concetto cinese di \"Mo\", mimesi, imitazione.\nBibliografia.\nAvvertenza: gli autori cinesi vengono citati secondo l'ordine usuale (\"nome, cognome\") mentre secondo l'onomastica cinese l'ordine \u00e8 (\"cognome\",\"nome\")"}
{"id": "1225990", "revid": "287204", "url": "https://it.wikipedia.org/wiki?curid=1225990", "title": "Floi", "text": ""}
{"id": "1225991", "revid": "289247", "url": "https://it.wikipedia.org/wiki?curid=1225991", "title": "Shatt-Al Arab", "text": ""}
{"id": "1225992", "revid": "767487", "url": "https://it.wikipedia.org/wiki?curid=1225992", "title": "D.I.", "text": "I D.I. sono un gruppo hardcore punk statunitense, proveniente dal sud della California.\nStoria.\nI D.I. vennero fondati nel 1983 da Casey Royer, ex batterista di Social Distortion e The Adolescents, assieme al chitarrista Rikk Agnew, che scegliessero un nome che potesse avere numerosi significati. Se inizialmente all'acronimo D.I. poteva essere dato il significato di \"Drug Institution\", in seguito il gruppo stesso neg\u00f2 questa definizione, pur restando possibilista. Il gruppo ha subito numerosi cambi di formazione e Royer ne \u00e8 l'unico membro originario rimasto. La band si \u00e8 sciolta e si \u00e8 riunita pi\u00f9 volte, attualmente sono in attivit\u00e0 ed hanno pubblicato nel 2007 \"On the Western Front\", il loro disco in studio pi\u00f9 recente.\nNel 1991 partecipano alla creazione di un album tributo ai Ramones, \"\", suonando la canzone \"She's a Sensation\".\nNel 1996 gli Slayer reinterpretarono due loro brani: \"Spiritual Law\" e \"Richard Hung Himself\", i quali appaiono nel disco \"Undisputed Attitude\" (1996)."}
{"id": "1225993", "revid": "834", "url": "https://it.wikipedia.org/wiki?curid=1225993", "title": "Reading e Leeds festivals", "text": ""}
{"id": "1225994", "revid": "785616", "url": "https://it.wikipedia.org/wiki?curid=1225994", "title": "Hamidashi", "text": ""}
{"id": "1225995", "revid": "287204", "url": "https://it.wikipedia.org/wiki?curid=1225995", "title": "Floi (Islanda)", "text": ""}
{"id": "1225998", "revid": "729019", "url": "https://it.wikipedia.org/wiki?curid=1225998", "title": "Scogliera Beall", "text": "La scogliera Beall (in inglese \"Beall Reefs\") \u00e8 una scogliera antartica sottomarina, facente parte dell'arcipelago Windmill.\nLocalizzata ad una latitudine di 66\u00b0 18' sud e ad una longitudine di 110\u00b027' est, la scogliera dista poco pi\u00f9 di 2\u00a0km dall'Isola Beall, da cui prende il nome, e si trova a meno di 2 metri di profondit\u00e0. La zona \u00e8 stata scoperta nel 1961 da una spedizione partita dalla stazione Wilkes."}
{"id": "1226000", "revid": "767487", "url": "https://it.wikipedia.org/wiki?curid=1226000", "title": "Gr\u00edmsnes og Grafningur", "text": "Gr\u00edmsnes og Grafningur (is. Gr\u00edmsnes- og Grafningshreppur) \u00e8 un comune islandese della regione di Su\u00f0urland."}
{"id": "1226002", "revid": "834", "url": "https://it.wikipedia.org/wiki?curid=1226002", "title": "Leeds Festival", "text": ""}
{"id": "1226006", "revid": "229244", "url": "https://it.wikipedia.org/wiki?curid=1226006", "title": "Beall Reef", "text": ""}
{"id": "1226007", "revid": "767487", "url": "https://it.wikipedia.org/wiki?curid=1226007", "title": "Salem (gruppo musicale israeliano)", "text": "I Salem sono un gruppo musicale Oriental metal israeliano.\nStoria dei Salem.\nLa band inizia a suonare nei primi anni novanta con il nome di Axe Metal, che verr\u00e0 poi cambiato in Salem in onore del romanzo di Stephen King \"Le notti di Salem\".\nI Salem sono ritenuti una band di punta dell'Oriental metal ed i pionieri del genere, in quanto furono i primi ad aver combinato musica metal e tradizioni ebraiche."}
{"id": "1226008", "revid": "729019", "url": "https://it.wikipedia.org/wiki?curid=1226008", "title": "Fiat Neckar", "text": "FIAT Neckar chiamata semplicemente Neckar \u00e8 stato un costruttore di automobili tedesco, filiale del gruppo FIAT, che ha fabbricato sotto licenza FIAT e Autobianchi tra il 1957 e il 1971, nella fabbrica acquistata dalla FIAT a Heilbronn nel 1929 dove fabbricava modelli quasi uguali a quelli italiani.\nStoria.\nNSU-FIAT fu una societ\u00e0 costruttrice di automobili su licenza FIAT in Germania. La Vereinigten Fahrzeugwerke AG Neckarsulm, che acquis\u00ec la Schebera Automobilwerke AG di Berlino fu messa in liquidazione, e acquisita dalla italiana FIAT e dalla \"Dresdner Bank\". Nell'estate 1929 venne fondata la \"NSU Automobil AG\" con capitale sociale di 2,0 mln di Reichsmark, e un solo veicolo in produzione NSU nel nuovo sito di Heilbronn la NSU-7/34-PS-Wagen. Il marchio NSU di Neckarsulm continu\u00f2 ad esistere e fu oggetto di conflitti legali.\nQuesto modello fu costruito fino al 1931.\nLa FIAT incomincia subito la costruzione con la propria licenza di FIAT 500 \"Topolino\" e di FIAT 508 Balilla e le commercializza col nome NSU-FIAT. Nello stesso periodo, le stesse vetture venivano fabbricate in Francia col nome Simca-FIAT.\nNel 1957, la NSU decide di ricominciare la fabbricazione di auto e negozia con FIAT l'acquisizione del marchio NSU. FIAT-NSU si trasforma poco dopo, sempre nel 1957 in \"FIAT Neckar.\"\nI modelli FIAT Neckar.\nLa produzione durante gli anni del dopoguerra fu sulle 25.000 unit\u00e0 prodotte, arrivando al massimo alle 50.000 unit\u00e0 prodotte, i modelli erano essenzialmente: \nL'aumento del costo della manodopera dall'Italia e la creazione del Mercato Europeo Comune togliendo i diritti di dogana ai paesi della mercato unico europeo portarono al fallimento la Neckar.\nFIAT rifiut\u00f2 di cedere le licenze alla Neckar per i modelli 124, 125 e 128. La produzione della FIAT Neckar rallenta inesorabilmente dal 1963. 50\u00a0000 furono costruite nel 1962, 44\u00a0000 nel 1963, 22\u00a0000 nel 1964, 18\u00a0000 nel 1967 e solamente 12\u00a0000 nel 1970.\nNel 1958 la NSU di Neckarsulm inizi\u00f2 la produzione della NSU Prinz. Vi fu un periodo in cui vi furono due marchi simili nel mercato tedesco. Dopo uno scontro legale tra FIAT e NSU in ottobre 1959 venne deciso da una giuria che dal 1 gennaio 1960 solo la \"NSU Automobil AG\" poteva usare il nome \"Neckar Automobilwerke AG Heilbronn, vorm. NSU Automobil AG\". Dal 1\u00ba settembre 1966 l'azienda rinunci\u00f2 al nome \"NSU\". Dal 1968 anche al nome \"Neckar\".\nNeckar chiuse nel 1973 dopo aver costruito complessivamente 370.000 vetture.\nFino al 2006 FIAT ebbe la sede tedesca a Heilbronn, dal 2007 fu trasferita a Francoforte sul Meno."}
{"id": "1226009", "revid": "229244", "url": "https://it.wikipedia.org/wiki?curid=1226009", "title": "Beall reef", "text": ""}
{"id": "1226010", "revid": "834", "url": "https://it.wikipedia.org/wiki?curid=1226010", "title": "Festival di Reading", "text": ""}
{"id": "1226011", "revid": "229244", "url": "https://it.wikipedia.org/wiki?curid=1226011", "title": "Beall reefs", "text": ""}
{"id": "1226012", "revid": "834", "url": "https://it.wikipedia.org/wiki?curid=1226012", "title": "Festival di Leeds", "text": ""}
{"id": "1226013", "revid": "229244", "url": "https://it.wikipedia.org/wiki?curid=1226013", "title": "Beall Reefs", "text": ""}
{"id": "1226014", "revid": "834", "url": "https://it.wikipedia.org/wiki?curid=1226014", "title": "Reading and Leeds Festival", "text": ""}
{"id": "1226015", "revid": "834", "url": "https://it.wikipedia.org/wiki?curid=1226015", "title": "Reading/Leeds Festival", "text": ""}
{"id": "1226016", "revid": "110157", "url": "https://it.wikipedia.org/wiki?curid=1226016", "title": "Hrunamannahreppur", "text": "Hrunamannahreppur \u00e8 un comune islandese della regione di Su\u00f0urland."}
{"id": "1226024", "revid": "729019", "url": "https://it.wikipedia.org/wiki?curid=1226024", "title": "Scogliera Dahl", "text": "La scogliera Dahl (in inglese \"Dahl Reef\") \u00e8 una scogliera antartica facente parte dell'arcipelago Windmill.\nLocalizzata ad una latitudine di 66\u00b0 14' sud e ad una longitudine di 110\u00b028' est, la scogliera \u00e8 lunga circa 46 metri ed \u00e8 stata scoperta durante la spedizione ANARE del 1962. Il luogo \u00e8 stato intitolato a Egil Dahl ufficiale di una nave della spedizione."}
{"id": "1226032", "revid": "767487", "url": "https://it.wikipedia.org/wiki?curid=1226032", "title": "GLPK", "text": "GLPK (GNU Linear Programming Kit) \u00e8 una libreria software scritta in ANSI C ed \u00e8 utilizzabile per risolvere problemi di programmazione lineare sia continui (LP) che misto interi (MILP).\nCaratteristiche.\nLa libreria implementa l'algoritmo del simplesso e un metodo a punto interno (\"Interior point method\") per la soluzione di problemi lineari. Per la soluzione di problemi interi e misto interi viene utilizzato il metodo del branch and bound.\nIl codice sorgente \u00e8 sviluppato da ricercatori russi. La libreria \u00e8 software libero, parte del progetto GNU."}
{"id": "1226033", "revid": "729019", "url": "https://it.wikipedia.org/wiki?curid=1226033", "title": "Battaglia di Imafuku", "text": "La battaglia di Imafuku fu combattuta negli ultimi giorni del novembre del 1614 tra le forze di Tokugawa Ieyasu e quelle di Toyotomi. Questa battaglia fu una delle prime combattute vicino ad Osaka negli anni 1614-1625. Il villaggio di Imafuku sorgeva a nordest di Osaka, e cos\u00ec Tokugawa Ieyasu mand\u00f2 1.500 uomini sotto il comando di Satake Yoshinobu per assicurarsi il controllo del luogo e del forte che l\u00ec si trovava. Essi si scontrarono con 600 uomini fedeli all'armata Occidentale di Toyotomi, comandati da due generali chiamati Iida and Yado.\nDopo che Satake ebbe portato via i difensori dal villaggio e dopo che ebbe ucciso Iida, i rinforzi dell'armata occidentale arrivarono. Kimura Shigenari e Got\u014d Mototsugu comandarono una carica, infliggendo grandi perdite all'armata orientale e costringendo Satake a chiamare la ritirata.\nComunque, alla fine, le forze occidentali furono ancora una volta respinte indietro dopo che Uesugi Kagekatsu arriv\u00f2 con i rinforzi per gli uomini di Satake. Quindi Satake riusc\u00ec in seguito a controllare il villaggio."}
{"id": "1226038", "revid": "1086846", "url": "https://it.wikipedia.org/wiki?curid=1226038", "title": "Alessandria Unione Sportiva 1931-1932", "text": "Questa voce raccoglie le informazioni riguardanti l'Alessandria Unione Sportiva nelle competizioni ufficiali della stagione 1931-1932.\nStagione.\nDopo un campionato al di sotto delle aspettative a causa della perdita di tasselli importanti, l'Alessandria seppe reagire a nuovi addii di giocatori che negli anni venti avevano contribuito a scrivere pagine luminose della sua storia chiudendo il competitivo torneo 1931-1932 al sesto posto, alla pari con l'Ambrosiana-Inter.\nLe importanti partenze di Bertolini, che raggiunse Carcano e Ferrari alla Juventus, e Banchero II andarono a sommarsi agli addii dei difensori Costa e Lauro, giunti al crepuscolo della loro carriera. La carenza di uomini in retroguardia spinse il nuovo allenatore Karl St\u00fcrmer a utilizzare un gioco offensivo che diede alla lunga risultati positivi grazie all'apporto alla causa dei giovani Giuseppe Cornara e Alfredo Notti, rientrati ad Alessandria dopo le gavette nel e nel Genova 1893, e del jolly Libero Marchina, schierato in attacco (segn\u00f2 21 reti conquistando il terzo posto generale in classifica marcatori). La squadra nei primi mesi del 1932 riusc\u00ec a recuperare e a portare a termine un campionato tra i migliori della storia dell'Alessandria in massima serie.\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "1226040", "revid": "88740", "url": "https://it.wikipedia.org/wiki?curid=1226040", "title": "Cremona (disambigua)", "text": ""}
{"id": "1226043", "revid": "767487", "url": "https://it.wikipedia.org/wiki?curid=1226043", "title": "M\u00fdrdalur", "text": "M\u00fdrdalur \u00e8 un comune islandese della regione di Su\u00f0urland.Si trova a sud del ghiacciaio M\u00fdrdalsj\u00f6kull."}
{"id": "1226044", "revid": "287204", "url": "https://it.wikipedia.org/wiki?curid=1226044", "title": "Myrdalur", "text": ""}
{"id": "1226046", "revid": "247222", "url": "https://it.wikipedia.org/wiki?curid=1226046", "title": "Discografia di Luigi Tenco", "text": "La discografia di Luigi Tenco consta di circa 100 brani, molti dei quali usciti postumi, ovvero dopo il 1967.\nDal punto di vista discografico, \u00e8 divisibile in tre periodi, a seconda della casa discografica per la quale Tenco aveva lavorato: il primo periodo (1959-1963) \u00e8 relativo alla Ricordi, ad esso sono seguiti i contratti con la SAAR (1964-1965), e con la RCA (1966-1967).\nLa presente discografia omette i dischi contenenti brani gi\u00e0 editi, salvo eccezioni dovute alla presenza di almeno un inedito."}
{"id": "1226047", "revid": "287204", "url": "https://it.wikipedia.org/wiki?curid=1226047", "title": "Grimsnes og Grafningur", "text": ""}
{"id": "1226049", "revid": "228587", "url": "https://it.wikipedia.org/wiki?curid=1226049", "title": "Evolution", "text": ""}
{"id": "1226055", "revid": "6923", "url": "https://it.wikipedia.org/wiki?curid=1226055", "title": "Tuod\u00ec", "text": "Tuod\u00ec \u00e8 una catena italiana di punti vendita discount di propriet\u00e0 di CESED S.p.A., con sede legale a Roma.\nQuesto canale \u00e8 stato gestito tramite la societ\u00e0 \"Dico S.p.A.\". Fino ad aprile 2013 la Societ\u00e0, la cui sigla significava \"Discount Coop\", era controllata in modo congiunto da 7 delle 9 grandi cooperative del sistema Coop: Coop Adriatica, Coop Estense, Coop Consumatori Nordest, Coop Liguria, Coop Lombardia, Nova Coop e Unicoop Tirreno.\nA partire dal 2013 \u00e8 di propriet\u00e0 del Gruppo TUO che cambia il suo nome da \"Dico\" in \"Tuod\u00ec\".\nStoria.\nNel 1994 dall'unione di Coop Romagna-Marche, Coop Emilia-Veneto, Coop Estense, Coop Nordemilia, Coop Liguria, Coop Lombardia e Nova Coop nasce \"Sviluppo Discount S.p.A.\". L'insegna Dico (DIscount COop) entra nel mercato discount del Nord Italia.\nNel 1999 Gestione Discount S.p.A., nata nel 1994 da Coop Toscana Lazio, si fonde con Sviluppo Discount. Con l'acquisizione di TopD\u00ec, catena discount di Conad, e l'apertura di numerosi punti vendita Dico diventa una della pi\u00f9 importanti catene discount nazionali.\nNel 2005 Sviluppo Discount acquisisce GeMa S.r.l. con i suoi 32 punti vendita in Veneto e Friuli Venezia Giulia a insegna DIX (insegna mantenuta fino al 2012). Due anni pi\u00f9 tardi Dico Discount arriva ad essere presente in tutte le regioni italiane.\nNel 2010 avvicendamento ai vertici, il nuovo presidente \u00e8 Zucchelli (gi\u00e0 Coop Estense) che si avvale della collaborazione di Antonio Lanari, ex manager Eurospin, che si porta dietro uno staff della medesima provenienza. Segue una serie di scelte purtroppo rivelatesi in perdita. Parte il nuovo negozio online E-commerce.\nNel 2012 Sviluppo Discount S.p.A. diventa Dico S.p.A., e trasferisce la sede a Casalecchio di Reno, in provincia di Bologna, la stessa citt\u00e0 che ospita la sede di Coop Italia. Inoltre, nei primi mesi dello stesso anno, i punti vendita con l'insegna DIX del Nordest passano all'insegna Dico.\nNell'aprile 2013 il Gruppo TUO rileva la catena Dico S.p.A. trasferendo la sede legale a Roma e dal 2014 al 2015 cambiando nome ai negozi denominati precedentemente \"Dico\" in \"Tuod\u00ec market\" e \"Tuod\u00ec superfresco\".\nConcordato preventivo.\nNel marzo 2017 \u00e8 ufficializzata la forte crisi, decine di punti vendita vengono temporaneamente chiusi e i soci decidono di metterli all'asta.\nNel giugno 2017, il Gruppo annuncia un debito lordo complessivo di 450 milioni. A met\u00e0 luglio, l'azienda presenta domanda di concordato preventivo in continuit\u00e0 e dispone la chiusura momentanea di 123 negozi in 14 regioni, pianificando una progressiva riapertura a partire da settembre, subordinata all'approvazione di un nuovo piano industriale o quantomeno di ristrutturazione del debito.\nAd ottobre 2017, 7 punti vendita della Liguria vengono ceduti per 9,2 milioni di euro a Penny Market."}
{"id": "1226058", "revid": "767487", "url": "https://it.wikipedia.org/wiki?curid=1226058", "title": "\u00d6lfus", "text": "\u00d6lfus \u00e8 un comune islandese della regione di Su\u00f0urland."}
{"id": "1226059", "revid": "287204", "url": "https://it.wikipedia.org/wiki?curid=1226059", "title": "Olfus", "text": ""}
{"id": "1226060", "revid": "729019", "url": "https://it.wikipedia.org/wiki?curid=1226060", "title": "Autoritratto (Raffaello)", "text": "L'Autoritratto di Raffaello \u00e8 un dipinto a tempera su tavola (47,5x33 cm), databile al 1504-1506 circa e conservato nella Galleria degli Uffizi a Firenze.\nStoria.\nL'opera \u00e8 probabilmente quella citata nella \"Nota de' quadri buoni d'Urbino\" acquistati nella citt\u00e0 marchigiana dal cardinale Leopoldo de' Medici e gi\u00e0 a Roma, nell'Accademia di San Luca, dove l'aveva portato Federico Zuccari. Secondo altre fonti proverrebbe invece dall'eredit\u00e0 di Vittoria della Rovere, moglie di Ferdinando II de' Medici.\nNel 1652 l'opera era citata a palazzo Pitti nella camera della Granduchessa e nel 1663 nella raccolta di autoritratti del cardinale Leopoldo.\nL'opera ha spesso sollevato dubbi sull'autografia, anche per il cattivo stato di conservazione. Oggi la paternit\u00e0 raffaellesca \u00e8 in genere accettata, pur con le dovute riserve. Alcuni la datano al pieno soggiorno fiorentino, altri a un periodo pi\u00f9 avanzato, come copia autografa o parzialmente autografa dell'autoritratto visibile nella \"Scuola di Atene\" in Vaticano. Un secondo autoritratto, molto simile per posa e sembianze a quello degli Uffizi, \u00e8 stato individuato tra i portatori della sedia gestatoria su cui viaggia Giulio II nell'affresco della \"Cacciata di Eliodoro dal tempio\".\nIl dipinto \u00e8 comunque entrato nell'immaginario collettivo: venne riprodotto anche nelle banconote italiane da 500.000 lire.\nDescrizione, stile, luce e colori.\nCome tipico degli autoritratti, il soggetto guarda direttamente negli occhi dello spettatore, per\u00f2 \u00e8 originale la torsione del busto. La figura \u00e8 infatti colta mentre, girata di lato, ruota il viso con un notevole effetto dinamico. Il vestito \u00e8 scuro, cos\u00ec come la berretta: un abbigliamento che si ritrova nei ritratti di molti pittori dell'epoca, come quello del Perugino e quello di Lorenzo di Credi. Il restauro ha rivelato gli effetti luminosi che esaltano la volumetria del viso, con una stesura cromatica fluida e una notevole morbidezza dell'incarnato, prima illeggibile. In quell'occasione le analisi scientifiche hanno anche evidenziato il disegno sottostante, estremamente curato e rivelante tecniche tipiche di chi esegue un autoritratto.\nI capelli sono lunghi, come in altre effigi dell'artista, il volto ovale, giovane e fresco, con un'espressione seria e composta, che si staglia sulla macchia scura dei capelli e sullo sfondo altrettanto scuro, di colore bruno. Gli occhi sono laconici, le sopracciglia sottili, il naso longilineo e leggermente all'ins\u00f9, le labbra carnose, il mento con fossetta.\nCopie.\nDa questo originale sono state ricavate molte copie:"}
{"id": "1226062", "revid": "767487", "url": "https://it.wikipedia.org/wiki?curid=1226062", "title": "Rang\u00e1r\u00feing eystra", "text": "Rang\u00e1r\u00feing eystra \u00e8 un comune islandese della regione di Su\u00f0urland, tra Eystri Rang\u00e1 a ovest e J\u00f6kuls\u00e1 \u00e1 S\u00f3lheimasandi a est. I pi\u00f9 grandi insediamenti sono Sk\u00f3gar e Hvolsv\u00f6llur."}
{"id": "1226064", "revid": "287204", "url": "https://it.wikipedia.org/wiki?curid=1226064", "title": "Rangarthing eystra", "text": ""}
{"id": "1226066", "revid": "283026", "url": "https://it.wikipedia.org/wiki?curid=1226066", "title": "R-30 Bulava", "text": "L'R-30 Bulava (in cirillico: 3M30 \u0411\u0443\u043b\u0430\u0432\u0430; nome in codice NATO: SS-N-32) \u00e8 un missile balistico intercontinentale imbarcato di fabbricazione russa sviluppato dal MITT ed entrato in servizio nella marina russa nel 2018. Noto anche come RSM-56 o, in alternativa, 3K30, sostituisce i missili di origine sovietica R-39M e costituisce una profonda rivisitazione del missile balistico Topol-M da cui deriva.\nSviluppato per eludere le difese anti-missile occidentali, il missile presenta una fase di volo iniziale pi\u00f9 breve rispetto ai suoi predecessori che rende pertanto pi\u00f9 complesso e frenetico ogni tentativo di intercettazione da parte dei sistemi avversari le cui capacit\u00e0 di calcolo risulterebbero insufficienti a causa dell'abbassamento dei tempi di reazione.\nPensato per essere impiegato dai nuovi sottomarini classe Borei, \u00e8 stato previsto il suo utilizzo anche sulle unit\u00e0 della classe Typhoon, per l'ultima delle quali ancora in servizio sono stati finanziati lavori di ammodernamento.\nSviluppo.\nL'esigenza di sostituire gli R-39 emerse negli anni novanta, quando iniziarono le prove per un nuovo missile imbarcato, l'R-39M (nome in codice NATO: SS-NX-28). Tuttavia, i primi tre test, condotti nel Mar Bianco alla fine degli anni novanta, furono un fallimento perch\u00e9 il missile esplose in aria. La Marina Russa decise quindi di rifiutare tale progetto ed incaric\u00f2 l'Istituto moscovita di termotecnica di sviluppare la nuova arma. I finanziamenti al programma iniziarono ad arrivare nel 1999.\nNonostante la complessit\u00e0 del progetto e la scarsit\u00e0 di risorse economiche, lo sviluppo del Bulava \u00e8 andato avanti con sorprendente rapidit\u00e0, ed i lanci effettuati sono stati numerosi.\nTutti i lanci sono stati effettuati utilizzando il sottomarino \"TK-208 Dmitrij Donskoj\", un esemplare della classe Typhoon appositamente modificato nel 2005. Si decise di utilizzare un'unit\u00e0 di tale classe a causa delle grandi dimensioni del missile.\nOccorre aggiungere inoltre che le cause dei fallimenti del 2006 non sono mai state rivelate.\nIl sistema \u00e8 entrato in servizio sperimentale il 10 gennaio 2013. a bordo del sottomarino Classe Borei Yuri Dolgorukiy. Nel giugno 2018 i Bulava sono entrati ufficialmente in servizio nella Marina russa a seguito del successo del lancio simultaneo di 4 missili avvenuto nel maggio 2018.\nTecnica.\nL'SS-N-30 \u00e8 la versione navale del pi\u00f9 avanzato missile balistico russo, l'SS-27 Topol-M. La forma e le dimensioni sono piuttosto simili, a parte una leggera riduzione delle dimensioni, dovuta alle esigenze dell'impiego imbarcato. La decisione di utilizzare, come base, il progetto dell'SS-27 \u00e8 maturata per motivi sia tecnici, sia economici.\nIl Bulava \u00e8 stato inizialmente testato tramite un sottomarino classe Typhoon.appositamente modificato, in seguito \u00e8 stato adottato dai nuovi sottomarini nucleari classe 955-Borei, dei quali 3 risultano gi\u00e0 in servizio e altri tre lo saranno entro il 2020.\nIn assenza di informazioni ufficiali, i dati tecnici riportati in tabella, relativamente a peso e dimensioni, sono gli stessi dell'SS-27 (le cui dimensioni sono simili).\nIl missile pu\u00f2 essere lanciato in immersione ed \u00e8 a propellente solido. Il CEP dichiarato \u00e8 di 350 metri, ma \u00e8 probabile che sia inferiore.\nIl sistema di guida \u00e8 di tipo inerziale e digitale, ed utilizza un ricevitore GLONASS (versione russa del GPS).\nLa gittata \u00e8 tra gli 8.000 ed i 10.000\u00a0km, a seconda delle stime.\nIl sistema di lancio utilizzato \u00e8 il D-19UTH, evoluzione del D-9 utilizzato per gli SS-N 20.\nCome il suo \u201ccugino\u201d terrestre, anche il Bulava \u00e8 considerato immune al sistema di difesa ABM. Infatti, non solo \u00e8 in grado di compiere manovre evasive e rilasciare falsi bersagli, ma ha le testate in grado di resistere a radiazioni, interferenze elettromagnetiche e disturbi fisici. Inoltre, mentre i missili della generazione precedente potevano essere messi fuori uso da una detonazione nucleare a 10\u00a0km di distanza, questo pu\u00f2 resistere ad una a 500 metri.\nUtilizzatori.\nIn servizio dal 2018"}
{"id": "1226081", "revid": "767487", "url": "https://it.wikipedia.org/wiki?curid=1226081", "title": "Brooks Wackerman", "text": "Biografia.\nFratello di Chad Wackerman, anche lui batterista che ha suonato con Frank Zappa, ha iniziato a suonare giovanissimo sotto la direzione del padre Chuck ed ha fatto notare le sue capacit\u00e0 in band come i Bad4Good, gli Infectious Grooves e i Suicidal Tendencies.\nHa suonato nell'album dei The Vandals \"Look What I Almost Stepped in...\" (del 2000) a causa degli impegni del batterista Josh Freese con altre band come A Perfect Circle o i Devo. Nel 2001 entra nei Bad Religion dopo un incidente subito da Bobby Schayer. Ha suonato negli album \"The Process of Belief\", \"The Empire Strikes First\" e nell'ultimo \"New Maps of Hell\".\nNel corso degli anni duemila ha partecipato all'album \"Untitled\" dei Korn, insieme a Terry Bozzio e Joey Jordison, e ad alcune pubblicazioni dei Tenacious D.\nNei mesi di febbraio e marzo 2013 ha sostituito Travis Barker nel tour australiano dei Blink-182 in seguito al rifiuto di quest'ultimo di partecipare a causa della sua paura degli aerei, sorta dopo il tragico incidente di qualche anno prima.\nNei primi mesi del 2015 ha partecipato alle registrazioni dell'album da solista di Tom DeLonge \"To the Stars... Demos, Odds and Ends\", mentre il 4 novembre dello stesso anno \u00e8 stato annunciato come nuovo batterista degli Avenged Sevenfold, con i quali ha pubblicato l'album \"The Stage\" il 28 ottobre dell'anno successivo."}
{"id": "1226082", "revid": "767487", "url": "https://it.wikipedia.org/wiki?curid=1226082", "title": "Rang\u00e1r\u00feing ytra", "text": "Rang\u00e1r\u00feing ytra \u00e8 un comune islandese.\nIl comune si trova nella parte sud-occidentale dell'Islanda nella regione di Su\u00f0urland ed \u00e8 nato dalla fusione dei comuni di Rang\u00e1rvallahreppur, Holta-Landsveit e Dj\u00fap\u00e1rhreppur il 6 giugno 2002. Date le maggiori dimensioni, a fungere da centro cittadino ed amministrativo \u00e8 Hella. \nSecondo le statistiche aggiornate al 2011, conta 1.523 abitanti ed ha a disposizione una superficie di 3.188 km\u00b2; la densit\u00e0 di popolazione si attesta quindi a 0,48 ab/km\u00b2."}
{"id": "1226084", "revid": "2194416", "url": "https://it.wikipedia.org/wiki?curid=1226084", "title": "Marina mercantile", "text": "Per marina mercantile si intende l'insieme di infrastrutture, istituzioni, autorit\u00e0, impianti portuali e tutte le navi adibite al traffico, al diporto e alla ricerca.\nCaratteristiche.\nLa marina mercantile differisce da quella militare, per i diversi scopi; il principale \u00e8 quello di garantire le necessit\u00e0 strategiche del trasporto in riferimento al fabbisogno nazionale, ovvero, in relazione alla necessit\u00e0 logistica in riferimento all'importazione e all'esportazione.\nQuando un Paese deve fare uso delle proprie navi per trasportare le materie prime da lavorare, i prodotti primi destinati all'energia e per ritrasportare infine verso Paesi terzi il risultato del proprio lavoro industriale, ovvero i lavorati e i semilavorati, maturando quindi significativi utili, questa armonicit\u00e0 economico-industriale, come nella caso della \"bilancia dei noli\".\nIl trasporto delle cose via mare, da e per uno Stato, se avvenga utilizzando navi proprie ovvero di armatori e/o societ\u00e0 di navigazione nazionali, contribuisce a generare ricadute in termini economici; di qui l'opportunit\u00e0 che ogni Paese vi sia una flotta, una marineria, che eviti il dover pagare fior danaro per il ricorso ad armatori o personale straniero, che incasserebbero i proventi dovuti ai noli andando poi a produrre ricavi in contesti esterni al circolo economico d'origine. Le navi mercantili vengono armate e gestite da societ\u00e0 private. Alcune di esse, per gli speciali servizi che sono chiamate a offrire, sono in convenzione con lo Stato.\nNel mondo.\nItalia.\nGiuridicamente le attivit\u00e0 relative al naviglio mercantile in Italia sono regolate dal codice della navigazione italiano, che \u00e8 diviso in: \"disposizioni preliminari\" e di 4 parti, nello specifico:\nStati Uniti d'America.\nLa marina mercantile degli Stati Uniti d'America \u00e8 la flotta civile degli USA proprietaria di navi mercantili, gestiti dal governo USA oppure dal settore privato, impegnati nel commercio e nel trasporto di merci.\nMentre in tempo di pace \u00e8 competente per il trasporto passeggeri e merci, in tempo di guerra presta ausilio alla \"US Navy\" e pu\u00f2 essere chiamata ad effettuare il trasporto truppe e dare rifornimento ai militari."}
{"id": "1226087", "revid": "729019", "url": "https://it.wikipedia.org/wiki?curid=1226087", "title": "Isola Glasgal", "text": "L'isola Glasgal (in inglese \"Glasgal Island\") \u00e8 una piccola isola antartica facente parte dell'arcipelago Windmill.\nLocalizzata ad una latitudine di 66\u00b0 11' sud e ad una longitudine di 110\u00b022' est, l'isola \u00e8 la pi\u00f9 meridionale delle Donovan e si trova al largo della costa Budd. La zona \u00e8 stata mappata per la prima volta mediante ricognizione aerea durante l'operazione Highjump e l'operazione Windmill, negli anni 1947-1948. \u00c8 stata intitolata dalla US-ACAN R. Glascal, studioso delle aurore polari che ha fatto parte del \"team\" della stazione Wilkes nell'anno 1957."}
{"id": "1226088", "revid": "10431", "url": "https://it.wikipedia.org/wiki?curid=1226088", "title": "Target (mercato)", "text": ""}
{"id": "1226090", "revid": "51323", "url": "https://it.wikipedia.org/wiki?curid=1226090", "title": "George Arthur Akerlof", "text": ""}
{"id": "1226093", "revid": "115941856", "url": "https://it.wikipedia.org/wiki?curid=1226093", "title": "Madame Matisse", "text": "Madame Matisse \u00e8 un dipinto di Henri Matisse a olio su tela (40,5 x 32,5\u00a0cm), quest'opera fu realizzata nel 1905.\nQuesto dipinto \u00e8 un ritratto della moglie dell'artista. I colori sono innaturali ma comunque funzionali, conferendo rilievo e tridimensionalit\u00e0 e creando nette divisioni nei passaggi dal chiaro allo scuro. Il nome \"ritratto con la riga verde\" deriva dall'audace riga giallo-verde che, sotto il casco dei capelli blu, separa, nel volto intenso e fermo, la zona in ombra dalla zona in luce. Evidente \u00e8 lo studio del giapponismo ed il primitivismo ripreso da vari artisti diversi, come ad esempio, Paul Gauguin. Oggi l'opera \u00e8 conservata allo Statens Museum for Kunst di Copenaghen. Quest'opera \u00e8 firmata \"HENRI MATISSE\"."}
{"id": "1226095", "revid": "599013", "url": "https://it.wikipedia.org/wiki?curid=1226095", "title": "Elio Grani", "text": "Carriera.\nCresciuto nel , ha esordito in Serie B nella stagione 1950-1951: quell'anno la squadra pugliese retrocesse in Serie C. Dopo aver militato nell' (che lasci\u00f2 nel 1952 rinunciando al tesseramento militare), nel 1952-1953 gioc\u00f2 un anno al Lecce (4 presenze, e autore di un autogol contro il ), per poi tornare ai galletti baresi, intanto retrocessi in IV Serie.\nInizi\u00f2 cos\u00ec una rapida risalita che si concluse in Serie B nel 1955-1956. A quel punto fu acquistato dal Catania, che ne fece titolare fisso della difesa insieme a Mario Corti. Con i rossazzurri conquist\u00f2 la promozione in Serie A e due salvezze. Esord\u00ec nella massima serie il 25 settembre 1960 in Milan-Catania (3-0). Nella stagione 1961-1962 Omar S\u00edvori gli ruppe una gamba.\nHa chiuso la carriera con il nella stagione 1962-1963 in cui ha collezionato 5 presenze in Serie A.\nIn carriera ha totalizzato complessivemente 46 presenze in Serie A e 179 presenze e 5 reti in Serie B."}
{"id": "1226099", "revid": "19933", "url": "https://it.wikipedia.org/wiki?curid=1226099", "title": "SilverDB", "text": ""}
{"id": "1226103", "revid": "117378027", "url": "https://it.wikipedia.org/wiki?curid=1226103", "title": "Composizioni di Anton\u00edn Dvo\u0159\u00e1k", "text": "Lista delle composizioni di Anton\u00edn Dvo\u0159\u00e1k (1841-1904) ordinate per genere.\nOpere liriche.\nLa tabella che segue \u00e8 tratta dal catalogo:\nJarmil Burghauser:\nAnton\u00edn Dvo\u0159\u00e1k. Thematic Catalogue. Bibliography. Survey of Life and Work -\nPrague, Export Artia, 1960\n1870, \n\"Alfred\" (Alfredo)\nOpera eroica in tre atti\n1903, \n\"Armida\". Zpevohra o ctyri dejstv\u00edch (Armida)\nOpera in quattro atti\nLibretto: Jaroslav Vrchlick\u00fd\nTratto dalla Gerusalemme liberata di Torquato Tasso\n1882, \n\"Dimitrij\"\nOpera storica in quattro atti\nprima versione\nLibretto: Marie Cervinkov\u00e1-Riegrov\u00e1\n1882, \n\"Dimitrij\". Historick\u00e1 opera ve Ctyri jedn\u00e1n\u00edch\nOpera storica in quattro atti\nSeconda versione\nLibretto: Marie Cervinkov\u00e1-Riegrov\u00e1\n1877? \n\"\u0160elma sedl\u00e1k\". Komick\u00e1 opera o dva jedn\u00e1n\u00edch (Il contadino furbo)\nOpera comica in due atti\nLibretto: J. O. Vesel\u00fd\n1899, \n\"\u010cert a K\u00e1\u010da\" (Il Diavolo e Caterina)\nOpera comica in tre atti\nLibretto: Adolf Wenig\n1888, \n\"Il Giacobino\" (Jakob\u00edn. opera o trech dejstv&amp;iacutech)\nOpera in tre atti\nprima versione\nLibretto: Marie Cervinkov\u00e1-Riegrov\u00e1 e Frantisek Ladislav Rieger\n1897, \n\"Il Giacobino\" (Jakob\u00edn. opera o trech dejstv&amp;iacutech)\nOpera in tre atti\nSeconda versione\nLibretto : Marie Cervinkov\u00e1-Riegrov\u00e1\n1871, \n\"Il re e il carbonaio\" (Kr\u00e1l a uhl\u00edr Komick\u00e1. opera o trech dejstv&amp;iacutech)\nOpera comica in tre atti\nprima versione\nLibretto : Bernard J. Lobesk\u00fd\n1871, \n\"Il re e il carbonaio\" (Kr\u00e1l a uhl\u00edr Komick\u00e1. opera o trech dejstv&amp;iacutech)\nOpera comica in tre atti\nseconda versione\nLibretto : Bernard J. Lobesk\u00fd\n1887, \n\"Il re e il carbonaio\" (Kr\u00e1l a uhl\u00edr Komick\u00e1. opera o trech dejstv&amp;iacutech)\nOpera comica in tre atti\nTerza versione\nLibretto: Bernard J. Lobesk\u00fd\n1900, \n\"Rusalka\". Lyrick\u00e1 poh\u00e1dka o trech jedn\u00e1n\u00edch (Rusalka)\nFiaba lirica in tre atti\nLibretto: Jaroslav Kvapil\n1874, \n\"Tvrd\u00e9 palice\" (Teste dure)\nOpera comica in un atto\nLibretto : Josef Stolba\n1875, \n\"Vanda\". Tragick\u00e1 opera o peti dejstv&amp;iacutech (Vanda)\nOpera tragica in cinque atti\nLibretto: V\u00e1clav Benes Sumavsk\u00fd"}
{"id": "1226107", "revid": "305523", "url": "https://it.wikipedia.org/wiki?curid=1226107", "title": "John de Warenne, VII conte del Surrey", "text": ""}
{"id": "1226114", "revid": "1543377", "url": "https://it.wikipedia.org/wiki?curid=1226114", "title": "Nanjing Fiat Automobile", "text": "Nanjing Fiat Automobile \u00e8 stata una societ\u00e0 in joint venture costituita nel 1999 tra il gruppo cinese Nanjing Automobile Corporation (NAC) ed il gruppo Fiat con Fiat Auto, per la produzione di automobili Fiat per il mercato cinese, chiusa nel 2007.\nStoria.\nIl gruppo Fiat ha concluso due joint venture in Cina con il gruppo Nanjing Automobile Corporation:\nLa JV Nanjing Fiat Automobile.\nLa joint venture tra la Fiat S.p.A. ed il gruppo cinese Nanjing Automobile Corporation ha avuto inizio in aprile 1999. Localizzata nel Jiangning District New Technology Park di Nanchino, Nanjing-Fiat ha prodotto e venduto 24.000 veicoli nel 2002 e appena pi\u00f9 di 33.000 nel 2006. Nello stabilimento cinese, Nanjing-FIAT produceva quattro modelli : \nNella primavera 2007, l'A.D. della Fiat Sergio Marchionne si era dichiarato particolarmente insoddisfatto da questa joint-venture con NAC e il gruppo italiano si \u00e8 messo a cercare soluzioni industriali alternative.\nNanjing Auto ha rilevato nel 2005 la britannica MG Rover, fallita, per 53 milioni di sterline. I cinesi sono riusciti a presentare la serie MG 7 nel marzo 2007, accantonando gli investimenti di 300 milioni di US$ previsti con la Fiat per ampliare la fabbrica comune e fabbricare le nuove serie di Palio, Siena e la nuova Perla.\nFine della JV.\nLa Fiat, considerando che il partner Nanjing Auto, acquistato dalla Shanghai Automotive Industry Corporation, orientava tutta la sua logistica per lo sviluppo del marchio MG Rover e non abbastanza sulla propria joint-venture, decise di chiudere il rapporto in questa societ\u00e0 il 28 dicembre 2007. Le attrezzature di produzione sono state cedute nel 2009 al costruttore cinese Zotye che produce tuttora la Palio e la Perla chiamate Z200HB e Z200. Zotye produceva dal 2008 la Multipla con il nome di M300.\nPer quanto riguarda il settore prettamente automobilistico, nel luglio 2009 la Fiat stringe un accordo di cooperazione con il gruppo GAC creando una nuova joint venture (come d'obbligo in Cina), la GAC Fiat Automobiles per la produzione nel territorio cinese di auto Fiat. Il primo risultato \u00e8 stato il lancio in aprile 2012 della berlina Fiat Viaggio.\nDopo questo nuovo accordo, la Fiat ha deciso di lasciare il progetto di fabbricazione della D 200 alla Nanjing Fiat, ma senza precisarne la data."}
{"id": "1226119", "revid": "1805762", "url": "https://it.wikipedia.org/wiki?curid=1226119", "title": "Operazione logica", "text": ""}
{"id": "1226120", "revid": "6923", "url": "https://it.wikipedia.org/wiki?curid=1226120", "title": "Jean Claude Colin", "text": "Biografia.\nOttavo dei nove figli di Jaques e Marie Gonnet, perse presto entrambi i genitori ed all'et\u00e0 di quattordici anni entr\u00f2 nel seminario di Saint-Jodard: pass\u00f2 poi a quelli di Alix, Verri\u00e8res ed infine a quello di \"Saint-Ir\u00e9n\u00e9e\" di Lione, dove complet\u00f2 la sua formazione teologica e filosofica.\nVenne ordinato sacerdote il 22 luglio 1816 ed il giorno successivo, presso il santuario di Fourvi\u00e8re, con altri undici compagni, decise di consacrarsi alla Vergine mediante la fondazione di una nuova congregazione, quella dei \"Maristi\": le costituzioni dell'istituto vennero elaborate da Colin nel periodo successivo, mentre era assistente del parroco di Cerdon, e vennero approvate dai vescovi di Pinerolo, Puy e Belley e da Denis de Frayssinous, ministro per gli affari ecclesiastici.\nPapa Gregorio XVI approv\u00f2 la fondazione con il breve \"Omium gentium salutis\" del 29 aprile 1836 ed il 15 novembre successivo Colin venne eletto superiore generale della congregazione.\nSotto la sua gestione, i maristi iniziarono a dedicarsi all'istruzione della giovent\u00f9, alle missioni popolari ed a quelle estere, soprattutto in Oceania.\nNel 1854 si ritir\u00f2 a La Neyli\u00e8re, presso Pomeys, dove si spense nel 1875."}
{"id": "1226121", "revid": "33277", "url": "https://it.wikipedia.org/wiki?curid=1226121", "title": "Jean-Claude Colin", "text": ""}
{"id": "1226125", "revid": "104265", "url": "https://it.wikipedia.org/wiki?curid=1226125", "title": "Comunit\u00e0 montana Penisola Amalfitana", "text": "La Comunit\u00e0 montana Penisola Amalfitana era una comunit\u00e0 montana campana, in provincia di Salerno, con sede a Tramonti. L'Ente \u00e8 stato soppresso nel 2008 dalla Regione Campania nell'ambito di un piano di riorganizzazione orientato al contenimento dei costi, poich\u00e9 i comuni aderenti difettavano nei requisiti altimetrici fissati dalla nuova normativa regionale. In tal senso \u00e8 stata accorpata alla Comunit\u00e0 montana Monti Lattari - Penisola Sorrentina, escludendo in entrambi i comuni che hanno accesso al mare, dando vita alla Comunit\u00e0 montana Monti Lattari.\nLa comunit\u00e0 comprendeva quindici comuni:\nTra i comuni aderenti all'ex Comunit\u00e0 Montana Penisola Amalfitana, solo Corbara, Sant'Egidio del Monte Albino, Scala e Tramonti sono stati ammessi nella Comunit\u00e0 montana Monti Lattari."}
{"id": "1226127", "revid": "6923", "url": "https://it.wikipedia.org/wiki?curid=1226127", "title": "Iso Isetta", "text": "La Iso Isetta \u00e8 una microvettura che venne prodotta dalla casa automobilistica italiana Iso di Bresso tra il 1953 e il 1956 e su licenza dalla tedesca BMW tra il 1955 e il 1962.\nLa BMW Isetta, nel 1955, \u00e8 stata la prima automobile al mondo, prodotta in serie, a basso consumo di carburante (/). Inoltre \u00e8 stata l'automobile con motore monocilindrico pi\u00f9 venduta di tutti i tempi con 161\u00a0728 unit\u00e0 vendute.\nOrigini.\nPer capire le origini della pi\u00f9 popolare tra le microvetture del dopoguerra, occorre fare un salto indietro nel tempo, esattamente fino al 1939, anno in cui Renzo Rivolta fond\u00f2 la Iso, una ditta con sede a Bolzaneto (GE), specializzata in impianti di refrigerazione per uso industriale o privato. Nel 1943, la Iso si trasfer\u00ec a Bresso, in provincia di Milano in un capannone della Isotta Fraschini, dove alla precedente attivit\u00e0 aggiunse anche quella di produzione di elettrodomestici. Terminata la Seconda guerra mondiale, per\u00f2, Renzo Rivolta si accorse che una delle maggiori esigenze e priorit\u00e0 della popolazione italiana era quella di potersi spostare tramite un mezzo di locomozione che fosse economico, molto pi\u00f9 di un'automobile a buon mercato come la Fiat Topolino di quegli anni. Decise quindi di convertire la produzione di elettrodomestici a quella di motociclette. Fu cos\u00ec che nacquero modelli di un certo successo.\nMa dopo tali piccoli successi, Renzo Rivolta decise che era arrivato il momento di passare alla produzione automobilistica. La ragione sociale della ditta fu perci\u00f2 mutata in \"Iso Autoveicoli SpA\". Ci\u00f2 che aveva in mente era un automezzo che stesse a met\u00e0 tra una motocicletta e una \"Topolino\". Doveva, cio\u00e8, essere semplice come una moto, ma con carrozzeria chiusa come un'auto, in modo da colmare il divario tra la motocicletta e i modelli automobilistici pi\u00f9 economici allora in listino. In Italia, quest'ultimo ruolo era rivestito all'epoca praticamente solo dalla gi\u00e0 citata 500C Topolino, che pur essendo indubbiamente alla portata di maggiori fette di potenziale clientela, rimaneva per\u00f2, all'inizio degli anni '50, ancora inaccessibile per gran parte della popolazione piena di difficolt\u00e0 del periodo immediatamente successivo alla seconda guerra mondiale.\nLa genesi.\nLa filosofia costruttiva di Renzo Rivolta nel settore delle automobili era quella di privilegiare prima di tutto la comodit\u00e0 e il comfort dei passeggeri, nonch\u00e9 di garantire un'oculata sistemazione della meccanica all'interno del corpo vettura: la carrozzeria sarebbe stata modellata solo a quel punto, sulla base delle specifiche precedenti. Per realizzare la nuova vetturetta, Renzo Rivolta si affid\u00f2 a due vulcanici personaggi, giovani ma con un significativo passato alle spalle in campo aeronautico: Ermenegildo Preti e Pierluigi Raggi. L'ing. Preti aveva in mente un progetto simile gi\u00e0 durante i bui anni della guerra, poich\u00e9 prevedeva per l'avvenire l'enorme carenza di risorse che poi di fatto si verific\u00f2. Gi\u00e0 durante gli anni del conflitto cominci\u00f2 a prendere forma nella sua mente l'idea di una microvettura e arriv\u00f2 a parlarne anche con sua moglie Piarosa. Perci\u00f2, al momento di dover realizzare per Renzo Rivolta una piccola vetturetta, l'ing. Preti aveva gi\u00e0 le idee piuttosto chiare e, dopo aver delineato le linee generali del progetto, affid\u00f2 il disegno della carrozzeria e del telaio all'ing. Raggi.\nL'esigenza di privilegiare il comfort e l'abitabilit\u00e0 in un corpo vettura di dimensioni molto contenute fece in modo che il progetto partisse proprio dalla definizione della cella abitativa, attorno alla quale sarebbero stati poi inseriti gli organi meccanici e la carrozzeria. Quest'ultima fu disegnata privilegiando le forme aerodinamiche, forme scaturite anche dalla necessit\u00e0 di avere un frontale inclinato per poter lasciare sul pavimento lo spazio necessario a ospitare gli organi dello sterzo.\nIl primo prototipo fu realizzato nell'estate del 1952 e gi\u00e0 prefigurava molte delle soluzioni tecnico-stilistiche presenti sulla vettura definitiva, come il corpo vettura \"a uovo\", la meccanica di derivazione motociclistica e la presenza di un unico portellone frontale, che costituiva praticamente l'intero muso della vetturetta. Quest'ultimo riprendeva una soluzione particolare, descritta dall'ing. Preti nella sua tesi di laurea, quando propose l\"'AL12\", un aeroplano con la parte anteriore, quella destinata alla cabina di pilotaggio, incernierata su un lato e completamente apribile. Pressoch\u00e9 definitiva era anche l'architettura della vettura, con scocca in lamiera d'acciaio dotata di un'ampia vetratura, fissata a un telaio di tubi d'acciaio. Tale prototipo era inoltre provvisto di tre sole ruote: due davanti e una dietro, soluzione presto abbandonata quando ci si accorse, durante le prove su strada, della pericolosit\u00e0 di tale soluzione in caso di foratura. Si scelse perci\u00f2 una soluzione intermedia, ossia quattro ruote, delle quali le due posteriori erano molto ravvicinate tra loro per evitare la necessit\u00e0 di installare un differenziale, che avrebbe comportato un aumento dei pesi, della complessit\u00e0 meccanica e dei costi.\nDopo la prova del primo prototipo, si procedette all'affinamento della carrozzeria, mediante l'integrazione del normale profilo a uovo con due elementi longitudinali, uno per lato, aventi funzione di parafango, che integravano l'intera parte bassa delle fiancate fino ad arrivare alla coda. Tali parafanghi avevano la funzione di snellire la fiancata e renderne l'aspetto meno goffo.\nQuanto al motore, esso era inizialmente un monocilindrico a due tempi, derivato da quello del motociclo \"Iso 200\", derivato in parte da un motore ausiliario utilizzato per l'avviamento di motori d'aereo della Isotta Fraschini, dalla cilindrata di 198 cm\u00b3 e in grado di erogare circa 8 cavalli. L'adattamento di tale motore alla nuova microvettura fu curato dall'ingegner Genoni, altro validissimo collaboratore di Ermenegildo Preti.\nLa Iso Isetta (1953-1956).\nIl modello definitivo fu presentato in anteprima alla stampa all'inizio del mese di aprile del 1953, mentre la presentazione ufficiale avvenne il 22 aprile dello stesso anno al Salone dell'automobile di Torino. Come gi\u00e0 accennato, erano pochi gli aggiornamenti rispetto all'ultimo prototipo. Tra i pi\u00f9 significativi, vi erano l'accensione a spinterogeno e il piantone dello sterzo solidale con la portiera anteriore per facilitare l'ingresso e l'uscita degli occupanti. La reazione del pubblico, a questa vettura dalla forma simile a una cabina di elicottero o di aliante, fu di grande stupore. Pur rimanendo nell'ambito delle microvetture, e condividendone la naturale semplicit\u00e0, la Isetta sembrava quasi futuristica e distava anni luce dalle microvetture dell'epoca, troppo fumettistiche al confronto. Rispetto alle principali concorrenti, l'Isetta vantava anche prestazioni di tutto rispetto, riuscendo ad arrivare sugli 85\u00a0km/h. L'Isetta aveva problemi solo in salita.\nStruttura d'avanguardia.\nAll'epoca del debutto, la Isetta fece scalpore per la conformazione davvero inusuale del suo corpo vettura. In effetti, all'epoca, l'Isetta era da considerarsi veramente all'avanguardia, sia per quanto riguarda il tipo di corpo vettura, sia, soprattutto, per la razionale e intelligente scelta nella disposizione di tutto ci\u00f2 che serviva a rendere questo piccolo mezzo di trasporto una vera e propria automobile a tutti gli effetti, vivibile e maneggevole. In molti l'hanno in seguito definita geniale.\nAll'interno del piccolo abitacolo si accedeva mediante il grosso portellone anteriore, che inglobava praticamente l'intera sezione frontale della vettura. Per facilitare ulteriormente l'ingresso, il piantone dello sterzo era solidale con il portellone stesso, vale a dire che aprendo quest'ultimo, il piantone si inclinava in avanti per lasciare ancor pi\u00f9 spazio e agevolare ulteriormente l'ingresso. Quest'ultima idea, assai originale, fu suggerita a Pierluigi Raggi dall'ing. Preti nelle ultime fasi del progetto, quando la vettura era quasi allo stadio definitivo. I posti a sedere erano costituiti da una semplice panchetta che offriva spazio solo a due persone. Dietro tale panchetta vi era uno spazio occupato per met\u00e0 dal piccolo monocilindrico a due tempi e per met\u00e0 da un piccolo vano bagagli.\nLa vetratura era molto ampia e offriva una visibilit\u00e0 in grado di reggere il confronto con una berlina di lusso. Il particolare disegno della vetratura dell'Isetta italiana fu il frutto della consulenza di Giovanni Michelotti, a cui la Iso si affid\u00f2 per ottimizzarne il disegno rispetto alle vetrature del primo prototipo. Il tetto era in tela, srotolabile, in maniera da trasformare l'Isetta in una vetturetta aperta.\nSulla BMW 250, l'Isetta tedesca, ritroviamo tutte le intuizioni della Iso, con in pi\u00f9 un piccolo ma efficace impianto di riscaldamento e i vetri laterali scorrevoli. Il successo ottenuto dalla BMW 250 fu duplice: da una parte la 250 divenne la vettura perfetta per chi poteva gi\u00e0 permettersi una seconda auto, mentre dall'altra divent\u00f2 il veicolo ideale per le masse in procinto di motorizzarsi. (In Germania, per le vetture sotto i 250\u00a0cm\u00b3, esisteva una particolare patente di guida).\nMeccanica.\nL'Isetta proponeva soluzioni semplici e inconsuete, come per esempio il piccolo motore a due tempi mutuato dalla \"Iso 200\", una delle motociclette di maggior successo per la Iso, subito prima dell'arrivo dell'Isetta. Tale motore aveva inizialmente una cilindrata di 198\u00a0cm\u00b3 ed erogava circa 9 cavalli. Questa piccola unit\u00e0 motrice fu utilizzata solo fino a poco prima della presentazione al pubblico, in vista della quale il piccolo monocilindrico fu rialesato e portato a 236\u00a0cm\u00b3, con potenza massima di 9,5 cavalli a 4.750 giri/min. Questo motore aveva una particolare struttura sdoppiata, come se avesse due pistoni all'interno di un unico cilindro, mossi da due bielle, una principale e una secondaria, ma con accensione affidata a una sola candela. La lubrificazione era separata ed era affidata a una pompa meccanica, mentre il raffreddamento era ad aria. L'alimentazione era affidata a un carburatore Dell'Orto. La trasmissione prevedeva una frizione a dischi multipli in bagno d'olio e un cambio a 4 marce privo di retromarcia. La trazione era posteriore, senza alcun differenziale, reso superfluo dalla ridottissima carreggiata posteriore.\nIl telaio dell'Isetta era tubolare e comprendeva sospensioni anteriori a ruote indipendenti con tamponi in gomma e ammortizzatori a frizione. Il retrotreno comprendeva invece molle a balestra e ammortizzatori idraulici. L'impianto frenante era idraulico e agiva sulle ruote anteriori e sulla ruota posteriore destra. Su entrambe le ruote posteriori agiva invece il freno a mano.\nCommercializzazione.\nLa commercializzazione cominci\u00f2 nell'autunno del 1953, ma le cose non andarono bene: la piccola vettura non riusciva a vendere, erano ben pochi gli esemplari che trovavano un acquirente. Forse tale scarso esito commerciale in Italia era dovuto al prezzo, inferiore di poco a quello della Topolino. Allo scopo di dimostrare le doti dinamiche dell'Isetta, la vettura fu fatta partecipare ad alcune edizioni della Mille Miglia, dove ottenne anche alcuni risultati di rilievo. Ma nonostante ci\u00f2 l'Isetta continu\u00f2 a stentare: oltre a poco pi\u00f9 di un migliaio di vetturette in configurazione base, furono realizzate un certo numero di versioni commerciali, con carrozzeria furgonata o pick-up. Neppure i lusinghieri risultati sportivi dell'Isetta alla Mille Miglia del 1954, dovuti anche alla sua esemplare tenuta di strada, ne sollevarono le sorti sul mercato italiano. Ma Renzo Rivolta si era gi\u00e0 messo alla ricerca di un acquirente del progetto e da un paio di mesi aveva gi\u00e0 stretto rapporti con un nome prestigioso.\nDopo circa un anno dal debutto, Rivolta riusc\u00ec infatti a stringere contatti con la BMW, che in quegli anni stava attraversando una profonda crisi dovuta ai postumi della guerra e all'insuccesso di praticamente tutti i modelli proposti, ed era perci\u00f2 interessata alla produzione su licenza di una vettura come l'Isetta. Per Rivolta, poter vantare la BMW come licenziataria del suo progetto Isetta lo riemp\u00ec di ottimismo, complice anche il prestigio del marchio bavarese. L'operazione di vendita alla BMW fu perfezionata alla fine del 1954, e i progetti e il materiale furono trasferiti a Monaco di Baviera.\nLa BMW Isetta (1955-1962).\nNel 1954, al Salone di Ginevra, la Iso di Renzo Rivolta espose la propria Isetta, mentre la BMW espose un modello completamente diverso, la 502 V8. I due modelli avevano un solo punto in comune: lo scarso successo. Gi\u00e0 da tempo al quartier generale di Monaco stavano pensando di integrare il proprio listino con una piccolissima vetturetta da citt\u00e0, possibilmente su licenza per evitare i costi di progetto e che fosse commercializzabile quindi a un prezzo molto basso. A Ginevra, la Isetta fu notata da C.A. Drenowatz, importatore BMW in Svizzera, che ne parl\u00f2 ai vertici BMW in Baviera. Fu cos\u00ec che Eberhard Wolff, responsabile del reparto collaudi, il mese dopo fu inviato al Salone di Torino, sapendo che si doveva agire in fretta per evitare ulteriori \"buchi\" economici alla Casa bavarese. Qui vennero stretti i primi accordi con Renzo Rivolta, e i negoziati vennero ultimati poco tempo dopo a Milano, dove Kurt Donath e Fritz Fiedler, rispettivamente direttore tecnico e responsabile sviluppi BMW, vennero inviati per perfezionare l'affare. In base all'accordo stipulato, BMW aveva il diritto di rilevare sia i progetti che le attrezzature per produrre la scocca, mentre non appariva interessato al monocilindrico sdoppiato da 9,5 CV, ritenuto poco potente. Nell'autunno del 1954, la BMW annunci\u00f2 ufficialmente che la nuova vetturetta sarebbe stata lanciata entro breve.\nLa presentazione alla stampa della nuova Isetta marchiata BMW avvenne il 5 marzo 1955, ma non ufficialmente con il nome \"Isetta\": la denominazione ufficiale della nuova vetturetta BMW fu infatti \"BMW 250\", mentre il nome Isetta continu\u00f2 a essere utilizzato molto frequentemente anche in Germania, ma solo come soprannome.\nDifferenze con l'Isetta italiana.\nRispetto alla sorella italiana, la BMW 250 mantenne quasi per intero il corpo vettura, tranne alcuni particolari, come il nuovo disegno della griglia di raffreddamento e il nuovo cofano motore posteriore. Altre modifiche stavano nella posizione pi\u00f9 rialzata dei fari anteriori e internamente nell'installazione di un piccolo impianto di riscaldamento. Dal punto di vista della meccanica, la modifica pi\u00f9 evidente stava nel nuovo motore monocilindrico, non pi\u00f9 a due, ma a quattro tempi, e della cilindrata di 245 cm\u00b3. Tale motore, derivato da quello della moto R25/3, erogava una potenza massima di 12 CV contro i 9,5 CV della versione Iso, e inoltre disponeva di un albero a gomiti con supporti rinforzati. Differente anche la frizione, stavolta del tipo monodisco a secco. Le prestazioni velocistiche rimasero comunque le stesse della Isetta italiana.\nPer quanto riguardava il telaio, la differenza pi\u00f9 notevole stava nell'avantreno, non pi\u00f9 con tamponi in gomma, ma con delle vere e proprie molle elicoidali in acciaio, mentre per quanto riguardava l'impianto frenante di servizio, vennero mantenuti i due tamburi anteriori cos\u00ec come quello posteriore, ma quest'ultimo venne spostato sulla ruota sinistra, mentre su quella destra agiva il freno a mano.\nEvoluzione.\nDurante la presentazione alla stampa, in quel 5 marzo 1955, furono messi a disposizione due esemplari della nuova BMW 250 per permettere ai giornalisti di poterne saggiare le doti su strada. Fu proprio ci\u00f2 che avvenne, e gli addetti stampa furono impressionati molto positivamente dalle doti dinamiche della \"Isetta tedesca\".\nContrariamente a quanto avvenne in Italia, la BMW 250 conobbe un buon successo di vendite presso il pubblico tedesco, a tal punto che la BMW, in occasione dell'esemplare venduto numero 50.000, scrisse una lettera di ringraziamenti ed elogi alla Iso per averle venduto il progetto. Fu infatti proprio l'Isetta a salvare la BMW da una situazione economica al limite del disastroso, dovuta in parte al riassetto politico-economico del dopoguerra e in parte all'insuccesso dei modelli di fascia alta proposti dall'immediato dopoguerra fino a quel momento. Il successo della BMW 250 fu ancora pi\u00f9 eclatante se si considera il gran numero di concorrenti presenti nella Germania degli anni cinquanta. La 250 giunse sul mercato in un periodo in cui gi\u00e0 erano presenti modelli come la Messerschmitt Kabinenroller e i modelli Fuldamobil.\nNei primi mesi del 1956 la gamma venne ampliata con l'arrivo della BMW 300, che si affianc\u00f2 semplicemente alla \"250\", proponendosi con un motore monocilindrico da 297\u00a0cm\u00b3, della potenza di 13 CV a 5200 giri/min. Nell'ottobre dello stesso anno, mentre in Italia la Iso Isetta venne tolta di produzione, la BMW Isetta usufru\u00ec di un significativo aggiornamento alla gamma: apparvero infatti le versioni Export, destinate ai mercati esteri, ma presenti anche nel listino tedesco. Tali versioni si distinguevano da quelle \"Standard\" innanzitutto per il nuovo tetto e la nuova vetratura, che nel complesso apparivano pi\u00f9 simili a quelli di una normale automobile, pur conservando una notevole visibilit\u00e0. I finestrini della \"Export\" divennero del tipo scorrevole, mentre quelli della versione \"Standard\" avevano la sola apertura nei due deflettori laterali. Altre differenze esterne stavano nella presenza di guide cromate per lo scorrimento dell'acqua piovana e inoltre nella presenza di un paraurti che abbracciava l'intera zona frontale in tutta la sua larghezza. Meccanicamente le versioni \"Export\" erano caratterizzate da una significativa rivisitazione al comparto sospensioni: l'avantreno benefici\u00f2 dell'arrivo di un forcellone pi\u00f9 lungo, di molle pi\u00f9 grandi e di nuovi ammortizzatori telescopici in luogo di quelli a frizione. Il retrotreno divenne invece pi\u00f9 morbido per favorire il comfort interno. Le versioni \"Export\" potevano essere scelte con motore da 247 o da 297\u00a0cm\u00b3, cos\u00ec come la versioni \"Standard\". In ogni caso, la velocit\u00e0 massima di ogni modello rimaneva invariata a 85\u00a0km/h.\nNel 1957, per\u00f2, le versioni \"Standard\" vennero tolte di produzione, lasciando in listino solo la versione \"Export\", comunque disponibile in entrambe le motorizzazioni. Il consenso presso il pubblico, per\u00f2, continu\u00f2 a rimanere alto, almeno per un altro anno ancora. Assieme alla Goggomobil, le \"Isetta\" tedesche continuarono a imporsi come le microvetture di maggior successo nel mercato teutonico. Ma con l'avvento del boom economico e delle condizioni di maggior agiatezza generale, l'interesse del pubblico cominci\u00f2 a spostarsi sempre pi\u00f9 verso le automobili vere e proprie. Fu cos\u00ec che gi\u00e0 entro la fine di quello stesso 1957, alle \"BMW 250\" e \"300\" venne affiancata anche la BMW 600, vale a dire una sorta di Isetta con carrozzeria maggiorata in modo da ospitare quattro persone, e infine, nel 1959, la BMW 700, una vera e propria piccola berlina, anch'essa destinata a un grande successo commerciale. L'Isetta continu\u00f2 a vedere le proprie vendite in declino (dai 40\u00a0000 esemplari venduti nel 1957 ai 22\u00a0000 dell'anno seguente), ma nel contempo aumentarono anche le richieste di \"BMW 250\" e \"300\" in kit di montaggio per i mercati esteri. Insomma, sebbene le BMW 600 e 700 stessero cannibalizzando le vendite dell'Isetta, imponendosi come nuove fonti primarie di guadagno per la BMW, anche la piccola motocoup\u00e9 (come veniva chiamata dai tedeschi) rappresentava ancora una significativa fonte di introiti per l'azienda tedesca.\nMa nel 1961 le \"BMW 250\" e \"300\" si rivelarono ormai datate e non pi\u00f9 appetibili dalla clientela: la produzione and\u00f2 cos\u00ec avanti fino all'anno successivo, dopodich\u00e9 venne fatta cessare in via definitiva.\nLe altre Isetta.\nL'Isetta, come la si conosce abitualmente, \u00e8 una piccolissima monovolume con caratteristiche da auto trasformabile. \u00c8 per\u00f2 esistita anche sotto altre forme e con altri marchi. La Isetta italiana, per esempio, fu prodotta anche sotto forma di piccolo furgoncino o come piccolo pick-up. In queste versioni, la parte posteriore veniva tagliata e vi veniva saldato un cassone posteriore: il retrotreno, in questo caso, era di tipo convenzionale, con le due ruote distanziate tra loro come in un normale autoveicolo e non pi\u00f9 assai ravvicinate tra loro come nell'Isetta standard.\nOltre a ci\u00f2, si aggiunga che l'Isetta fu prodotta su licenza anche in altri Paesi. Tralasciando il caso della BMW, gi\u00e0 trattato, l'Isetta fu prodotta anche in Sudamerica con il marchio \"Romi\" e in Francia con il marchio \"VELAM\".\nNel primo caso, quello della Romi, l'Isetta era simile a quella originale, ma con il retrotreno a ruote non ravvicinate; nel caso della \"VELAM\", invece la vetturetta era simile alla Iso, ma la gamma comprendeva anche una vera e propria cabriolet, nonch\u00e9 addirittura delle vetturette fuoriserie con carrozzeria ultraprofilata, impiegate in campo agonistico.\nL'Isetta fu proposta anche per il mercato statunitense, dove non raccolse che pochi consensi presso il pubblico d'oltreoceano, abituato com'era alle vetture extra-large, sia nelle dimensioni che nei motori. In ogni caso, le Isetta riservate a tale mercato si distinguevano dalle altre per i fari anteriori e posteriori, di dimensioni sensibilmente maggiori. Vantavano inoltre un particolare trattamento alla scocca e al telaio, trattamento atto a proteggere la struttura dagli agenti esterni tipici dei climi d'oltreoceano. L'Isetta in versione USA fu prodotta in 12.787 esemplari. Una di esse \u00e8 stata utilizzata come auto di Steve Urkel, in una serie del telefilm \"Otto sotto un tetto\".\nLa \"Motorrad Isetta\".\nUna nuova versione della BMW Motorrad Isetta \u00e8 stata ipotizzata nel 2007. Nel dicembre del 2010, la Isetta \u00e8 stata pensata come veicolo di riferimento per il progetto BMW chiamato \"BMW Mega City Vehicle\"."}
{"id": "1226129", "revid": "256896", "url": "https://it.wikipedia.org/wiki?curid=1226129", "title": "Il contadinello", "text": "Il contadinello \u00e8 un dipinto di Amedeo Modigliani (100x65 cm), realizzato nel 1918. Oggi l'opera \u00e8 conservata alla galleria Tate Modern di Londra."}
{"id": "1226143", "revid": "767487", "url": "https://it.wikipedia.org/wiki?curid=1226143", "title": "Skaft\u00e1rhreppur", "text": "Skaft\u00e1rhreppur \u00e8 un comune islandese della regione di Su\u00f0urland.\nIl pi\u00f9 grande insediamento nel comune \u00e8 il villaggio di Kirkjub\u00e6jarklaustur."}
{"id": "1226144", "revid": "838137", "url": "https://it.wikipedia.org/wiki?curid=1226144", "title": "Partito Democratico Sloveno", "text": "Il Partito Democratico Sloveno (in sloveno \"Slovenska demokratska stranka\", abbreviato in SDS) \u00e8 un partito sloveno di destra. \u00c8 guidato dal primo ministro Janez Jan\u0161a ed \u00e8 membro del Partito Popolare Europeo.\nStoria.\nIl Partito Democratico Sloveno raccoglie l'eredit\u00e0 dell'Unione Democratica Slovena e dell'Alleanza Socialdemocratica di Slovenia, fondati rispettivamente nel gennaio e nel febbraio 1989. I due partiti erano membri della coalizione DEMOS che govern\u00f2 la Slovenia dal 1990 al 1992; entrambi sostenevano l'indipendenza della Slovenia e la sua integrazione nel blocco euro-atlantico, l'instaurazione di un'economia di mercato, il rispetto dei diritti umani e l'opposizione al comunismo.\nL'Unione Democratica Slovena era un partito liberale che nel 1992 si scisse in una componente socioliberale (il Partito Democratico) e una conservatrice (il Partito Democratico Nazionale). L'Alleanza Socialdemocratica Slovena era invece un partito socialdemocratico nato da un movimento sindacale anticomunista, guidato inizialmente da France Tom\u0161i\u010d e poi da Jo\u017ee Pu\u010dnik.\nAlle elezioni del 1992 l'Alleanza Socialdemocratica Slovena (che nel frattempo aveva cambiato nome in Partito Socialdemocratico Sloveno) ottenne appena il 3,3%, riuscendo a malapena a entrare in parlamento. Successivamente alle elezioni entr\u00f2 a fare parte del secondo governo Drnov\u0161ek con la nomina di Janez Jan\u0161a a Ministro della Difesa. Nel maggio del 1993 Jan\u0161a fu eletto presidente del partito al posto di Pu\u010dnik. Nel 1994 il partito lasci\u00f2 la maggioranza di governo dopo l'estromissione di Jan\u0161a dal ruolo di ministro. Da allora \u00e8 stato il principale partito d'opposizione ai governi della Democrazia Liberale di Slovenia.\nNel 1995 il Partito Socialdemocratico si fuse con il Partito Democratico Nazionale, diventando cos\u00ec uno dei successori legali dell'Unione Democratica Slovena.\nSotto la guida di Jan\u0161a il partito si spost\u00f2 progressivamente a destra, fino a diventare il principale partito conservatore di Slovenia. Nel 2000 divenne membro del Partito Popolare Europeo e nel 2003 cambi\u00f2 il proprio nome in Partito Democratico Sloveno.\nAlle elezioni legislative del 2004, il partito ottenne il 29,1% dei voti e 29 seggi; form\u00f2 quindi una coalizione di governo guidata da Jan\u0161a assieme al Partito Popolare Sloveno, a Nuova Slovenia e al Partito Democratico dei Pensionati della Slovenia. Al governo l'SDS ha avallato il proprio supporto all'agenda proposta dalla Chiesa cattolica; nonostante ci\u00f2, la Chiesa ha mantenuto un atteggiamento critico nei confronti del partito a causa di alcune posizioni del governo su gioco d'azzardo, ricerca sulle cellule staminali e a riconoscimento delle unioni civili tra omosessuali.\nAlle elezioni politiche del 2008 SDS ha incrementato i propri consensi dello 0,2%, ma lo scarso risultato degli alleati di governo ne ha sancito il passaggio all'opposizione.\nAlle elezioni del 2011 il partito, dato per favorito dai sondaggi, ha ottenuto appena il 26,2%, arrivando dietro Slovenia Positiva di Zoran Jankovi\u0107. Ci\u00f2 nonostante Jan\u0161a \u00e8 riuscito a formare un governo con la Lista Virant, il Partito Popolare Sloveno, Nuova Slovenia e il Partito Democratico dei Pensionati della Slovenia; il governo \u00e8 per\u00f2 caduto nel marzo 2013 dopo le accuse di corruzione mosse a Jan\u0161a dalla Commissione per la Prevenzione della Corruzione.\nAlle elezioni europee 2014 l'SDS ha ottenuto il 24,78% dei voti eleggendo tre europarlamentari.\nAlle elezioni politiche del 2014 l'SDS di Jansa ha ottenuto il 20,7% e 21 seggi dell'Assemblea Nazionale piazzandosi dietro il Partito di Miro Cerar arrivato primo con il 34,5% dei consensi.\nAlle elezioni europee del 2019 \u00e8 riuscito ad ottenere 126.534 voti, pari al 26,25% in coalizione col Partito Popolare Sloveno, ottenendo 2 seggi.\nIl Partito Democratico Sloveno ha anche un'organizzazione giovanile chiamata \"Giovent\u00f9 Democratica Slovena\" che \u00e8 la pi\u00f9 numerosa organizzazione politica giovanile del Paese."}
{"id": "1226146", "revid": "287204", "url": "https://it.wikipedia.org/wiki?curid=1226146", "title": "Shivaji", "text": "Questo principe mar\u0101th\u0101 - di casta (o \"var\u1e47a\") contadina, ovverosia un \"vai\u015bya\" - della citt\u00e0 di Bijapur, guid\u00f2 il suo popolo in una guerra vittoriosa contro l'Imperatore moghul Aurangzeb nel 1664.\nOttenuta l'autonomia, riusc\u00ec in circa 10 anni ad assoggettare buona parte del Deccan.\nIl suo status di \"Chhatrapati\" dei Mar\u0101th\u0101 - titolo che gli fu conferito secondo il rituale brahmanico - fu ufficialmente riconosciuto nel 1674 dallo stesso imperatore mughal, dopo una nuova guerra.\nDiscendenza.\nShivaji nacque in una famiglia del clan maratha dei Bhonsle, che si diceva discendente della famiglia reale Rajput Suryavanshi Sisodia di Udaipur. Maloji, nonno paterno di Shivaji, aveva un fratello minore, Vithoji. \nMaloji (1552\u20131597) era stato un generale influente del Sultanato Ahmadnagar e fu insignito del titolo onorifico sovrano di \"Raja\", ricevendo diritti \"deshmukhi\" su Pune, Supe, Chakan e Indapur per le sue spese militari. Gli fu assegnato il Forte Shivneri come residenza sua e della sua famiglia, intorno al 1590.\nGiovent\u00f9.\nShivaji nacque nel Forte di Shivneri, vicino alla citt\u00e0 di Junnar, in quello che \u00e8 il Distretto di Pune. Gli studiosi discutono sulla sua data di nascita. Il governo del Maharashtra indica il 19 febbraio del calendario giuliano (equivalente al 1\u00ba marzo 1630 in quello gregoriano) Altri studiosi indicano invece il 6 aprile 1627 o date vicine. Shivaji ricevette il suo nome in onore della divinit\u00e0 femminile Shivai. Il padre di Shivaji, Shahaji Bhonsle, era un generale maratha che aveva prestato servizio nei Sultanati del Deccan. Sua madre si chiamava Jijabai ed era figlia di Lakhuji Jadhavrao di Sindhkhed, un sardar fedele ai Mughal che si diceva discendente di una famiglia reale Yadav di Devagiri.\nAl tempo in cui nacque Shivaji, il potere in Deccan era diviso tra tre Sultanati musulmani: il Sultanato di Bijapur, quello di Ahmednagar e Golkonda. Shahaji spesso garant\u00ec la sua lealt\u00e0 ai Ni\u1e93\u0101msh\u0101h\u012b di A\u1e25madnagar, oppure agli \u02bf\u0100dilsh\u0101h\u012b di Bijapur o anche ai Mughal, ma mantenne sempre il suo feudo (\"jagir\") a Pune e un suo piccolo esercito.\nEducazione.\nShivaji era assai legato alla madre Jijabai, che era profondamente religiosa. Anche i suoi studi sull'epica religiosa hindu, il \"R\u0101m\u0101ya\u1e47a\" e il \"Mah\u0101bh\u0101rata\", influenzarono la sua costante difesa dei valori induisti. Era assai interessato allo studio religioso e regolarmente ricercava la compagnia dei santoni hindu. Il padre Shahaji si spos\u00f2 una seconda volta, con Tuka Bai della famiglia Mohite. Avendo concluso una pace coi Mongoli, cedendo loro sei fortini, and\u00f2 a servire nel Sultanato di Bijapur e fece trasferire a Pune Shivaji e Jijabai da Shivneri, lasciandoli alle cure del suo \"jagir\" (amministratore), Dadoji Konddeo, a cui va riconosciuto il merito di aver supervisionato l'istruzione e la formazione del giovane Shivaji.\nMolti dei compagni di Shivaji, e poi un gran numero dei suoi soldati, provenivano dalla regione del Malwa, inclusi Yesaji Kank, Suryaji Kakade, Baji Pasalkar, Baji Prabhu Deshpande e Tanaji Malusare. Shivaji viaggi\u00f2 per le colline e le foreste di Sahyadri coi suoi amici Maval, affinando i suoi talenti e prendendo familiarit\u00e0 col territorio: cosa che gli sarebbe stata poi utile nella sua carriera militare. Lo spirito indipendente e i suoi legami con la giovent\u00f9 del Malwa non erano condivisi da Dadoji, che se ne lament\u00f2 senza successo con Shahaji.\nNel 1639, Shahaji era stazionato a Bangalore, che era stata conquistata dai Nayak che ne avevano assunto il controllo dopo la fine dell'Impero Vijayanagara. Gli fu chiesto di rimanere e di sistemare la zona. Shivaji fu mandato a Bangalore dove era stato inizialmente educato con suo fratello maggiore Sambhaji e suo fratellastro Ekoji I. Spos\u00f2 nel 1640 Saibai, appartenente all'importante famiglia dei Nimbalkar. Appena quindicenne, nel 1645, Shivaji espresse il proprio convincimento nella necessit\u00e0 dslla \"Hindavi Swarajya\" (autogoverno indiano), al contrario di quanti pensano che la lotta di Shivaji fosse per ottenere \"libert\u00e0 religiosa\" per gli Hindu.\nConflitto con Bijapur.\nIn quello stesso anno Shivaji corruppe o persuase Inayat Khan, il comandante bijapuri del Forte Torna, a consegnargli il Forte. Il Maratha Firangoji Narsala, che controllava il Forte di Chakan (Maharashtra), gli dichiar\u00f2 la propria lealt\u00e0 e il Forte di Kondana fu acquisito da Shivaji tramite corruzione del Governatore di Bijapur. Il 25 luglio 1648, Shahaji fu imprigionato da Baji Ghorpade per ordine del signore di Bijapur Mo\u1e25ammed \u02bf\u0100dil Sh\u0101h, nel tentativo di frenare Shivaji.\nSecondo Sarkar, Shahaji fu rilasciato nel 1649 dopo la conquista di Jinji (o Sengi) che assicur\u00f2 la posizione di \u02bf\u0100dil Sh\u0101h in Karnataka. Nel corso di questi eventi, dal 1649 al 1655 Shivaji si ferm\u00f2 nelle sue azioni guerriere per consolidare quanto aveva conquistato. Dopo essere stato rimesso in libert\u00e0, suo padre Shahaji si ritir\u00f2 dalla vita pubblica e mor\u00ec verso il 1664\u20131665 in un incidente di caccia. Dopo il rilascio paterno, Shivaji riprese le sue incursioni e, nel 1656, in circostanze controverse, uccise Chandrarao More, un vassallo feudale maratha di Bijapur, e gli strapp\u00f2 la vallata del Javali, presso l'attuale Mahabaleshwar.\nCombattimento contro Afzal Khan.\nIl musulmano \u02bf\u0100dil Sh\u0101h era scontento per le perdite subite per opera delle forze di Shivaji, che il suo vassallo Shahaji aveva formalmente sconfessato. Essendosi concluso il suo conflitto coi Mughal ed esprimendo il suo spiccato talento nel reagire, nel 1657 invi\u00f2 il suo esperto generale Af\u1e0dal Kh\u0101n ad arrestare Shivaji. Prima di eseguire l'ordine, le forze di Bijapur profanarono il tempio Tulja Bhavani, sacro per la famiglia di Shivaji, e il tempio Vithoba a Pandharpur, sito di un importante pellegrinaggio per gli hindu.\nTallonato dalle forze di Bijapur, Shivaji si ritir\u00f2 nel Forte di Pratapgad, dove molti dei suoi seguaci lo esortarono ad arrendersi. Si cre\u00f2 una situazione di stallo, con Shivaji incapace di rompere l'assedio e Af\u1e0dal Kh\u0101n, in possesso di una forte cavalleria ma senza attrezzature indispensabili per un assedio, incapace quindi di conquistare il Forte. Dopo due mesi, Af\u1e0dal Kh\u0101n sped\u00ec un suo inviato da Shivaji suggerendo un incontro privato tra i due fuori dal Forte per giungere a una soluzione.\nI due s'incontrarono in una capanna ai piedi del forte Pratapgad il 10 novembre 1659. Nell'accordo preliminare si era convenuto che i due si sarebbero incontrati armati solo con una spada, scortati da un solo attendente. Shivaji, sospettando che Af\u1e0dal Kh\u0101n lo avrebbe arrestato o attaccato, o progettando di attaccarlo lui stesso, indossava un'armatura sotto i suoi vestiti, celava un \"bagh nakh\" (\"artiglio di tigre\" in metallo) sul braccio sinistro, e aveva un pugnale nella mano destra.\nI resoconti variano su chi dei due abbia inferto il primo colpo: Le cronache maratha accusano Af\u1e0dal Kh\u0101n di tradimento, mentre quelle persiane ritorcono l'accusa su Shivaji. Nel corpo a corpo, la spada di Af\u1e0dal Kh\u0101n fu fermata dalla corazza di Shivaji, mentre le armi di Shivaji inflissero colpi mortali al generale; Shivaji fece poi sparare un colpo di cannone per segnalare alle sue truppe nascoste di attaccare i soldati di Bijapur. Nella susseguente battaglia di Pratapgarh combattuta il 10 novembre 1659, le forze di Shivaji ottennero una vittoria decisiva su quelle del Sultanato di Bijapur. Pi\u00f9 di soldati dell'esercito di Bijapur sarebbero stati uccisi e, tra essi, un \"sardar\" di alto rango, inoltre due figli di Af\u1e0dal Kh\u0101n e due capi maratha furono presi prigionieri.\nDopo la vittoria, una grande parata fu tenuta da Shivaji sotto Pratapgarh. I nemici catturati, sia ufficiali, sia soldati, furono liberati e fatti tornare a casa con dei soldi, viveri e altri doni concessi loro. I Maratha furono trattati di conseguenza.\nAssedio di Panhala.\nDopo aver sconfitto le forze di Bijapur, l'esercito di Shivaji marci\u00f2 su Konkan e Kolhapur, impadronendosi del Forte di Panhala e infliggendo nel 1659 una nuova sconfitta ai soldati di Bijapur mandatigli contro, agli ordini di Rustam Zaman e Fa\u1e0dl Kh\u0101n. Nel 1660, \u02bf\u0100dil Sh\u0101h ordin\u00f2 al generale Siddi Jawhar di attaccare la frontiera meridionale dei domini di Shivaji, alleandosi con i Mughal che dovevano attaccare da settentrione.\nA quel tempo, Shivaji era accampato nel Forte di Panhala con le sue forze. L'esercito di Siddi Jawhar assedi\u00f2 quindi Panhala a met\u00e0 anno, tagliando le vie di rifornimento al Forte. Durante il bombardamento di Panhala, Siddi Jawhar acquist\u00f2 granate dai Britannici a Rajapur (Maharashtra e assold\u00f2 anche alcuni artiglieri britannici per il bombardamento del Forte, ostentando una bandiera usata dai Britannici. Ci\u00f2 fu visto come un atto sleale e irrit\u00f2 Shivaji, che in dicembre si sarebbe vendicato, saccheggiando l'insediamento agricolo inglese di Rajapur e catturando quattro dei suoi fattori e imprigionandoli fino a met\u00e0 del 1663.\nDopo mesi d'assedio, Shivaji negozi\u00f2 un accordo con Siddi Jawhar, consegn\u00f2 il Forte il 22 settembre del 1660 e si ritir\u00f2 a Vishalgad; Shivaji riprese Panhala nel 1673.\nBattaglia di Pavan Khind.\nSi discute sulle circostanze del ritiro di Shivaji (accordo o fuga) e della sua destinazione (Ragna o Vishalgad), ma il racconto popolare fornisce dettagli sul suo movimento notturno per Vishalgad e sul sacrificio delle retroguardia che gli consent\u00ec di fuggire. Secondo questi racconti, Shivaji fugg\u00ec da Panhala col favor delle tenebre, e fu inseguito dalla cavalleria nemica, mentre il \"Sardar\" maratha Baji Prabhu Deshpande di Bandal Deshmukh, con 300 cavalieri, si sarebbe offerto di combattere fino alla morte per trattenere il nemico a Ghod Khind (\"burrone del cavallo\") e dare a Shivaji e al resto delle sue forze una possibilit\u00e0 di raggiungere la salvezza nel Forte di Vishalgad.{\nNella successiva battaglia di Pavan Khind, la pi\u00f9 esigua forza maratha blocc\u00f2 le pi\u00f9 numerose forze nemiche, dando il tempo necessario a Shivaji di fuggire. Baji Prabhu Deshpande fu ferito, ma continu\u00f2 a combattere fin quando ud\u00ec il colpo di cannone esploso da Vishalgad, che segnalava l'arrivo di Shivaji nel Forte la sera del 13 luglio 1660. \"Ghod Khind\" (\"khind\" significa \"uno stretto passo montano\"), chiamato in seguito \"Paavan Khind\" (\"passo sacro\") in onore di Bajiprabhu Deshpande, Shibosingh Jadhav, Fuloji, e di tutti gli altri soldati che combatterono l\u00ec.\nConflitto coi Mughal.\nFino al 1657, Shivaji mantenne relazioni pacifiche con l'Impero Mughal. Shivaji offr\u00ec il suo aiuto ad Aurangzeb, il vicer\u00e9 Mughal del Deccan e figlio dell'Imperatore in carica, con la conquista di Bijapur in cambio del formale riconoscimento del suo diritto di possesso dei forti e dei villaggi di Bijapur. Scontento della risposta mughal, e ricevendo una proposta migliore da parte di Bijapur, egli lanci\u00f2 un raid contro il Deccan mughal. Il confrponto tra Shivaji e i Mughal cominci\u00f2 nel marzo del 1657, quando due ufficiali di Shivaji effettuarono un'incursione in territorio mughal presso Ahmednagar. A ci\u00f2 seguirono incursioni su Junnar, con Shivaji che s'impadron\u00ec di \"hun\" in contanti e 200 cavalli. Aurangzeb reag\u00ec ai raid inviando Nasiri Kh\u0101n, che sconfisse le forze di Shivaji ad A\u1e25mednagar. Tuttavia, le contromisure di Aurangzeb contro Shivaji furono interrotte dal sopraggiungere della stagione delle piogge e dalla battaglia di successione coi fratelli per il trono mughal, intervenuta dopo la malattia dell'Imperatore Sh\u0101h Jah\u0101n.\nAttacchi contro Sh\u0101ista Kh\u0101n e Surat.\nSu richiesta di Badi Begum di Bijapur, Aurangzeb, diventato Imperatore mughal, sped\u00ec nel febbraio 1660 suo zio materno Sh\u0101ista Kh\u0101n, con un enorme esercito di circa uomini, rafforzato da una potente artiglieria, ad attaccare assieme a un esercito di Bijapur al comando di Siddi Jawhar. Sh\u0101ista Kh\u0101n, col suo esercito meglio equipaggiato e armato di uomini, prese Pune. Prese anche il vicino forte di Chakan (Maharashtra), assediandola per un mese e mezzo prima di superarne le mura. Sh\u0101ista Kh\u0101n sfrutt\u00f2 il suo vantaggio di avere un efficiente esercito e conquist\u00f2 alcune parti dei territori maratha e, conquistata la citt\u00e0 di Pune, scelse come sua residenza il palazzo del Lal Mahal (Palazzo Rosso) di Shivaji.\nNell'aprile del 1663, Shivaji lanci\u00f2 un attacco a sorpresa contro Sh\u0101ista Kh\u0101n a Pune, con un piccolo gruppo di uomini. Dopo aver conseguito un vantaggio iniziale giungendo al complesso abitativo in cui viveva Sh\u0101ista Kh\u0101n, gli incursori riuscirono a uccidere, evidentemente senza sforzo, alcune delle mogli degli occupanti, ma Sh\u0101ista Kh\u0101n fugg\u00ec, perdendo un dito nella mischia sviluppatasi. Sh\u0101ista Kh\u0101n trov\u00f2 rifugio tra le forze mughal fuori di Pune, e Aurangzeb lo pun\u00ec per la sua mancata vigilanza con un trasferimento in Bengala.\nPer vendicarsi degli attacchi di Sh\u0101ista Kh\u0101n e per rimpinguare il suo tesoro pressoch\u00e9 vuoto, nel 1664 Shivaji saccheggi\u00f2 la citt\u00e0 portale di Surat, un ricco centro mercantile mughal.\nTrattato di Purandar.\nGli attacchi a Sh\u0101ista Kh\u0101n e a Surat irritarono Aurangzeb. Pe tutta risposta invi\u00f2 il Rajput M\u012brz\u0101 Raja Jai Singh I con un esercito di circa 15000 uomini ad affrontare e sconfiggere Shivaji. Per tutto il 1665, le forze di Jai Singh tallonarono Shivaji, con le loro cavallerie che distruggevano le campagne, e i loro soldati che assediavano e investivano i forti di Shivaji. Il comandante mughal riusc\u00ec ad attirare molti comandanti di Shivaji e dei suoi cavalieri perch\u00e9 entrassero al servizio dei Mughal. A met\u00e0 del 1665, con la fortezza di Purandar assediata e prossima a capitolare, Shivaji fu costretto a piegarsi a una trattativa con Jai Singh.\nNel Trattato di Purandar, firmato da Shivaji e da Jai Singh l'11 giugno 1665, Shivaji consent\u00ec che consegnare 23 dei suoi forti e di mantenerne solo 12, oltre a versare hun d'oro ai Mughal. Shivaji si pieg\u00f2 ad accettare la condizione di vassallo dell'Impero Mughal, e a inviare suo figlio Sambhaji, con cavalieri, a combattere per i Mughal nel Deccan in qualit\u00e0 di \"mansabdar\". \nArresto ad Agra e fuga.\nNel 1666, Aurangzeb convoc\u00f2 Shivaji ad Agra (sebbene alcune fonti parlino di Delhi), assieme al suo figliolo Sambhaji. Il piano di Aurangzeb era di spedire Shivaji a Kandahar, ora in Afghanistan, per consolidare le frontiere di NO dell'Impero mughal. Tuttavia, alla sua corte, il 12 maggio 1666, Aurangzeb fece stare Shivaji dietro ai \"mansabd\u0101r\" (comandanti militari). Shivaji ritenne ci\u00f2 un'offesa e abbandon\u00f2 rapidamente la corte imperiale , e fu immediatamente posto agli arresti domiciliari, sotto la sorveglianza di Faulad Kh\u0101n, \"Kotwal\" di Agra.\nLa posizione di Shivaji agli arresti era pericolosa, tanto che alla corte di Aurangzeb si discusse se ucciderlo o seguitare a usufruire dei suoi non trascurabili servizi e delle sue capacit\u00e0, e Shivaji sfrutt\u00f2 i suoi fondi in via di diminuzione per corrompere i cortigiani affinch\u00e9 lo sostenessero. Giunsero disposizioni dall'Imperatore perch\u00e9 Shivaji fosse destinato a Kabul, ma Shivaji rifiut\u00f2. Invece chiese che gli fosse restituito il possesso dei suoi forti per servire i Mughal in veste di \"Mansabd\u0101r\"; Aurangzeb ribatt\u00e9 che egli avrebbe dovuto consegnare i forti che ancora erano controllati da Shivaji prima di tornare al servizio dei Mughal. \nShivaji riusc\u00ec a fuggire da Agra grazie alla corruzione di vari uomini delegati alla sua sorveglianza, e l'Imperatore non riusc\u00ec ad accertare i fatti con sicurezza, malgrado un'inchiesta. La leggenda popolare narra che Shivaji si fosse nascosto col figlio dentro due ampi canestri, facendoli spacciare per donativi di dolciumi da destinare a entit\u00e0 religiose in citt\u00e0.\nPace coi Mughal.\nDopo la fuga di Shivaji, le ostilit\u00e0 con i Mughal diminuirono,con il Sardar mughal Jaswant Singh che agiva da intermediatore tra Shivaji e Aurangzeb con proposte per una nuova pace. Tra il 1666 e il 1668, Aurangzeb confer\u00ec il titolo di \"Raja\" a Shivaji. Anche Sambhaji fu ripristinato come Mansabdar con cavalli. Shivaji in quel periodo invi\u00f2 Sambhaji col generale Prataprao Gujar perch\u00e9 servisse col vicer\u00e9 mughal, il principe Mu\u02bfa\u1e93\u1e93am ad Aurang\u0101b\u0101d. A Sambhaji fu anche assegnato un territorio a Ber\u0101r per raccogliervi le imposte. Aurangzeb permise inoltre a Shivaji di aggredire il decadente Sultano \u02bfAl\u012b \u02bf\u0100dil Sh\u0101h II e gli garant\u00ec l'incasso dei diritti di \"sardeshmukhi\" (tassa addizionale del 10% che veniva riscossa insieme alla \"chauth\") e di \"chauth\" a Shivaji.\nRiconquista.\nLa pace tra Shivaji e i Mughal dur\u00f2 fino al 1670. A quel tempo Aurangzeb divenne sospettoso degli stretti legami tra Shivaji e Mu\u02bfa\u1e93\u1e93am, che sospettava potesse insidiargli il trono e che avesse ricevuto tangenti da Shivaji. All'epoca, Aurangzeb, aveva assoldato ancora per la guerra gli Afghani, ridotti per\u00f2 notevolmente di numero nel suo esercito in Deccan. Molti di loro, mandati via e senza pi\u00f9 paga, entrarono rapidamente al servizio dei Maratha. I Moghul portarono anche via a Shivaji il \"jagir\" di Ber\u0101r per recuperare il denaro prestatogli qualche anno prima. Per tutta risposta, Shivaji lanci\u00f2 un'offensiva contro i Mughal e recuper\u00f2 nell'arco di quattro mesi la maggior parte dei territori che si erano arresi a loro.\nShivaji saccheggi\u00f2 nel 1670 Surat (Gujarat) per la seconda volta, ma gli insediamenti britannici e olandesi furono per\u00f2 in grado di respingere i suoi attacchi, anche se egli pot\u00e9 comunque saccheggiare la citt\u00e0, depredando altres\u00ec i beni di un principe musulmano della Transoxiana che stava tornando da Mecca. Infuriati da questi rinnovati assalti, i Mughal ripresero le ostilit\u00e0 contro i Maratha, inviando una forza armata sotto D\u0101\u02be\u016bd Kh\u0101n a intercettare Shivaji che tornava da Surat, ma vennero sconfitti nella battaglia di Vani-Dindori, presso l'attuale Nashik.\nNell'ottobre del 1670, Shivaji invi\u00f2 i suoi guerrieri ad attaccare i Britannici a Bombay; giacch\u00e9 essi avevano rifiutato di vendergli materiale bellico. I suoi uomini bloccarono i lavoratori di carpenteria di Bombay. Nel settembre 1671, Shivaji sped\u00ec un suo ambasciatore a Bombay, per ottenere ancora una volta materiale, questa volta per combattere contro Danda-Rajpuri. I britannici nutrivano dubbi sui vantaggi che Shivaji avrebbe potuto guadagnare da quella sua azione di conquista, ma non volevano perdere alcuna possibilit\u00e0 di incassare un risarcimento per il suo saccheggio delle loro fabbriche a Rajapur. Inviarono quindi il ten. Stephen Ustick a trattare con Shivaji, ma i negoziati fallirono sull'ammontare dell'indennit\u00e0 pretesa dai britannici relativa a Rajapur. Numerosi scambi di inviati seguirono negli anni successivi, con qualche accordo relativo alle armi nel 1674, ma Shivaji non vers\u00f2 mai alcun indennizzo per Rajapur prima della sua morte, e le fabbriche di carpenteria furono chiuse alla fine del 682.\nBattaglie di Umrani e Nesari.\nNel 1674, Prataprao Gujar, il comandante in capo delle forze maratha, fu spedito a respingere le foza d'invasione guidata dal generale del Bijapur, Bahl\u014dl Kh\u0101n. Le unit\u00e0 di Prataprao sbaragliarono il nemico e catturarono il generale nemico in battaglia, dopo aver tagliato i rifornimenti idrici dell'avversario, accerchiando e isolando un lago d'importanza strategica: fatto che spinse Bahl\u014dl Kh\u0101n a chiedere la pace. Malgrado l'opinione avversa di Shivaji, Prataprao rilasci\u00f2 Bahl\u014dl Kh\u0101n, che prese subito a organizzare nuove azioni ostili.\nShivaji sped\u00ec una missiva risentita a Prataprao, negandogli udienza fin quando Bahl\u014dl Kh\u0101n non fosse stato nuovamente catturato. Irritato dall'atteggiamento del suo comandante, Prataprao rintracci\u00f2 Bahl\u014dl Kh\u0101n Khan e lo attacc\u00f2 con solo sei suoi cavalieri, lasciandosi dietro la sua principale forza militare. Prataprao fu ucciso in combattimento. Shivaji fu profondamente afflitto alla notizia della morte di Prataprao, e dispose il matrimonio del suo secondogenito, Rajaram, con la figlia di Prataprao. Anandrao Mohite divenne Hambirrao Mohite, nuovo \"sarnaubat\" (comandante in capo delle forze maratha). Forte Raigad fu ricostruito da Hiroji Indulkar, per fungere da nucleo della nuova capitale del nascente Regno maratha.\nIncoronazione.\nShivaji s'era impadronito di ampi e ricchi territori nel corso delle sue tante campagne militari, ma era privo di un titolo formale, essendo ancora tecnicamente uno dei zamindar mughal, figlio di un J\u0101g\u012br Bijapuri, senza una base legale per governare i suoi territori. Un titolo regio avrebbe potuto risolvere la questione e prevenire le sfide degli altri capi dei Maratha, che potevano rivendicare il fatto di essergli pari per dignit\u00e0. Molte delle grandi famiglie di J\u0101g\u012brd\u0101r maratha al servizio degli \u02bf\u0100dilsh\u0101h\u012b si erano da principio opposte fortemente a Shivaji. Tra esse i Ghadge, i More, i Mohite, i Ghorpade, gli Shirke e i Nimbalkar.\nUn contrasto si manifest\u00f2 tra i bramini della corte di Shivaji: essi rifiutarono d'incoronare Shivaji come re, poich\u00e9 la dignit\u00e0 reale era riservata alla casta \"kshatriya\", e non ad altre caste. Shivaji discendeva invece da un lignaggio di capi dei villaggi, coinvolti nell'agricoltura, e i bramini adi conseguenza lo annoveravano tra i coltivatori della terra (cio\u00e8 alla \"var\u1e47a\" shudra).\nShivaji convoc\u00f2 allora Gaga Bhatt, un pa\u1e47\u1e0dit di Varanasi, che annunci\u00f2 di aver rintracciato una genealogia che provava che Shivaji discendeva dai Rajput Sisodia, e che quindi apparteneva alla \"kshatriya\". Per rafforzare questo status, Shivaji si sottomise a cerimonie religiose come l'Upanayana e spos\u00f2 nuovamente le mogli in accordo con le cerimonie vediche riservate all'appartenente alla kshatriya.\nIl 28 maggio, Shivaji comp\u00ec le penitenze relative alla non osservanza dei riti della kshatriya dei suoi antenati e di se stesso per tanto tempo, per ricevere poi il sacro filo da parte di Gaga Bhatta. Il giorno dopo, Shivaji fece espiazione per i suoi peccati commessi a suo tempo: due dotti bramini sottolinearono che Shivaji, mentre effettuava le sue incursioni, aveva incendiato citt\u00e0, con la conseguente morte di bramini, vacche, donne e bambini, indicando come cifra da pagare per espiare quegli atti la somma di rupie: cifra che Shivaji pag\u00f2. La spesa complessiva della cerimonia ammont\u00f2 a circa 5 milioni di rupie.\nShivaji fu incoronato Re dei Maratha Swaraj in una sontuosa cerimonia il 6 giugno 1674 a Forte Raigad. Nel calendario hindu, era il 13\u00ba giorno (\"trayodashi\") del primo della prima quindicina del mese di \"Jyeshtha\" dell'anno 1596. Gaga Bhatt offici\u00f2 il rito, impugnando una nave in oro con le sette sacre acque dei fiumi Yamuna, Indo, Gange, Godavari, Narmada, Krishna e Kaveri sulla testa di Shivaji e intonando \"mantra\" vedici relativi all'incoronazione. Dopo l'abluzione, Shivaji si inchin\u00f2 davanti a Jija Bai e le tocc\u00f2 i piedi. Circa persone convennero al Forte Raigad per le cerimonie. Shivaji fu chiamato \"Shakakarta\" (\"fondatore di un'era\") e \"Chhatrapati\" (\"Supremo Sovrano\"). Gli fu attribuito anche il titolo di \"Haindava Dharmodhhaarak\" (protettore della fede Hindu).\nLa madre di Shivaji, Jija Bai, mor\u00ec il 18 giugno 1674, ossia 12 giorni dopo quell'incoronazione.\nI Maratha si rivolsero allora al \"goswami\" tantrico bengalese \"Nischal Puri\", che sentenzi\u00f2 che l'incoronazione avvenuta era stata tenuta sotto l'influenza negativa degli astri e che una seconda cerimonia d'incoronazione era necessaria. Essa fu decisa il 24 settembre 1674 e intendeva rabbonire quanti ancora credevano che Shivaji non fosse qualificato per la prima incoronazione, avvenuta non in accordo ai riti dettati dai Veda.\nShivaji fu quindi incoronato una seconda volta il 4 ottobre 1674, scansando le rischiose conseguenze dell'infausta morte della madre di Shivaji.\nConquista dell'India meridionale.\nA partire dal 1674, i Maratha avviarono una campagna offensiva, facendo incursioni su Khandesh (in ottobre), conquistando Ponda (Sultanato di Bijapur) nell'aprile del 1675), Karwar (a met\u00e0 anno) e Kolhapur (luglio). In novembre la flotta maratha ebbe schermaglie con i Siddi di Janjira, ma non riuscirono a prevalere. Dopo essere guarito da una malattia, avvantaggiandosi di un conflitto che contrapponeva gli Afghani a Bijapur, Shivaji effettu\u00f2 incursioni su Athani nell'aprile del 1676.\nNel periodo precedente alla sua spedizione, Shivaji fece appello al senso di patriottismo degli abitanti del Deccan, secondo cui l'India meridionale era una patria che doveva essere protetta dagli estranei. Il suo appello ebbe un qualche successo e nel 1677 Shivaji fece una visita di un mese a Hyderabad e avvi\u00f2 trattative con la dinastia Qutb Shahi del Sultanato di Golkonda, dicendosi favorevole a denunciare la sua alleanza con Bijapur e a opporsi congiuntamente ai Mughal. Nel 1677 Shivaji invase il Karnataka con cavalleggeri e fanti, appoggiato dall'artiglieria di Golkonda e dalle sue risorse finanziarie. Procedendo verso sud, Shivaji 'impadron\u00ec dei forti di Vellore e Gingee (Senji), l'ultimo dei quali sarebbe servito come capitale dei Maratha durante il regno di suo figlio Rajaram I.\nShivaji intendeva riconciliarsi col fratellastro di lui pi\u00f9 giovane, Venkoji (Ekoji I), figlio di Shahaji e della sua seconda moglie, Tukabai (nata Mohite), che aveva governato Thanjavur (Tanjore) dopo Shahaji. I primi incoraggianti negoziati fallirono e, tornando a Raigad, Shivaji sbaragli\u00f2 l'esercito del fratellastro il 26 novembre del 1677 e s'impadron\u00ec di gran parte dei suoi possedimenti sull'altopiano di Mysore. La moglie di Venkoji, che Shivaji rispettava grandemente, avvi\u00f2 un nuovo negoziato con Shivaji, e convinse anche il marito a prendere le distanze dai suoi consiglieri musulmani. Alla fine, Shivaji acconsent\u00ec a restituire alla donna e alle sue discendenti femminili numerose propriet\u00e0 di cui s'era impadronito, mentre Venkoji si convinceeva ad accettare un certo numero di condizioni per assicurare un'adeguata amministrazione dei suoi territori e a ospitare il futuro memoriale (\"samadhi\") di Shivaji.\nMorte e successione.\nLa questione dell'erede designato di Shivaji era resa complicata dalla sfiducia nutrita dal padre per il suo primogenito Sambhaji, che considerava un irresposabile. Incapace di correggerlo, Shivaji confin\u00f2 suo figlio a Panhala nel 1678, cui segu\u00ec per\u00f2 la sua fuga con la moglie e il suo estraniamento per un anno nei confronti dell'impegno contro i Mughal. Sambhaji infine torn\u00f2 sui suoi passi, senza mutare atteggiamento, per essere ancora una volta confinato a Panhala.\nA fine marzo 1680, Shivaji si ammal\u00f2, con febbre e dissenteria finendo col morire intorno al 3\u20135 aprile 1680, a 52 anni di et\u00e0, alla vigilia del \"Sati\" di Hanuman Jayanti (festa religiosa hindu che celebra la nascita del dio hindu Hanuman). Putalabai, la pi\u00f9 anziana delle sue mogli sopravvissute e senza bambini, sal\u00ec infatti sulla pira eretta per il funerale di Shivaji. A un'altra vedova, Sakwarbai, non fu permesso di imitarla, in quanto aveva una figlia piccola. Si dice (senza riprova) che una seconda moglie del defunto sovrano, Soyarabai, lo avesse avvelenato per agevolare la salita al trono del figlio di 10 anni, Rajaram.\nDopo la morte di Shivaji, Soyarabai avrebbe complottato con vari ministri di Shivaji per incoronare il figlio Rajaram, a detrimento del figliastro Sambhaji. Il 21 aprile 1680, il decenne Rajaram fu posto sul trono paterno ma Sambhaji s'impadron\u00ec del Forte Raigad dopo aver ucciso il suo comandante, e il 18 giugno, assunse il controllo di Raigad, e sal\u00ec formalmente sul trono il 20 luglio. Rajaram, sua moglie Janki Bai e la madre Soyrabai furono imprigionati nel Forte di Raigad e Soyrabai fu giustiziata per cospirazione in quello stesso mese di ottobre."}
{"id": "1226148", "revid": "287204", "url": "https://it.wikipedia.org/wiki?curid=1226148", "title": "Rangarthing ytra", "text": ""}
{"id": "1226150", "revid": "287204", "url": "https://it.wikipedia.org/wiki?curid=1226150", "title": "Skaftarhreppur", "text": ""}
{"id": "1226151", "revid": "107831", "url": "https://it.wikipedia.org/wiki?curid=1226151", "title": "Giochi olimpici giovanili", "text": "I Giochi olimpici giovanili, o Olimpiadi giovanili (in inglese \"Youth Olympic Games\" - \"YOG\"; in francese \"Jeux olympiques de la jeunesse\" - \"JOJ\"), sono una manifestazione sportiva multidisciplinare, ispirata ai Giochi olimpici e patrocinata dal Comitato Olimpico Internazionale (CIO), che vede protagonisti i ragazzi tra i 13 e i 18 anni. La creazione di questa nuova manifestazione \u00e8 avvenuta il 5 luglio 2007 durante la 119\u00aa sessione del CIO a Citt\u00e0 del Guatemala.\nNe esiste una versione estiva e una dedicata agli sport invernali, proprio come per le Olimpiadi, ed entrambe si svolgono ogni quattro anni. La prima edizione dei Giochi estivi si \u00e8 svolta nel 2010 a Singapore, mentre la prima edizione invernale si \u00e8 tenuta a Innsbruck, in Austria, nel 2012. Il CIO ha deciso che la durata dei Giochi sia rispettivamente attorno ai 9 e 12 giorni. In entrambi i casi viene proposto un programma sportivo che comprende una selezione degli sport olimpici, e comunque sono accettate proposte relative a sport non compresi nel programma olimpico. Il numero di atleti \u00e8 limitato a 3200 per la manifestazione estiva e 970 per quella invernale.\nRegolamento.\nIl Comitato Olimpico Internazionale ha definito alcune regole per l'organizzazione la partecipazione ai Giochi olimpici giovanili.\nPer l'organizzazione dei Giochi, per esempio, non deve essere necessario costruire alcuna struttura di notevole importanza, con l'eccezione di alcune strutture temporanee e del villaggio olimpico. Inoltre tutte le competizioni del programma estivo devono essere svolte nella citt\u00e0 organizzatrice, eliminando quindi di fatto la possibilit\u00e0 di candidature congiunte. Per l'evento invernale tutte le gare devono essere svolte nella citt\u00e0 e/o regione circostante. Lo stadio per le cerimonie di apertura e chiusura deve ospitare almeno 10.000 persone e la citt\u00e0 deve possedere una struttura per gli sport acquatici in grado di ospitare perlomeno 2.500 spettatori (per le edizioni estive). Per i Giochi invernali le strutture pi\u00f9 importanti sono quelle dedicate all'hockey su ghiaccio e al pattinaggio, per cui viene richiesta una capacit\u00e0 minima di 3.000 posti. Il programma sportivo di riferimento \u00e8 quello dei Giochi Olimpici ma \u00e8 possibile presentare una proposta che non comprenda tutti gli sport olimpici.\nSi \u00e8 voluta dare grande importanza anche al programma educativo e culturale che deve coinvolgere i ragazzi che partecipano ai Giochi ma anche gli spettatori e i cittadini della citt\u00e0 e delle regioni circostanti.\nAd ogni Paese \u00e8 richiesta la partecipazione di almeno quattro atleti. I partecipanti devono essere suddivisi per gruppi di et\u00e0.\nEdizioni e sedi.\nSono state disputate finora sei edizioni dei GOG, tre estive e tre invernali, e ne sono in programma altre due, una estiva e una invernale."}
{"id": "1226154", "revid": "44627", "url": "https://it.wikipedia.org/wiki?curid=1226154", "title": "Coimplicazione", "text": ""}
{"id": "1226155", "revid": "44627", "url": "https://it.wikipedia.org/wiki?curid=1226155", "title": "Equivalenza logica", "text": ""}
{"id": "1226158", "revid": "110157", "url": "https://it.wikipedia.org/wiki?curid=1226158", "title": "Skei\u00f0a- og Gn\u00fapverjahreppur", "text": "Skei\u00f0a- og Gn\u00fapverjahreppur \u00e8 un comune islandese della regione di Su\u00f0urland."}
{"id": "1226159", "revid": "36426", "url": "https://it.wikipedia.org/wiki?curid=1226159", "title": "Quattro filosofi", "text": "I Quattro filosofi \u00e8 un dipinto a olio su tavola (164x139 cm) di Pieter Paul Rubens, databile al 1611-1612 e conservato nella Galleria Palatina di Palazzo Pitti a Firenze.\nStoria.\nNon si conoscono le vicende antiche del dipinto e le circostanze della sua realizzazione. Gli inventari pi\u00f9 antichi lo segnalano alla fine del Seicento a palazzo Pitti e una prima menzione iconografica si trova nel dipinto sulla \"Tribuna del Uffizi\" di Johan Joseph Zoffany del 1772, in cui l'opera \u00e8 copiata tra le collezioni medicee.\nNel marzo o aprile 1799 fu sequestrata dai Francesi e portata a Parigi, dove venne recuperata nel 1815, tornando l'anno successivo a Firenze. Nel documento della restituzione, a cura di Canova e Karcher, si legge una descrizione dettagliata del dipinto e delle sue condizioni: \u00abI quattro filosofi di Rubens in tavola dal colore subollito e molto alzato, \u00e8 crettato specialmente negli abiti neri e altri e arrotato nei dintorni ove copriva la cornice\u00bb.\nL'occasione per la pittura del dipinto fu probabilmente la morte del fratello di Rubens, Filippo (nel 1611), e del suo maestro, il filosofo Giusto Lipsio (nel 1606), per cui viene solitamente datato al 1611-1612. Le fattezze del filosofo derivano da un ritratto di Abraham Janssens, conosciuto attraverso l'incisione di Pieter de Jode; il proprio autoritratto ripropone invece un suo busto oggi al Museo Moretus di Anversa. La figura di Filippo \u00e8 nota anche in un ritratto nella collezione Hollistecher di Berlino, mentre per Jan Woverius esiste un confronto con un disegno dell'Albertina di Vienna (esp. Vienna, 1977, p.\u00a06, n.3).\nLa celebrit\u00e0 dell'opera fece s\u00ec che ne fossero tratte molte copie. Tra le migliori una in collezione privata belga (pubblicata da P. Fierens, 1942) e due nel Mus\u00e9e des Beaux-Arts di Nancy.\nDescrizione e stile.\nSi tratta di un quadruplice ritratto monumentale, di Rubens e tre amici. Il pittore si riconosce in piedi sulla sinistra, col volto ritratto di tre quarti e lo sguardo che cerca lo spettatore, secondo una convenzione tipica degli autoritratti. Seduti attorno a un tavolinetto, coperto da un pesante tappeto orientale e cosparso di libri, penne e calamai, si trovano da sinistra Filippo Rubens, Giusto Lipsio (Juste Lipse), maestro filosofo, e Giovanni van de Wouvere (Jan Woverius), altro discepolo e amico dei tre. La ricchezza dei gesti, gli sguardi \"parlanti\", la ricchissima vivacit\u00e0 della superficie pittorica, variata a meglio rappresentare la consistenza di ciascun materiale, fanno dell'opera un capolavoro della ritrattistica seicentesca.\nUn busto di Seneca in una nicchia (fedele riproduzione di un esemplare antico, probabilmente quello dell'amico Fulvio Orsini, bibliotecario del cardinal Farnese, di cui Rubens acquist\u00f2 una copia nel 1605), ricorda la natura del convegno dei quattro intellettuali: a Seneca il maestro aveva dopotutto dedicato numerosi saggi. I quattro tulipani che stanno nel vasetto di vetro appoggiato nella nicchia rappresentano la caducit\u00e0 della vita, due devono sbocciare, altri due sono secchi (Giusto e Filippo Rubens erano gi\u00e0 morti al momento del ritratto). Sullo sfondo si apre un paesaggio con la rappresentazione del Palatino e della chiesa di San Teodoro. Tale paesaggio venne sviluppato poi nello sfondo dell'altare di Santa Maria in Vallicella a Roma, oggi alla Gem\u00e4ldegalerie di Berlino, e nel \"Paesaggio con le rovine del Palatino\" al Museo del Louvre (n. 2119).\nIl cane che si affaccia in primo piano doveva essere quello di propriet\u00e0 di Woverius, di cui si conosce anche il nome: Mopsulus."}
{"id": "1226160", "revid": "287204", "url": "https://it.wikipedia.org/wiki?curid=1226160", "title": "Sebastiano Buzzin", "text": "Ha giocato quattro anni in Serie A, facendo da rincalzo dell'attacco all' e alla .\nCarriera.\nCresciuto nella Cormonese e nella Pro Gorizia, \u00e8 stato preso ventenne dall', che lo ha girato per un biennio in prestito al Pavia e poi al in Serie C.\nAl suo rientro, \u00e8 stato solo una riserva nella squadra che ha vinto due scudetti nel 1952-1953 e 1953-1954. Ha esordito in A il 28 settembre 1952 in Torino-Inter (1-1). Nel 1954 passa alla , dove gioca met\u00e0 stagione segnando tre reti.\nIn cerca di spazio, passa in prestito al , in Serie B, dove segna ben 14 reti. Nel quadriennio successivo gioca al , con cui conquista la promozione in Serie A nel 1959-1960. Dopo una breve parentesi al , chiude la carriera in Svizzera con e , dove ricopre il doppio ruolo di allenatore-giocatore. Prosegue la carriera di allenatore nelle serie minori italiane per poi trasferirsi definitivamente in Svizzera.\nDopo aver svolto il ruolo di allenatore-giocare dei canadesi del , nell'estate 1971 viene in ingaggiato dal , franchigia esordiente nella North American Soccer League 1971, subentrando allo spagnolo Michel Campo. L'OM chiuse la stagione al quarto ed ultimo posto della Northern Division. \nIn carriera ha totalizzato complessivamente 37 presenze e 8 reti in Serie A e 168 presenze e 47 reti in Serie B."}
{"id": "1226161", "revid": "287204", "url": "https://it.wikipedia.org/wiki?curid=1226161", "title": "Skeida- og Gnupverjahreppur", "text": ""}
{"id": "1226162", "revid": "125627467", "url": "https://it.wikipedia.org/wiki?curid=1226162", "title": "Partito Cristiano Sociale (Italia)", "text": "Il Partito Cristiano Sociale \u00e8 stato un partito politico italiano fondato e guidato dal filosofo e bibliotecario della Biblioteca Vaticana Gerardo Bruni.\nStoria.\nNato all'inizio come movimento di partigiani cristiani durante la Resistenza partecip\u00f2 con altri gruppi alle prime riunioni per contribuire a costituire la Democrazia Cristiana. Il fondatore Bruni tuttavia verific\u00f2 un contrasto insanabile con gli altri gruppi ed esponenti democristiani, troppo moderati e su posizioni vicine al capitalismo, e se ne distacc\u00f2.\nNel mese di ottobre del 1944 Gerardo Bruni venne allontanato dalla guida del Partito Cristiano Sociale, che conflu\u00ec nel Partito della Sinistra Cristiana, sorto nel settembre 1944 dal Movimento dei Cattolici Comunisti.\nI Cristiano Sociali rimasero nel Partito della Sinistra Cristiana fino al suo scioglimento il 9 dicembre 1945.\nDopo questa data, i Cattolici Comunisti di Franco Rodano confluirono nel PCI, mentre i Cristiano Sociali si organizzarono in un movimento autonomo, che si trasform\u00f2 in partito in occasione delle elezioni per l'Assemblea costituente del 2 giugno 1946.\nIl partito si schier\u00f2 per la Repubblica, si present\u00f2 con un proprio simbolo, un badile e un libro aperto con una croce sullo sfondo, raccolse 51.088 voti pari allo 0,22% a livello nazionale e elesse un rappresentante nella persona dello stesso fondatore Gerardo Bruni.\nIl manifesto del 1946 delineava l'identit\u00e0 del partito nel \"socialismo cristiano\" mettendo paletti molto chiari e indicando la via dell'assoluta autonomia, pur in una collocazione chiara a sinistra:\nLa scelta dell'autonomia rispetto agli altri 'partiti di sinistra' ed in particolare rispetto al PCI distingueva il Partito Cristiano Sociale dal Partito della Sinistra Cristiana (gi\u00e0 \"Movimento dei Cattolici Comunisti\") di Franco Rodano confluito nel PCI fin dal 1945.\nAlla Costituente Bruni tra l'altro, come Nenni e a differenza di Togliatti, era contrario all'inserimento del Concordato nella Costituzione e vot\u00f2 contro.\nIl partito si present\u00f2 alle elezioni politiche del 1948 schierandosi a sinistra, ma rifiutando di entrare nelle liste del Fronte Democratico Popolare. Con le poche forze di cui disponeva e l'ostracismo della Democrazia Cristiana (Bruni nel 1947 perse il lavoro nella Biblioteca Vaticana per le sue posizioni politiche) il partito raccolse 72.854 voti pari allo 0,28% ma nessun seggio in parlamento.\nIn seguito a questa sconfitta il partito si sciolse e il fondatore Bruni continu\u00f2 la sua attivit\u00e0 in alcuni movimenti della sinistra cristiana e gruppi socialisti indipendenti, tra cui nel 1953-57 l'esperienza dell'Unione Socialista Indipendente."}
{"id": "1226163", "revid": "125254601", "url": "https://it.wikipedia.org/wiki?curid=1226163", "title": "Denim", "text": "Il d\u00e8nim o tessuto di jeans \u00e8 composto di cotone , generalmente di colore blu ed \u00e8 il tessuto storico con cui vengono confezionati i pantaloni in taglio jeans. \u00c8 una sargia (\"serge\" in francese), ha una tessitura in diagonale ed \u00e8 perci\u00f2 una stoffa particolarmente robusta e adatta a indumenti da lavoro, differenza della \"tela\" che \u00e8 tessuta con i fili incrociati perpendicolarmente e non ha caratteristiche di robustezza. Prende il nome dalla citt\u00e0 di N\u00eemes in Francia e un tempo era detto \"serge\" \"de N\u00eemes\". Da \"de Nimes\" proviene perci\u00f2 \"denim\".\nStoria.\nGi\u00e0 nel XV secolo N\u00eemes era in concorrenza con Chieri, in Piemonte, per la produzione di un tipo di fustagno molto robusto di colore blu, allora tinto con il guado (\"Isathis tinctoria\").\nQuando il cotone divenne un materiale economico, disponibile in grandi quantit\u00e0, questo tipo di tessuto divenne materiale d'eccellenza per abiti da lavoro.\nNella lingua inglese la produzione di N\u00eemes prese il nome \"denim\", mentre nella lingua francese prese il nome \"blue-jeans\", dal termine \"bleu de G\u00eanes\", ovvero \"blu di Genova\", perch\u00e9 tale mercanzia era esportata attraverso il porto di Genova.\nColore ed usi.\nIl suo colore blue indaco, che \u00e8 un blu non regolare, (anche se oggi l'abbigliamento jeans pu\u00f2 essere coniugato con altri colori) e il tessuto denim (un binomio inscindibile) sono diventati un marchio caratteristico ed esclusivo che al pari delle \"griffes\" o dei marchi commerciali pi\u00f9 famosi conferisce un significato speciale, quasi mitico ad oggetti normalmente presenti nella comune vita quotidiana. \nTrova impiego anche nella confezione di camicie, shorts, bermuda, gonne, giacche, gilet, cappelli, borse, scarpe e giubbini per quanto riguarda l'abbigliamento \"giovanile\" o casual, ma spesso anche nella confezione di pantaloni classici ed ormai \u00e8 usato anche per oggetti non di abbigliamento, come a partire dal 1973 nelle automobili American Motors nei modelli Gremlin, Hornet, Pacer, Concord, nelle Jeep CJ e nella versione del Maggiolino Jeans.\nCaratteristiche.\nTrattamenti di finissaggio possono modificarne l'aspetto come nello \"stone washed\" o nel \"delav\u00e9\" (di aspetto \"usato\"). \nIl denim si stinge progressivamente con i lavaggi e con l'uso, schiarendosi di pi\u00f9 dove \u00e8 maggiore l'attrito. \u00abIl jeans invecchia integrando in s\u00e9 il cambiamento dell'et\u00e0, impregnandosi di avventura, della vita di chi li indossa. Ogni lavaggio \u00e8 una pagina girata, il tempo vi scrive la sua memoria su uno sfondo sempre pi\u00f9 pallido. La decolorazione dovuta al lavaggio traduce l'avvenimento vissuto fino alla saturazione finale.\u00bb\n\u00abAutentico o simulato che sia, resta il fatto piuttosto bizzarro rispetto all'estetica \"naturale\" del consumo, che per i jeans il nuovo vale meno dell'usato, il consumo aggiunge valore (estetico, affettivo, di prestigio sociale, perfino economico) all'oggetto.\u00bb\nArmatura.\nAnticamente era realizzato con un ordito in lino e la trama in cotone, oggi interamente in cotone. Le sue caratteristiche sono la robustezza e resistenza (per il materiale usato) unite a una certa adattabilit\u00e0 (per l'armatura a saia).\nIl denim \u00e8 molto simile al fustagno, che ne \u00e8 l'antenato. La differenza tra loro \u00e8 data dal colore dell'ordito: nel fustagno trama e ordito sono del medesimo colore, nel denim l'ordito \u00e8 bianco o \u00e9cru e la trama blu.\nIl denim ha un'armatura con saia a tre (2:1), intreccio con nervature oblique date dallo scarto delle \"legature\" (una legatura \u00e8 il passaggio di un filo di trama sotto un filo di ordito). D\u00e0 come risultato una diagonale e necessita di tre licci."}
{"id": "1226164", "revid": "254059", "url": "https://it.wikipedia.org/wiki?curid=1226164", "title": "Vestmannaeyjar", "text": "Vestmannaeyjar \u00e8 un comune islandese della regione di Su\u00f0urland nelle isole Vestmann. L'abitato \u00e8 situato nell'unica isola abitabile, Heimaey.\nIn questa localit\u00e0 vi \u00e8 una tra le pi\u00f9 grandi colonie di \"Fratercula arctica\" (pulcinella di mare); la pesca \u00e8 l'attivit\u00e0 principale. Le isole sono note per un atto di pirateria avvenuto nel 1627 quando una piccola flotta ottomana razzi\u00f2 il villaggio deportando come schiavi i circa 230 abitanti ad Algeri. \nLa citt\u00e0 nel 1973 fu in parte sepolta dalla lava e dalle ceneri dell'eruzione del vulcano Eldfell, che solo grazie al tempestivo intervento umano non ostru\u00ec il bacino portuale.\nSport.\nLa cittadina \u00e8 sede della societ\u00e0 polisportiva \u00cd\u00fer\u00f3ttabandalag Vestmannaeyja (\u00cdBV) che tra le sue discipline sportive \u00e8 maggiormente conosciuta per le sue squadre di calcio, maschile e femminile, entrambe tra le pi\u00f9 titolate nei rispettivi campionati islandesi."}
{"id": "1226167", "revid": "174925", "url": "https://it.wikipedia.org/wiki?curid=1226167", "title": "Al Mansur", "text": ""}
{"id": "1226168", "revid": "78273", "url": "https://it.wikipedia.org/wiki?curid=1226168", "title": "Valdarno Superiore", "text": ""}
{"id": "1226171", "revid": "1262220", "url": "https://it.wikipedia.org/wiki?curid=1226171", "title": "Carosello e barattiere", "text": "Il carosello ed il barattiere appartengono alla specie \"Cucumis melo\" L., della quale rappresentano due ecotipi. L'organo ed\u00f9le \u00e8 rappresentato dal frutto immaturo (peponide) che viene normalmente consumato come alternativa al cetriolo, rispetto al quale risulta pi\u00f9 digeribile a causa dell'assenza della cucurbitacina. La loro coltivazione \u00e8 molto diffusa in Puglia (alcune stime parlano di circa 100 ettari), e risale a diversi secoli fa. Cenni sulla coltivazione e consumo si possono trovare tra alcuni documenti, tra i quali si possono citare l\"Apprezzo alla citt\u00e0 di Gravina\" del 1608, in cui si parla di \"cocumeri\", con riferimento probabilmente ai caroselli, e quelli che riportano gli alimenti consumati nel seminario di Otranto nel 1833, nei quali si rivela che nel periodo giugno-agosto sono servite le cosiddette \"poponelle\", voce che sta ad indicare un tipo di carosello.. Carosello e barattiere vengono normalmente considerati, erroneamente, come un unico ecotipo (non \u00e8 raro trovare, anche nel catalogo di alcune ditte sementiere, voci del tipo \"melone barattiere\" o \"carosello barattiere\" o \"carosello barattiero\"). In realt\u00e0 le due popolazioni differiscono sia per alcuni caratteri botanici (ad es. la biologia fiorale) che per forma, dimensione e composizione del frutto.. Il carosello \u00e8 consumato anche nella provincia di Agrigento in Sicilia dove \u00e8 conosciuto con il nome di \"battagliuni\". Il carosello \u00e8 molto apprezzato anche nella provincia di Messina e di Trapani. Il carosello \u00e8 anche consumato e conosciuto nella provincia di Caltanissetta con il nome di \"acculazzatu\".\nMorfologia e biologia fiorale.\nEntrambi gli ecotipi hanno accrescimento indeterminato, formano uno stelo principale e numerosi steli laterali di ordine diverso (primari, secondari, terziari). Il polimorfismo che caratterizza le popolazioni \u00e8 notevole, e si estrinseca sia per quanto riguarda gli aspetti morfologici della pianta (\"habitus\", vigore, biologia fiorale, precocit\u00e0 di produzione) che dei frutti (forma, dimensione, colore, consistenza della polpa, quantit\u00e0 di seme, tomentosit\u00e0).\nLa notevole variabilit\u00e0 osservata nelle piante e nei frutti si ritrova anche nel nome delle popolazioni, le quali normalmente prendono il nome dalle zone di coltivazione, dal colore e dalla forma dei frutti: 'Carosello barese', 'Mezzo lungo barese', 'Carosello di Polignano', 'Mezzo lungo di Polignano', 'Tondo liscio di Manduria', 'Locale di Brindisi', 'Verde chiaro di Casamassima', 'Mezzo lungo scopatizzo', 'Verde scuro', 'Spuredda bianca leccese', 'Spuredda nera', 'Carosello di Fasano cianciuffo', 'Barattiere di Fasano'.\nDenominazioni.\nL'ortaggio risale al periodo delle citt\u00e0 stato e per questo in Puglia esistono diversi termini dialettali a seconda delle zone: ad esempio, viene indicato come \"peponcine\", \"melongedde\", \"paddotti\", \"spuredde\" o \"spureddhre\" (nell'areale leccese), \"scattoni\" (forse per il caratteristico rumore che essi producevano quando, per mangiarli, i contadini li rompevano sbattendoli sul ginocchio). Curiosa la denominazione diffusa nella zona di Andria, dove viene chiamato \"casorello\", ovvero con la \"s\" e la \"r\" invertite; la denominazione \u00e8 cos\u00ec abituale che nella zona \u00e8 opinione diffusa che sia la denominazione corretta e il termine dialettale (\"casridd\") viene utilizzato anche in modo figurativo (ad esempio per indicare il capo rasato). Per il barattiere, che viene chiamato anche \"cianciuffo\", \"pagnottella\" e in qualche caso \"cocomerazzo\" la denominazione \u00e8 forse dovuta alla facilit\u00e0 con cui in passato veniva barattato in campo. A Rutigliano in provincia di Bari, i barattieri sono gergalmente indicati come \"sopraguardi\". Come per altre variet\u00e0 identitarie di ortaggi pugliesi che sono rimaste localizzate come consumo nei territori di produzione, il carosello non ha consolidato un termine univoco neppure a livello regionale. Da alcuni anni sia l'immutato interesse per la coltivazione amatoriale fuori dal territorio regionale da parte di emigranti pugliesi, sia per la nascita di numerosi blog e canali video anche in lingua anglosassone dedicati, sia l'esigenza commerciale di adottare un termine univoco per l'ortaggio, oltrech\u00e9 per la relativa estensione dei territori di produzione, si va affermando il termine unificante di carosello, anche a scapito di nomi recentemente suggeriti come Meloncella o Melone immaturo. La produzione, l'imbustamento e la commercializzazione di semi al di fuori del contesto regionale da parte di molte aziende specializzate spinge nella stessa direzione. \nL'esigenza di un termine unificante per una variet\u00e0 orticola che oltrepassa il territorio di produzione \u00e8 in questo caso particolarmente importante in quanto il numero dei nomi generici che sono utilizzati all'interno della Puglia supera irragionevolmente il numero di variet\u00e0 dello stesso ortaggio.\nCarosello: morfologia dei fiori e dei frutti.\nLa pianta \u00e8 quasi sempre andromonoica anche se, in alcune popolazioni, sono presenti fiori maschili e femminili piuttosto che maschili ed ermafroditi. A differenza delle varie coltivar del Melone, pianta spesso indistinguibile, presenta un infittimento di fiori fertili gi\u00e0 alla base dei primi rami, mentre nel melone la presenza di fiori fertili avviene piuttosto lontana dalla base e lungo gli steli secondari. Per tale ragione la spuntatura che alcuni eseguono sui primi rami del Melone non \u00e8 necessaria per il carosello. I frutti possono assumere forme diverse (dalla cilindrica alla sferica), hanno un peso variabile fra 50 e 300 g, un colore dell'epicarpo che varia dal verde chiaro al verde scuro (con presenza o meno di macchie) e possono presentare striature e tomentosit\u00e0.\nLe variet\u00e0 possono differenziarsi tra loro anche per ragioni organolettiche come la dolcezza o meno anche della polpa centrale, acquosit\u00e0, dimensione dei semi, presentando comunque a differenza del cetriolo una buccia non amara che non rende necessaria la sbucciatura di questo ortaggio. \nBarattiere: morfologia dei fiori e dei frutti.\nIl barattiere \u00e8 andromonoico. Sullo stelo principale si trovano solo i fiori maschili, mentre gli ermafroditi si formano sui getti primari (a partire dal 10-12\u00ba nodo) e su quelli di ordine superiore.\nLa forma dei frutti \u00e8 sferica o subsferica con superficie glabra, il colore pu\u00f2 variare dal grigio al verde, pi\u00f9 scuro delle 10-12 linee meridiane in cui \u00e8 segmentato, ed il peso varia fra 200 e 1000 g.\nTolleranza all'oidio.\nCome molte popolazioni appartenenti a \"Cucumis melo\" (L.), anche carosello e barattiere sono molto sensibili all'oidio. La principale difficolt\u00e0 nel controllo di questa malattia deriva dal fatto che, in entrambi gli ecotipi, la raccolta \u00e8 frequente e non simultanea, con la conseguenza che \u00e8 molto difficile effettuare un controllo chimico contro questi funghi e non avere residui al momento della raccolta.\nRiguardo agli ecotipi, da studi effettuati sembra che il carosello sia pi\u00f9 sensibile all'oidio rispetto al barattiere e che la severit\u00e0 dell'incidenza di questo fungo possa essere ridotta aggiungendo silicio, sotto forma di K2SiO3, all'interno della soluzione nutritiva (nel caso di colture idroponiche) o dell'acqua di irrigazione.\nRiconoscimenti.\nLa regione Puglia ha inserito il carosello nell'elenco dei prodotti agroalimentari tradizionali italiani col nome di carosello di Manduria, carusella ed il barattiere con il nome di barattiere, cianciuffo, pagnottella o cocomerazzo."}
{"id": "1226176", "revid": "117921048", "url": "https://it.wikipedia.org/wiki?curid=1226176", "title": "Effetto loto", "text": "Il cosiddetto effetto loto \u00e8 la capacit\u00e0 (osservata principalmente nei fiori di loto) di un materiale di mantenersi pulito autonomamente.\nPrincipio di funzionamento.\nIl loto in molti paesi orientali \u00e8 considerato simbolo di purezza: infatti i fiori di loto, pur avendo come habitat fiumi e laghi fangosi, non sono mai sporchi. I botanici che hanno studiato questo meccanismo hanno appurato che in effetti queste piante posseggono un meccanismo naturale di pulizia: sulle foglie del loto l'acqua non viene trattenuta (infatti queste foglie sono sempre asciutte), ma scivola via in tante goccioline che si formano per via dell'alta tensione superficiale presente sulla foglia, portando con s\u00e9 la fanghiglia e i piccoli insetti che in essa si trovano. Questo \u00e8 possibile perch\u00e9 le foglie di loto sono rivestite da cristalli di una cera idrofobica di dimensioni nanometriche. In questa scala, le superfici ruvide risultano pi\u00f9 idrofobiche di quelle lisce, perch\u00e9 l'area di contatto reale tra la goccia d'acqua e la superficie d'appoggio \u00e8 circa il 3% di quella apparente, per cui il peso della goccia la fa scivolare via. La ruvidit\u00e0 della foglia \u00e8 utilissima anche per l'effetto autopulente, perch\u00e9 le gocce rotolano, mentre su una superficie liscia le gocce slitterebbero, rendendo meno efficace l'asportazione dello sporco.\nOggi mediante le nanotecnologie si cerca di riprodurre l'effetto loto in vernici, tegole, tessuti ed altre superfici che resteranno pulite e asciutte come le foglie del loto.\nAd esempio, un metodo per rendere idrofobica una superficie di alluminio consiste nell'immergere quest'ultima nell'idrossido di sodio per qualche ora, al fine di rendere ruvida la superficie, per poi rivestirla con 2 nanometri di perfluorononano (C9F20) con la tecnica del rivestimento per rotazione o Spin Coating. In questo modo l'angolo di contatto tra l'acqua e la superficie passa da 67\u00b0 a 168\u00b0; l'effetto di questo \u00e8 spiegato dalla legge di Cassie. Al microscopio elettronico si pu\u00f2 notare come l'alluminio trattato somigli alle foglie del loto."}
{"id": "1226180", "revid": "889336", "url": "https://it.wikipedia.org/wiki?curid=1226180", "title": "Bal au moulin de la Galette", "text": "Il Bal au moulin de la Galette (\"Ballo al moulin de la Galette\") \u00e8 un dipinto del pittore francese Pierre-Auguste Renoir, realizzato nel 1876 e conservato al museo d'Orsay di Parigi.\nStoria.\nIl \"Bal au moulin de la Galette\" \u00e8 una delle opere pi\u00f9 note di Renoir ed \u00e8 unanimemente considerato uno dei pi\u00f9 alti capolavori del primo Impressionismo. Il dipinto, nonostante consegua risultati di grande freschezza e intensit\u00e0, conobbe una gestazione molto elaborata, attentamente descritta dall'amico Georges Rivi\u00e8re nelle sue memorie \"Renoir et ses amis\". Renoir pensava di dipingere uno spaccato di vita mondana parigina all'epoca della Belle \u00c9poque sin dal maggio 1876, e trov\u00f2 nel Moulin de la Galette un soggetto che si prestava perfettamente alle sue esigenze. Il Moulin de la Galette era un locale molto amato dalla giovent\u00f9 parigina, ottenuto dalla ristrutturazione di due mulini a vento abbandonati, e ubicato sulla sommit\u00e0 della collina di Montmartre. Il nome del locale, in particolare, si riferisce alle frittelle rustiche offerte come consumazione e comprese nel prezzo d'ingresso, che all'epoca era pari a venticinque centesimi di franco. Quando Renoir attendeva al dipinto il luogo brulicava di gente: erano moltissimi i giovani, artisti e non, che decidevano di trascorrere le loro domeniche pomeriggio al Moulin, per ballare, bere, discutere, o comunque trascorrere del tempo in compagnia e divertirsi.\nPer accelerare l'esecuzione del dipinto gi\u00e0 nell'aprile del 1875 Renoir aveva preso in affitto, a rue Cortot a Montmartre, un ampio studio consistente in due stanze enormi, un deposito dove accumulare i dipinti e un giardino descritto dal Rivi\u00e8re nei termini di un \u00abparco incantevole e abbandonato\u00bb. Ciononostante il pittore dovette comunque affrontare molte difficolt\u00e0, superandole solo grazie alla collaborazione di diversi amici, che lo aiutavano ogni giorno a trasportare la tela dal suo \"atelier\" al popolare locale, rischiando per di pi\u00f9 di essere travolti dal vento. Per non mortificare la freschezza della sua \"verve\" pittorica, infatti, Renoir comprese che non poteva rinunciare al \"plein air\": egli, tuttavia, complet\u00f2 la gestazione del dipinto nel suo studio a rue Cortot, senza per questo compromettere l'immediatezza percettiva dell'opera. Renoir frequent\u00f2 il Moulin per ben sei mesi, nel tentativo di entrare in contatto \u00abcon quel piccolo mondo che ha un suo tipico aspetto e\u00bb, come ricorda il fratello Edmond, \u00abimmerso nel turbinio di quella festa popolare, rende il movimento indiavolato con una verve che stordisce\u00bb. Per le varie figure che popolano l'opera Renoir fece posare anche stavolta amici, conoscenti o perfino frequentatori assidui del locale.\nSi trattava di una scommessa ardita, siccome era la prima volta che Renoir abdicava dalla raffigurazione di figure singole e si confrontava con una scena gremita di figure in movimento. L'opera fu presentata alla terza mostra degli Impressionisti del 1877 e suscit\u00f2 un'accoglienza molto ondivaga: un critico del \"Moniteur Universel\", ad esempio, critic\u00f2 velenosamente la resa delle figure danzanti \u00absu una superficie simile alle nubi violacee che oscurano il cielo in un giorno di tempesta\u00bb. Di ben altro avviso era tuttavia il Rivi\u00e8re, il quale asser\u00ec entusiasticamente che Renoir aveva prodotto \u00abuna pagina di storia, un momento prezioso della vita parigina, di rigorosa esattezza\u00bb. La tela era in effetti destinata a divenire una delle maggiori espressioni del cosiddetto \u00abImpressionismo romantico\u00bb, filone caratterizzato dalla raffigurazione di amori borghesi e particolarmente apprezzato dai collezionisti, specialmente americani. Il \"Bal au Moulin de la Galette\", entrato in seguito a far parte della collezione di Gustave Caillebotte, venne consacrato all'ufficialit\u00e0 del museo nel 1896, quando fu acquisito dal mus\u00e9e du Luxembourg; presente al Louvre dal 1929, l'opera trov\u00f2 nel 1986 la sua collocazione definitiva, venendo esposta al museo d'Orsay.\nDescrizione.\nNel \"Bal au moulin de la Galette\" Renoir racconta un momento di vita popolare a Parigi, raffigurando un ballo domenicale che ha luogo nella terrazza alberata del Moulin de la Galette. Le varie figure che popolano la scena sono gaie, spensierate, e si lasciano travolgere pienamente dalle emozioni e dalla \"joie de vivre\", godendosi il sole di un pomeriggio primaverile, l'eccellenza del vino francese, e il tempo sospeso dello stare insieme.\nIn primo piano notiamo una tavolata di persone colte in atteggiamenti vivi e naturali: le ragazze a sinistra sono radiose e stanno amorevolmente conversando con un giovane visto di spalle. Hanno gi\u00e0 ordinato da bere, come si pu\u00f2 notare dal tavolo ancora ingombro di bottiglie e di cristalli, e ora si stanno concedendo un ordinario momento di svago: basti pensare al ragazzo di destra, che sta contemplando la scena che gli si apre davanti con viva curiosit\u00e0, o all'uomo con cilindro dietro di lui, colto mentre si sta saporitamente fumando una pipa. L'occhio dell'osservatore, dopo esser stato catturato da questa piacevole riunione di amici in festa, viene indirizzato verso lo sfondo dalla diagonale ascendente del dipinto, allineata lungo la tavola e lo schienale della sedia.\n\u00c8 proprio sullo sfondo, nella piazzetta del locale, che ha luogo un vorticoso ballo. Renoir coglie con grande sensibilit\u00e0 il movimento gioiosamente ondeggiante di quest'umanit\u00e0 festaiola e danzante, e sembra quasi che si possano udire il ritmo popolare e divertito suonato dalle fisarmoniche e dai clarinetti, le risate delle ragazze, e il chiacchiericcio degli avventori. A destra, infatti, si pu\u00f2 notare una coppia allacciata che segue il ritmo acceso e passionale dell'orchestra e si cimenta in movimenti abili e roteanti, che non vediamo ma immaginiamo. I tocchi rapidi e sintetici di colore, che a una visione ravvicinata paiono frantumarsi in un accostamento senza senso, osservati alla giusta distanza acquistano maggiore suggestione e ricostruiscono agilmente la descrizione della piazzetta, gremita di appassionati ballerini e di scanzonati vitaioli, e la sua atmosfera vitale e chiassosa, inondata dalla luce tremolante del sole che penetra attraverso il fogliame.\nTecnica.\nLa tela, in effetti, riprende e porta al massimo grado di raffinatezza due degli elementi distintivi della poetica renoiriana. Il pittore, infatti, non fa ricorso ad una preparazione disegnativa - in questo modo diminuirebbe la freschezza della sua \"verve\" pittorica - bens\u00ec sperimenta la nuova tecnica impressionista, impiegando pennellate rapide, sinuose e filamentose, cos\u00ec da frammentare la luce in piccole chiazzette di colore e restituire all'osservatore una sensazione di gioiosa vivacit\u00e0. Magistrale \u00e8 la resa della luce vibrante, che penetra attraverso il fogliame delle acacie soprastanti e si sofferma sugli oggetti e sugli abiti dei personaggi, inondandone talora i volti (come nel caso delle vesti seriche femminili). Per ricostruire la luce, Renoir non fa affidamento sulle ombre o sui toni scuri, bens\u00ec impiega puro colore: \u00e8 in questo modo che le faville colorate dilagano su tutta la superficie pittorica, imprimendosi persino sul pavimento, screziato di striature rosacee e celesti. \u00c8 facendo ricorso a questa tecnica che Renoir persegue l'espressione della massima luminosit\u00e0 dei colori, e per raggiungere il suo obiettivo arriva persino a dipingere ombre colorate: \u00abLe ombre non sono nere\u00bb, ripeteva, \u00abnessuna ombra \u00e8 nera. Ha sempre un colore. La natura conosce soltanto i colori: il bianco e il nero non sono colori\u00bb. Le parole seguenti sono sempre del pittore:\nNonostante la composizione sia stata attentamente meditata, Renoir riesce inoltre a cogliere il vorticoso ballo nella sua elegante fugacit\u00e0, rispettando in pieno le prescrizioni dell'estetica baudelairiana, secondo la quale \u00abla modernit\u00e0 \u00e8 al transitorio, il fuggitivo, il contingente, la met\u00e0 dell\u2019arte, di cui l\u2019altra met\u00e0 \u00e8 l\u2019eterno e l\u2019immutabile (\u2026) perch\u00e9 ogni modernit\u00e0 acquisti il diritto di diventare antichit\u00e0, occorre che ne sia stata tratta fuori la bellezza misteriosa che vi immette, inconsapevole, la vita umana\u00bb. Come osservato dal critico Pietro Adorno, tuttavia, \u00absarebbe superficiale ritenere che [il \"Bal au moulin de la Galette\"] si limiti a fissare un attimo solo dei tanti che si susseguono senza soluzione di continuit\u00e0, come se isolasse uno dei fotogrammi che costituiscono una pellicola cinematografica. [In realt\u00e0 l'opera] coglie la sintesi dei molteplici momenti della nostra vita, andando ben oltre la semplice riproduzione della realt\u00e0 esterna\u00bb. Comunque sia, Renoir riesce a infondere grande energia e vitalit\u00e0 nel suo dipinto, soprattutto nel concatenamento mobile delle figure, producendo cos\u00ec una delle testimonianze pi\u00f9 preziose dell'ottimismo positivista e della spensieratezza che qualificavano la vita borghese parigina durante la Belle \u00c9poque."}
{"id": "1226183", "revid": "125306809", "url": "https://it.wikipedia.org/wiki?curid=1226183", "title": "Legge di Okun", "text": "In economia, la legge di Okun, prende il nome dall'economista Arthur Melvin Okun (proposta nel 1962) ed \u00e8 una legge empirica che collega il tasso di crescita dell'economia con le variazioni nel tasso di disoccupazione. Secondo questa legge, se il tasso di crescita dell'economia cresce al di sopra del tasso di crescita potenziale, il tasso di disoccupazione diminuir\u00e0 in misura meno che proporzionale.\nLa legge \u00e8 espressa convenzionalmente dalla seguente formula: \ndove u rappresenta il tasso di disoccupazione,\nformula_2 \u00e8 il tasso di crescita normale della produzione o del reddito,\n-\u03b2 \u00e8 il coefficiente di Okun. Nella formulazione originaria, risalente al 1962, Okun afferma che per ogni punto percentuale del tasso di disoccupazione eccedente il 4% - il tasso a cui pu\u00f2 svilupparsi pienamente la crescita potenziale dell'economia - si riscontra un decremento nel tasso di crescita del PIL di circa tre punti percentuali.\nNe consegue che le variazioni di produzione influiscono in modo meno che proporzionale sulla disoccupazione. Questo perch\u00e9 a fronte di una crescita della domanda, le imprese preferiscono chiedere ai loro dipendenti di fare straordinari piuttosto che assumere nuova manodopera (\"labor hoarding\") ed \u00e8 possibile che parte dei nuovi assunti non fossero precedentemente previsti nella forza lavoro essendo classificati come lavoratori scoraggiati. \nInoltre, data tale relazione, varr\u00e0 che se la crescita \u00e8 inferiore al tasso normale, la disoccupazione sar\u00e0 maggiore di quella del periodo precedente.\nLa legge di Okun \u00e8 stata associata a considerazioni di tipo keynesiano, in quanto suggerisce che per poter raggiungere un tasso di disoccupazione obiettivo \u00e8 necessario che la crescita del PIL superi quella potenziale di una determinata misura.\nNegli Stati Uniti durante il periodo che va dal 1965, questa legge ha interpretato la situazione economica, stabilendo che per ogni punto percentuale del tasso di disoccupazione, o meglio del tasso naturale di disoccupazione, il PIL reale si riduce dai 2 ai 3 punti percentuali."}
{"id": "1226185", "revid": "287204", "url": "https://it.wikipedia.org/wiki?curid=1226185", "title": "Ghiaccio-nove", "text": "Ghiaccio-nove, anche scritto Ghiaccio nove (in lingua originale \"Cat's Cradle\"), \u00e8 un romanzo di fantascienza scritto nel 1963 da Kurt Vonnegut.\nIl romanzo ebbe un grande successo sia di pubblico che di critica; fra l'altro, nel 1971 valse a Vonnegut la \"laurea ad honorem\" in antropologia presso l'Universit\u00e0 di Chicago e una nomination, nel 1964, per il prestigioso Premio Hugo per la letteratura fantascientifica.\nTrama.\nJohn o Jonah \u00e8 uno scrittore che ha deciso di scrivere un libro dal titolo \"Il giorno in cui il mondo fin\u00ec\", incentrato interamente sulla giornata del 6 agosto 1945, quando fu sganciata la bomba su Hiroshima, in Giappone. Il suo, per\u00f2, vuole essere un resoconto su come alcuni scienziati responsabili dell'invenzione della bomba atomica trascorsero la giornata del 6 agosto 1945, appunto \u00abil giorno in cui il mondo fin\u00ec\u00bb.\nLe sue ricerche si concentrano su Felix Hoenikker, uno dei \"padri\" della bomba atomica, nonch\u00e9 Premio Nobel. Inizia cos\u00ec a rintracciare e contattare coloro che hanno conosciuto direttamente lo scienziato: dai bizzarri figli (Angela, altissima, Franklin, asociale e Newton, molto basso), al supervisore (Asa Breed) e a Miss Naomi Faust e Marvin Breed (rispettivamente la segretaria e il fratello del dottor Breed). Il quadro che ne viene fuori \u00e8 quello di un uomo interamente votato alla scienza, completamente estraneo alla vita sociale, incapace di amare la moglie Emily e di piangere la sua morte, incapace di fare da padre ai suoi tre figli (sar\u00e0 Angela, la primogenita, ad occuparsi dei fratelli). Da questa ricerca lo scrittore scopre anche qualcosa sull'ultima invenzione rivoluzionaria dello scienziato, nata in risposta alle pressanti richieste di un generale della Marina americana, il quale gli aveva chiesto di inventare qualcosa capace di solidificare il fango, cos\u00ec da non costringere i marines a combattere nella melma.\nL'idea, come si viene a sapere in seguito, gli era venuta proprio il giorno dello sgancio della bomba, \"giocherellando\" a ripiglino con uno spago (e pi\u00f9 precisamente quando forma la figura chiamata \"cesta del gatto\", da cui il significato del titolo originale \"Cat's Cradle\"). Da l\u00ec l'invenzione del \"ghiaccio-nove\": un \u00abseme\u00bb, ovvero una microparticella in grado di cristallizzare e congelare istantaneamente l'acqua (portandone il punto di fusione a 114 \u00b0F, ossia 45,556 \u00b0C) e potenzialmente in grado, con una reazione a catena, di propagare questa propriet\u00e0 a tutta l'acqua del pianeta, con conseguenze catastrofiche. Alla morte dello scienziato i tre figli si spartiscono l'invenzione, conservando ognuno una scheggia di \"ghiaccio-nove\".\nNella seconda parte del libro il protagonista, Angela Hoenikker, Newton Hoenikker e altri personaggi si trovano casualmente sullo stesso aereo per raggiungere la Repubblica di San Lorenzo, un'isola nel Mar dei Caraibi. Si scopre cos\u00ec che sull'isola abita ormai da diverso tempo uno dei figli dello scienziato: Franklin Hoenikker, ora generale di divisione (nonch\u00e9 ministro della Scienza e del Progresso della Repubblica di San Lorenzo) al soldo di \"Papa\" Monzano, il dittatore dell'isola caraibica alla continua caccia del santone Bokonon, la cui religione era tanto perseguita quanto seguita (nonostante la paura della punizione del \"gancio\").\n\"Papa\" Monzano \u00e8 malato e nei suoi ultimi giorni di vita nomina come nuovo presidente dell'isola il protetto Frank Hoenikker. Costui, per\u00f2, non sentendosi adatto alla carica, propone la nomina allo scrittore che, dopo un iniziale tentennamento, accetta. Nel frattempo \"Papa\" Monzano, deciso ad accelerare la sua morte (che lo avrebbe finalmente liberato dalle atroci sofferenze del cancro), non vede altra soluzione che ingerire la scheggia di \"ghiaccio-nove\" consegnatagli da Frank al suo arrivo sull'isola. Subito si pietrifica e con lui chiunque lo tocchi. Scoperta la pericolosa situazione, il protagonista, Angela, Frank e Newt si armano di \u00abramazze, palette, saldatore, fornello, secchi\u00bb per ripulire in maniera sicura la stanza lasciando il corpo in attesa di essere bruciato su una pira funeraria pubblica. Eliminata ogni traccia di \"ghiaccio-nove\", il gruppo si reca sul bastione del castello (residenza del dittatore) per assistere alla cerimonia commemorativa annuale in onore dei \"cento martiri della democrazia\". Durante l'evento assistono, per\u00f2, allo scontro di uno degli aerei della parata contro il bastione, provocandone il crollo e trascinando in mare anche il corpo di \"Papa\" Monzano. L'impatto con la superficie marina provoca l'immediato congelamento delle acque, a cui segue la formazione di una serie di tornadi.\nIn questa scena apocalittica i pochissimi sopravvissuti dovranno ricominciare ad adattarsi alle nuove condizioni climatiche estreme: \nPersonaggi.\nIo narrante: uno scrittore di nome John (conosciuto anche come di Jonah) intento a scrivere un libro sulla giornata in cui venne sganciata la bomba atomica su Hiroshima, dal titolo \u00ab\"Il giorno in cui il mondo fin\u00ec\"\u00bb. Le ricerche per la raccolta del materiale lo porteranno a conoscere i figli e i colleghi di Felix Hoenikker, uno degli ideatori dell'ordigno.\nFelix Hoenikker: uno dei \"padri\" della bomba atomica. Scienziato, uomo eccentrico e vincitore di un premio Nobel, Felix Hoenikker \u00e8 anche l'inventore del \"ghiaccio-nove\", una microparticella in grado di legare gli atomi dell'acqua in maniera da causarne il congelamento istantaneo. L'invenzione nasce in risposta alla richiesta di un generale della marina americana di ideare qualcosa in grado di solidificare il fango (e facilitare cos\u00ec il combattimento ai marines). L'idea gli viene \"giocando\" con uno spago a ripiglino e formando la figura chiamata \"cesta del gatto\". L'invenzione \u00e8 molto pericolosa: il suo uso sbagliato pu\u00f2, infatti, causare la distruzione di ogni forma di vita su tutta la Terra. Muore la vigilia di Natale seduto sulla poltrona del suo cottage a Cape Cod, mentre stava sperimentando il \"ghiaccio-nove\".\nEmily Hoenikker: moglie di Felix Hoenikker. Nonostante il carattere ermetico dello scienziato, lei si innamora di lui e lo sposa perch\u00e9 \u00abdiceva che la sua mente era sintonizzata sulla musica pi\u00f9 bella che ci sia, la musica delle stelle\u00bb. Incinta del terzo figlio, Emily ha un incidente d'auto che le procura una frattura al bacino. Muore nel dare alla luce il piccolo Newton.\nFrank Hoenikker: secondogenito di Felix Hoenikker. Fin da bambino dimostra pi\u00f9 curiosit\u00e0 verso la scienza, pi\u00f9 spirito creativo e intelligenza degli altri fratelli. \u00c8 quello che pi\u00f9 somiglia al padre. Raggiunta l'isola di San Lorenzo (nel Mar dei Caraibi), riesce a guadagnarsi la fiducia del dittatore dell'isola, \"Papa\" Monzano, consegnandogli la scheggia di \"ghiaccio-nove\" che portava con s\u00e9. Diventa cos\u00ec generale di divisione, nonch\u00e9 ministro della Scienza e del Progresso dell'isola. Viene nominato nuovo presidente dal dittatore in persona in punto di morte, ma lui cede la carica al protagonista scrittore.\nNewton Hoenikker: ultimogenito dello scienziato Felix Hoenikker. \u00c8 \u00abnon pi\u00f9 alto di un portaombrelli\u00bb e ama dipingere. Possiede una scheggia di \"ghiaccio-nove\" e la conserva in un thermos.\nAngela Hoenikker: primogenita di Felix Hoenikker e apprezzabile clarinettista. \u00c8 la figura di riferimento per i suoi fratelli (Frank e Newt) da quando la madre mor\u00ec in un incidente stradale. \u00c8 sposata con Harrison C. Connors. Anche lei, come i fratelli, possiede una scheggia di \"ghiaccio-nove\", che conserva in un thermos.\nBokonon: santone il cui vero nome risponde a Lionel Boyd Johnson. \u00c8 cofondatore della Repubblica di San Lorenzo (assieme a Earl McCabe) e creatore di una religione, il Bokononismo, di cui chiede a McCabe la messa al bando per richiamare pi\u00f9 proseliti.\nEarl McCabe: cofondatore della Repubblica di San Lorenzo (assieme a Bokonon). Disertore dei marines naufraga sull'isola di San Lorenzo, di cui diviene il dittatore.\n\"Papa\" Monzano: dittatore della Repubblica di San Lorenzo. \u00c8 all'eterna caccia di Bokonon, ma la sua \u00e8 una ricerca fittizia: egli stesso, infatti, \u00e8 un fervente seguace del bokononismo. Malato di cancro, nomina presidente dell'isola Franklin Hoenikker, per poi ingoiare la scheggia di \"ghiaccio-nove\" e accelerare cos\u00ec la sua morte. \u00c8 anche il padre adottivo di Mona Monzano.\nMona Aamos Monzano: figlia adottiva di \"Papa\" Monzano. \u00c8 destinata a divenire la moglie del presidente dell'isola (prima di Frank Hoenikker e poi dello scrittore). Si suicida ingerendo consapevolmente il \"ghiaccio-nove\".\nJulian Castle: \u00e8 un magnate americano dello zucchero stabilitosi nella Repubblica di San Lorenzo. Il protagonista del libro si reca sull'isola proprio per intervistarlo.\nH. Lowe Crosby: produttore di biciclette. Il protagonista lo incontra sull'aereo per l'isola di San Lorenzo, dove Crosby intende avviare un nuovo business di biciclette.\nHazel Crosby: moglie di H. Lowe Crosby. Ogni volta che incontra un \"hoosier\" (abitante dell'Indiana) gli chiede di essere chiamata \"mamma\".\nPhilip Castle: figlio di Julian Castle, e direttore dell'albergo turistico \"Casa Mona\" sull'isola di San Lorenzo.\nHorlick Minton: il nuovo ambasciatore di San Lorenzo.\nClaire Minton: moglie dell'ambasciatore Minton."}
{"id": "1226188", "revid": "121336213", "url": "https://it.wikipedia.org/wiki?curid=1226188", "title": "Jeanne H\u00e9buterne in maglione giallo", "text": "Jeanne H\u00e9buterne in maglione giallo \u00e8 un dipinto di Amedeo Modigliani (100x65 cm).\nRealizzata nel 1919, l'opera \u00e8 attualmente conservata al Solomon R. Guggenheim Museum di New York."}
{"id": "1226198", "revid": "287204", "url": "https://it.wikipedia.org/wiki?curid=1226198", "title": "Neo1973", "text": "Il Neo1973 \u00e8 uno smartphone completamente \"open\": sia l'hardware che il software hanno tutte le specifiche completamente disponibili alla comunit\u00e0. Lo slogan utilizzato al lancio \u00e8 stato \"free the phone\" e in questo senso la sua filosofia, rientrando nel movimento del software libero e dell'hardware libero, \u00e8 diametralmente opposta a quella dei normali produttori industriali di settore che custodiscono gelosamente le specifiche dei propri prodotti sotto la protezione del segreti industriale.\nIl nome \"Neo1973\" nasce dall'intento di creare un prodotto innovativo, come si pu\u00f2 intuire leggendo dalla semplice ma efficace descrizione del sito ufficiale, la quale riprende volutamente il tema principale del film \"The Matrix\", \"Neo is the one: the first freed phone\". \"1973\" invece indica l'anno in cui \u00e8 stato realizzato il primo telefono portatile da parte di Martin Cooper.\nIl sistema operativo utilizzato \u00e8 Openmoko, una distribuzione GNU/Linux confezionata appositamente per i dispositivi mobili. Tra le caratteristiche hardware di spicco, ci sono il display touch screen a risoluzione VGA (480\u00d7640), la dotazione di accelerometri e la connettivit\u00e0 WiFi.\nVersioni.\nPer la distribuzione di questo prodotto sono previste tre fasi; per ciascuna di esse \u00e8 stata prodotta una versione hardware dello smartphone.\nGTA01Bv3.\nGli smartphone GTA01Bv3 sono stati prodotti in 36 esemplari destinati ad altrettanti sviluppatori per il testing hardware del prodotto e per lo sviluppo delle prime librerie di OpenMoko.\nGTA01Bv4.\nA partire dalla prima settimana di luglio 2007, sono stati resi disponibili circa un migliaio di smartphone GTA01Bv4 nelle versioni NeoBase con un costo di 300$ e NeoAdvanced a un prezzo di 450$. Questa versione \u00e8 destinata solamente a sviluppatori dato che il software \u00e8 ancora carente di funzioni ed \u00e8 instabile.\nGTA02v3 \"Mass Market\".\nNella versione finale dell'hardware, il prodotto verr\u00e0 lanciato su grande scala. A questa versione finale dello smartphone verranno apportate alcune modifiche hardware qui sotto elencate:"}
{"id": "1226200", "revid": "1718925", "url": "https://it.wikipedia.org/wiki?curid=1226200", "title": "Parco nazionale della Calabria", "text": "Il Parco nazionale della Calabria \u00e8 stato un ente, istituito nel 1968, per la salvaguardia ambientale di territori della Calabria, soppresso nel 2002, con l'istituzione del Parco nazionale della Sila e del Parco nazionale dell'Aspromonte.\nStoria.\nCome era scritto nell'art. della legge 2 aprile 1968, n. 503, con la quale si istituiva il parco nazionale della Calabria, scopo del parco erano la conservazione delle caratteristiche ambientali, l'educazione e ricreazione dei cittadini. Il parco nazionale della Calabria era costituito prevalentemente dai terreni dell'ex Azienda di Stato per le foreste demaniali (a cui era affidata l'amministrazione del parco), si estendeva in ciascuna delle tre province era divisa allora la Calabria per circa 12\u00a0000 ettari.\nIl parco comprendeva (art. 2 della legge 503/68):\nLa superficie del parco aument\u00f2 a circa 16\u00a0000 ettari nel 1985 di cui, 7\u00a0000 in provincia di Cosenza (\"Sila Grande\"), 6\u00a0000 in provincia di Catanzaro (\"Sila Piccola\") e 3000 in provincia di Reggio (\"Aspromonte\"). Nel 1989 il territorio pi\u00f9 meridionale del parco nazionale della Calabria venne distaccato per costituire il parco nazionale dell'Aspromonte. Il rimanente territorio, di fatto la Sila Grande e Piccola, con DPR del 14 novembre 2002, entrato in vigore il 17 marzo 2003, verr\u00e0 a far parte del parco nazionale della Sila."}
{"id": "1226202", "revid": "345376", "url": "https://it.wikipedia.org/wiki?curid=1226202", "title": "Ultima Cena (Rubens)", "text": "L'Ultima Cena \u00e8 un dipinto di Pieter Paul Rubens, realizzato a olio su tavola. Scomparto centrale di un trittico, fu realizzato nel 1632 e ha dimensioni di 304x206 cm. Oggi l'opera \u00e8 conservata alla Pinacoteca di Brera di Milano.\nStoria.\nLa grande pala d'altare fu dipinta da Rubens nel 1632 su commissione di Caterina Lescuyer, per essere collocato sopra sepolcro del padre, Pawels Lescuyer, all'interno della cappella del Santissimo Sacramento della chiesa di Saint-Rombaut a Malines nelle Fiandre. L'opera era completata da due tavole che costituivano la predella illustranti due episodi della vita di Ges\u00f9, precedenti al momento dell'istituzione dell'eucaristia: \"L'entrata di Cristo a Gerusalemme\" e \"La lavanda dei piedi.\" Rubens svilupp\u00f2 per la prima volta la composizione dell'Ultima Cena in uno schizzo ad olio ora a Mosca (Museo Pushkin, inv. 653). Dopo aver completato la pala per San Rombout, Rubens dipinse uno schizzo a grisaglia, oggi in collezione privata, estremamente dettagliato, come modello per l'incisore Bo\u00ebtius \u00e0 Bolswert. \nNel 1793, durante la Campagna delle Fiandre di Napoleone, la tavola centrale e la predella furono prelevate e destinate al Museo del Louvre. Nel 1803, le due tavole raffiguranti L'entrata di Cristo a Gerusalemme e La lavanda dei piedi, drasticamente tagliate nel XVIII secolo, furono inviate al Museo delle belle arti di Digione. La grande pala centrale con \"L'ultima Cena\" fu ceduta, invece, alla Pinacoteca di Brera nel 1813, nell'ambito di uno scambio voluto dal direttore generale del Museo del Louvre, Denon, che cedette alla la Pinacoteca milanese quattro importanti opere di artisti fiamminghi, in cambio di capolavori del rinascimento italiano.\nDescrizione.\nCristo siede a tavola circondato dagli apostoli e benedice il pane e il vino. Il posizionamento degli apostoli attorno a un tavolo quadrato (e non rettangolare) aveva una lunga tradizione pittorica. Immediatamente a destra di Cristo \u00e8 Pietro, e a sinistra, Giovanni. Seduto sul lato opposto del tavolo \u00e8 Giuda, con una posa contorta e uno sguardo accigliato, espressione esteriore del suo stato mentale agitato. Sotto suoi i piedi un cane rosicchia un osso, forse simbolo di avidit\u00e0 o bramosia. "}
{"id": "1226207", "revid": "120899575", "url": "https://it.wikipedia.org/wiki?curid=1226207", "title": "Gustaw Herling-Grudzi\u0144ski", "text": "Considerato oggi uno dei pi\u00f9 grandi scrittori polacchi della seconda met\u00e0 del XX secolo, \u00e8 noto soprattutto per le memorie dei due anni di internamento in un gulag, \"Inny \u015bwiat. Zapiski sowieckie\", pubblicato in inglese nel 1951, con il titolo \"A World Apart: a Memoir of the Gulag\".\nBiografia.\nGustaw Herling-Grudzi\u0144ski nacque a Kielce, in Polonia, il 20 maggio del 1919 in un'agiata famiglia ebraica ashkenazita, figlio di Jakub Herling-Grudzi\u0144ski, un mercante, e di Dorota Bryczkowska. Studi\u00f2 letteratura polacca presso l'Universit\u00e0 di Varsavia, fino a quando l'invasione nazista della Polonia non lo costrinse ad interrompere gli studi. Attivo nell'organizzazione partigiana \"Polska Ludowa Akcja Niepodleg\u0142o\u015bciowa\" durante la spartizione della Polonia tra la Germania nazista e l'Unione Sovietica, fu catturato dall'NKVD a Leopoli nel marzo del 1940. Internato in un gulag nell'oblast' di Arcangelo, fu liberato due anni dopo, nel 1942, a seguito del quale entr\u00f2 a far parte del \"Secondo Corpo polacco\" del generale W\u0142adys\u0142aw Anders, col quale prese parte alla Battaglia di Montecassino. Nel marzo del 1944, avvicinatosi frattanto alla fede cattolica, decise di farsi battezzare.\nAl termine della guerra, impossibilitato a rientrare nella Polonia comunista, si stabil\u00ec definitivamente nell'Europa occidentale: dapprima a Roma, poi, nel 1947, a Londra assieme alla moglie, la pittrice Krystyna Domanska (che mor\u00ed suicida pochi anni pi\u00f9 tardi), e, infine, stabilmente a Napoli dal 1955, dove si rispos\u00f2 con Lidia Croce, una delle figlie di Benedetto Croce. Da questo matrimonio ebbe due figli: Andrea Benedetto e Marta. Nel dopoguerra fu tra i fondatori della rivista \"Kultura\", edita in lingua polacca (inizialmente a Roma e poi a Parigi), che si pose come espressione della cultura polacca dissidente in esilio.\nLa sua produzione letteraria ebbe come tema dominante la denuncia dei crimini commessi dal regime sovietico. Numerosi furono i suoi interventi su varie testate giornalistiche italiane. Herling-Grudzi\u0144ski collabor\u00f2 a lungo con \"Tempo presente\", rivista culturale fondata da Nicola Chiaromonte e Ignazio Silone. Suoi scritti apparvero anche sul \"Mondo\" di Mario Pannunzio e sui quotidiani \"Corriere della Sera\", diretto da Giovanni Spadolini, e \"il Giornale\" di Indro Montanelli. Nonostante ci\u00f2, tranne l'amicizia con Chiaromonte e Silone, Herling-Grudzi\u0144ski fu trattato come un emarginato dal mondo culturale italiano. Nel 1965, quando la Rizzoli pubblic\u00f2 \"Un mondo a parte\", il quotidiano \"Paese Sera\" ne invoc\u00f2 addirittura l'espulsione dal territorio nazionale.\nMor\u00ec a Napoli il 4 luglio del 2000.\nUn mondo a parte.\nDel periodo di internamento in un gulag, Herling-Grudzi\u0144ski trasse le sue memorie in \"Inny \u015bwiat. Zapiski sowieckie\". Pubblicato a Londra nel 1951, con il titolo \"A World Apart: a Memoir of the Gulag\" e una prefazione affidata a Bertrand Russell, gi\u00e0 nel 1953 ne circol\u00f2 una versione clandestina in polacco, lingua nella quale fu ufficialmente tradotto solo nel 1988, a 35 anni dall'edizione inglese. In Francia non trov\u00f2 una casa editrice sino al 1985 nonostante per lui si battesse Albert Camus.\nLa prima edizione italiana, edita da Laterza, risale al 1958 con il titolo \"Un mondo a parte\". La casa editrice, la stessa di Benedetto Croce, lo stamp\u00f2 \"controvoglia, quasi per un obbligo, diciamo cos\u00ec, familiare\" e scelse di \"diffonderne pochissime copie\". Nel 1965 il libro fu ripubblicato da Rizzoli nella quasi indifferenza generale.\nSolamente dopo la caduta del Muro di Berlino, una parte del mondo intellettuale di sinistra riusc\u00ec ad accettare lo scrittore. Nel 1994 la Feltrinelli ripubblic\u00f2 \"Un mondo a parte\", contribuendo a far uscire Herling dall'oscurit\u00e0. Nel 1999 presso lo stesso editore usc\u00ec \"Don Ildebrando\": Oreste Pivetta su \"l'Unit\u00e0\" e Nello Ajello sulla \"Repubblica\" paragonarono lo scrittore polacco rispettivamente a Primo Levi e a Stendhal.\nPremi e riconoscimenti.\nNel 1994 ottenne il Premio Viareggio Internazionale. \nNel 2003 vinse il Premio Napoli alla memoria.\nIl 20 novembre 2012 alla presenza del Presidente della Repubblica Napolitano, e ai suoi omologhi polacco e tedesco, Komorowski e Gauck, \u00e8 stata scoperta la targa dedicata allo scrittore sulla villa in cui visse a Napoli per quarantacinque anni."}
{"id": "1226208", "revid": "104458", "url": "https://it.wikipedia.org/wiki?curid=1226208", "title": "Gustaw Herling", "text": ""}
{"id": "1226211", "revid": "1305772", "url": "https://it.wikipedia.org/wiki?curid=1226211", "title": "The Saints Are Coming", "text": "The Saints Are Coming \u00e8 un singolo del 1978 degli Skids estratto dal loro album di debutto, \"Scared to Dance\".\n\"The Saints Are Coming\" \u00e8 stata pubblicata come \"lead track\" dell'EP Wide Open. La musica \u00e8 firmata da Stuart Adamson e i testi da Richard Jobson, che nel 2006 ha dichiarato in un'intervista di averli scritti per un amico morto sotto le armi in Irlanda e di essere contento del successo che essa stava avendo.\nCover degli U2 e dei Green Day.\nNel 2006 i gruppi Green Day e U2 si sono uniti per firmare una cover di \"The Saints Are Coming\".\nLa cover \u00e8 stata annunciata come un gesto di solidariet\u00e0 verso le persone colpite dagli effetti dell'uragano Katrina, che ha colpito New Orleans nel 2005. La prima strofa riprende il testo di \"The House of the Rising Sun\", canzone popolare della tradizione folk americana. La cover \u00e8 stata inserita nella raccolta di successi degli U2 \"U218 Singles\".\nLa canzone \u00e8 stata nominata per il Grammy Award alla miglior performance rock di un duo o un gruppo."}
{"id": "1226218", "revid": "830939", "url": "https://it.wikipedia.org/wiki?curid=1226218", "title": "Paul Vogel", "text": "Biografia.\nInizi\u00f2 a lavorare nel mondo del cinema a partire dagli anni venti e, se si eccettua una pausa durante la seconda guerra mondiale, vi rimase costantemente fino al 1967, l'anno del suo ritiro. \nL'Oscar.\nNel 1950 vinse il Premio Oscar come miglior direttore della fotografia in bianco e nero per \"Bastogne\". Nel 1963 ebbe una nomination, sempre come Premio Oscar per la miglior fotografia, per \"Avventura nella fantasia\".\nLa sua unica esperienza di regista fu per il documentario in cortometraggio (11 minuti) \"Army Champions\" (1941).\nIl fratello Joseph R. Vogel \u00e8 stato per molti anni vicepresidente della Loew's Inc. e in seguito presidente della MGM."}
{"id": "1226219", "revid": "1543377", "url": "https://it.wikipedia.org/wiki?curid=1226219", "title": "Marx-Engels-Forum", "text": "Il Marx-Engels-Forum era uno spazio verde di Berlino, nel quartiere Mitte, contenente un complesso di monumenti. \u00c8 posto sotto tutela monumentale (\"Denkmalschutz\").\nEra parte del grande spazio centrale che conduce dall'Alexanderplatz a Schlo\u00dfplatz, che comprende anche la torre della televisione. L'area, compresa fra la Sprea e la Spandauer Stra\u00dfe, \u00e8 adiacente al \"Nikolaiviertel\".\nIl destino del Marx-Engels-Forum non \u00e8 ancora chiaro: nel 2009 \u00e8 stata annunciata la rimozione del complesso monumentale; nel 2010 il complesso \u00e8 stato rimosso e spostato di circa 80 metri. Attualmente si discute se rimuoverlo del tutto o riportarlo nella posizione originaria.\nStoria.\nPrima dei bombardamenti della seconda guerra mondiale e delle successive demolizioni, l'area, centralissima, era occupata da numerosi edifici. Con la fondazione della Repubblica Democratica, nel 1949, si decise di costruire in quel luogo, come fondale prospettico dell\"'Unter den Linden\", un \"edificio centrale\", ovvero un grattacielo contenente gli uffici amministrativi della nuova repubblica.\nNel 1964 il progetto fu modificato: al posto del grattacielo, come \"edificio dominante\", fu approvata la costruzione di una torre televisiva (l'attuale \"Fernsehturm\", terminata nel 1969). Sull'area dell'attuale \"Marx-Engels-Forum\" si previde di realizzare un edificio a destinazione sociale o culturale (palazzo dei congressi, secondo alcune proposte).\nL'edificio fu realizzato dal 1973 al 1976 come \"Palast der Republik\", ma sull'adiacente \"Marx-Engels-Platz\" (oggi Schlo\u00dfplatz). Il \"Marx-Engels-Forum\" rimase un'area verde non costruita.\nIl complesso monumentale fu infine inaugurato il 4 aprile 1986.\nIl complesso monumentale.\nAll'interno dello spazio verde si trovava una piazza lastricata di forma circolare, che conteneva gli oggetti monumentali. Il progetto complessivo fu dello scultore Ludwig Engelhart, autore anche delle statue di Karl Marx e Friedrich Engels.\nProcedendo in direzione della Sprea, dando le spalle alla torre della televisione, si incontravano nell'ordine:\nIl 19 luglio 2010 il forum \u00e8 stato reso inaccessibile ai visitatori, in data 29 luglio erano in corso lavori per la rimozione di tutte le opere.\nA seguito lavori per la linea 5 della metropolitana, il tutto \u00e8 stato rimosso ad inizio settembre 2010 e spostato di circa 80 metri a lato, verso Karl-Liebknecht-Stra\u00dfe; dopo avere realizzato l'attraversamento sotterraneo della Sprea il forum potrebbe essere restituito all'aspetto originario.\nIl 18 gennaio 2012 si apprende di una proposta del ministro per le costruzioni Peter Ramsauer, dell'Unione Cristiano-Sociale in Baviera (CSU), che ha chiesto che il monumento, inaugurato nel 1986 dall'allora leader comunista Erich Honecker, sia allontanato dal centro della capitale tedesca e sistemato al cimitero dei socialisti a Friedrichsfelde.\nRamsauer ha colto l'opportunit\u00e0 offertagli dalla ricostruzione del Castello (sull'ampio spazio ove sorgeva il Palast der Republik, demolito nel 2006) come Humboldt forum, un edificio che dovrebbe ospitare strutture museali.\nQuesta proposta, a cui si \u00e8 subito opposto il sindaco di Berlino Klaus Wowereit (SPD), \u00ab\u00e8 tanto sorprendente, quanto dimentica della storia\u00bb, ha commentato il ministro allo Sviluppo urbano della citt\u00e0-Stato, il socialdemocratico Michael M\u00fcller: \u00abBerlino ha un passato movimentato ed \u00e8 una metropoli aperta, dove c'\u00e8 spazio per il Castello e la statua a Marx ed Engels.\u00bb"}
{"id": "1226228", "revid": "287204", "url": "https://it.wikipedia.org/wiki?curid=1226228", "title": "Attaccapanni (astronomia)", "text": "LAttaccapanni (Ingl. \"Coat Hanger\", noto anche con la sigla Cr 399) \u00e8 un brillante asterismo visibile nella costellazione della Volpetta; a differenza di quanto creduto inizialmente, non si tratterebbe di un ammasso aperto a tutti gli effetti.\nOsservazione.\n\u00c8 un oggetto celeste dalla forma caratteristica, visibile anche ad occhio nudo; si trova in direzione della Via Lattea, all'interno dell'asterismo del Triangolo Estivo. Un binocolo di piccole dimensioni gi\u00e0 risolve completamente il gruppo, che presenta una sequenza di sei stelle disposte in senso est-ovest, con quattro stelle disposte a forma di gancio nella parte meridionale. La stella pi\u00f9 luminosa \u00e8 la \"4 Vulpeculae\", di magnitudine 5,14. Un ingrandimento superiore non consente di osservare appieno l'oggetto, che appare troppo grande, ma permette invece di rivelare un piccolo ammasso aperto nella parte orientale dell'allineamento, noto come NGC 6802.\nStoria delle osservazioni.\nL'ammasso fu osservato e descritto per la prima volta dall'astronomo arabo Al Sufi nel X secolo; non fu per\u00f2 riportato n\u00e9 dal Messier, n\u00e9 da William Herschel, n\u00e9 tantomeno dal catalogo NGC, probabilmente perch\u00e9 non veniva considerato un ammasso a tutti gli effetti, data la sua notevole estensione apparente, ma un semplice asterismo. Il primo a catalogarlo fu Per Collinder, che lo inser\u00ec nel suo catalogo nel 1931.\nCaratteristiche.\nUno studio condotto nel 1970 ha rivelato che in realt\u00e0 solo sei delle stelle di questo gruppo mostrerebbero un certo legame fisico, ossia farebbero parte di un ammasso aperto; le altre appaiono in quest'area solo per un effetto di prospettiva. In seguito, ulteriori studi a partire dal 1998 hanno chiarito che l'oggetto in realt\u00e0 \u00e8 un semplice asterismo, ossia che nessuna delle sue componenti sarebbe legata da interazioni gravitazionali; questi studi si sono basati sulla determinazione della parallasse e del moto proprio fornite dal satellite Hipparcos pubblicati nel 1997."}
{"id": "1226229", "revid": "1300584", "url": "https://it.wikipedia.org/wiki?curid=1226229", "title": "Sposalizio della Vergine (Raffaello)", "text": "Lo Sposalizio della Vergine \u00e8 un dipinto a olio su tavola () di Raffaello Sanzio, datato 1504 e conservato nella Pinacoteca di Brera a Milano. \u00c8 firmato \"Raphael Urbinas\" e datato \"MDIIII\". Si tratta di una delle opere pi\u00f9 celebri dell'artista, che chiude il periodo giovanile e segna l'inizio della fase della maturit\u00e0 artistica.\nStoria.\nL'opera venne commissionata dalla famiglia \"Albizzini\" per la cappella di San Giuseppe nella chiesa di San Francesco a Citt\u00e0 di Castello. \nSi trattava dell'ultima importante opera commissionata al giovane artista nella citt\u00e0 tifernate, dopo lo \"stendardo della Santissima Trinit\u00e0\", la \"Pala Baronci\" e la \"Crocifissione Gavari\". \nPer quest'opera Raffaello si ispir\u00f2 a un'analoga tavola che proprio in quegli anni Perugino stava dipingendo per il Duomo di Perugia, vedendola in tutta probabilit\u00e0 in una fase ancora intermedia, essendo terminata solo nel 1504. Il confronto con l'opera di Perugino, che a sua volta si ispirava nello sfondo all'affresco della \"Consegna delle chiavi\" dipinta dallo stesso autore nella Cappella Sistina, dimostra l'acuirsi delle divergenze tra maestro e allievo, verso un generale superamento, da parte di Raffaello, dei modi quattrocenteschi all'insegna di una rappresentazione pi\u00f9 coinvolgente e realistica.\nNel 1798 il municipio di Citt\u00e0 di Castello fu praticamente obbligato a far rimuovere la pala, per donarla al generale napoleonico Lechi, che tre anni dopo la vendette per 50.000 lire al mercante milanese conte Giacomo Sannazzari della Ripa. Quest'ultimo la lasci\u00f2 poi in eredit\u00e0 all'Ospedale Maggiore di Milano nel 1804. Nel 1806 fu acquistata da Beauharnais, che la destin\u00f2 all'Accademia di Belle Arti milanese, le cui collezioni sono poi confluite nella Pinacoteca, inaugurata nel 1809. \nFu restaurata a fine dell'800 da Molteni, poi negli anni sessanta dopo un attentato vandalico, infine in tempi recenti, con conclusione nel 2009. All'opera sono state dedicate due mostre presso la Pinacoteca di Brera (\"Raffaello e Brera\", 1984 e \"Raffaello. Lo Sposalizio della Vergine restaurato\", 2009).\nNel giugno 1958, il pittore milanese Nunzio Guglielmi (Messina, 1928), in arte \"Nunzio Van Guglielmi\", infrange, con un punteruolo e un martello, il vetro che protegge il dipinto e incolla su di esso un volantino con la scritta: \"Viva la rivoluzione italiana, via il governo clericale!\". Pugnala il quadro in due punti, sul gomito della Vergine e al centro della scalinata del tempio, danneggiando a fondo la tavola. Avrebbe certamente provocato danni maggiori se la superficie non fosse stata protetta da una lastra di vetro, che, ovviamente, and\u00f2 in frantumi ma che riusc\u00ec ad attutire la violenza dei colpi. Van Guglielmi verr\u00e0 poi internato nel manicomio di Milano.\nIl 23 dicembre 2020 una riproduzione tecnologica dell'opera \u00e8 stata collocata sulla stessa cappella da cui fu estratto l'originale, 222 anni prima, nella chiesa di San Francesco a Citt\u00e0 di Castello. \nDescrizione e stile.\nI personaggi.\nLo sposalizio di Maria e Giuseppe avviene in primo piano, con al centro un sacerdote che, tenendo le mani di entrambi, officia la funzione. Come da iconografia tradizionale, dal lato di Maria, in questo caso la sinistra, si trova un gruppo di donne, da quello di Giuseppe di uomini, tra cui uno, presente in tutte le versioni del soggetto, che spezza con la gamba il bastone che, non avendo fiorito, ha determinato la selezione dei pretendenti. Maria infatti, secondo i vangeli apocrifi, era cresciuta nel Tempio di Gerusalemme (quindi con uno stile di vita casto, simile a quello delle monache) e quando fu giunta in et\u00e0 da matrimonio venne dato a ognuno dei pretendenti un ramo secco, in attesa di un segno divino: l'unico che fior\u00ec fu quello di Giuseppe.\nLa disposizione dei personaggi in primo piano non \u00e8 allineata e con pose rigidamente bilanciate e simmetriche (come in Perugino), ma pi\u00f9 naturale, con una maggiore variet\u00e0 delle pose e dei raggruppamenti. Grazie al punto di vista rialzato si legge meglio la loro disposizione nel grande riquadro del lastrone al suolo, con una forma che crea un emiciclo e bilancia la forma convessa dell'architettura di sfondo. Il semicerchio alla base delle figure \u00e8 il primo di una serie che attraversa la tavola, attraverso la cupola e la sagoma stessa del dipinto.\nLa stesura cromatica dimostra un uso pi\u00f9 corposo del colore, con una migliore resa della plasticit\u00e0 e della calda atmosfera, grazie a una gamma di sfumature pi\u00f9 ampia di quella dei pittori quattrocenteschi, che proietta gi\u00e0 Raffaello verso la conquista della \"Maniera moderna\". \nNell'opera \u00e8 assente il pathos, tipico di Michelangelo, per lasciare il posto a un'impostazione classica: le figure sono legate da una vaga e poetica malinconia in cui nessuna espressione \u00e8 pi\u00f9 caricata di altre, nemmeno quella del pretendente che spezza il ramo in segno di rancore, in alcun modo corrucciato o teso, ma ugualmente aggraziato.\nSe alcuni elementi della pala sono sorprendentemente innovativi, altri risultano pi\u00f9 deboli, come le espressioni di alcune figure, soprattutto quelle ai lati, che, non a torto, sono state definite ancora leziose e un po' impacciate nelle movenze, legate ai modelli perugineschi. Nonostante ci\u00f2, alcuni disegni preparatori (Oxford, Ashmolean Museum e Londra, British Museum) mostrano tentativi di caratterizzazione pi\u00f9 approfonditi di quanto venne poi tradotto nel dipinto finale, preannunciando i futuri sviluppi dell'arte raffaellesca.\nLo sfondo.\nLo sfondo \u00e8 occupato da una piazza lastricata a grandi riquadri, al termine della quale si trova un edificio a pianta centrale, al culmine di una gradinata, sul cui portale convergono tutte le linee prospettiche del dipinto: le riflettografie hanno infatti rivelato il reticolo di linee convergenti verso il portale del tempio. Alcuni gruppetti di figure, senza un particolare significato, popolano la piazza per dare un tocco quotidiano e per scandire la profondit\u00e0 spaziale, con le loro dimensioni opportunamente scalate.\nIl tempio sopraelevato ha sedici lati ed \u00e8 circondato, al piano terra, da un porticato con colonne ioniche e archi a tutto sesto. Sull'architrave al centro del portico, sopra gli archi, si trova la firma dell'artista e la data, negli spazi tra l'arco. In alto il portico \u00e8 raccordato al corpo centrale (un tamburo?) da una serie di volute. Il piano superiore \u00e8 scandito da lesene e finestre architravate rettangolari, con un cornicione oltre il quale si innesta la cupola con lanterna. Il portale centrale, con timpano triangolare, \u00e8 aperto e allineato a un'apertura gemella sull'altro lato, pure aperta, permettendo di mostrare il cielo e amplificare il respiro dell'opera, nonch\u00e9 esprimere la piena armonia tra architettura e mondo naturale. \nSe in Perugino il tempio \u00e8 semplicemente uno sfondo, grandioso ma semplicemente giustapposto come una scenografia, per Raffaello esso \u00e8 il centro ottico, nonch\u00e9 il fulcro di tutto lo spazio, che si sviluppa in maniera circolare attorno ad esso, fino a coinvolgere il paesaggio di colline digradanti ai lati. Tale effetto \u00e8 ottenuto grazie al maggior numero di lati e alla presenza del portico che circonda con agilit\u00e0 il cilindro centrale, nonch\u00e9 con lo sviluppo quasi integrale dell'edificio, non tagliato dalla centina. Inoltre Raffaello lo sollev\u00f2 maggiormente rispetto alla piazza, grazie all'orizzonte pi\u00f9 alto, e lo allontan\u00f2 aumentando il digradare delle lastre pavimentali, in modo che non incombesse gravoso sulle figure in primo piano. Un effetto simile, con un'analoga intensificazione bicromatica del pavimento, si trova anche nell\"'Annunciazione\" della predella della \"Pala degli Oddi\", opera immediatamente anteriore. Il raccordo tra figure e sfondo \u00e8 qui perfettamente coordinato, superando quelle fratture tra registro superiore e inferiore di derivazione peruginesca, avvisabili ancora, ad esempio, nella gi\u00e0 citata \"Pala degli Oddi\". \nLa grande coerenza architettonica del tempio e l'eleganza delle membrature dimostra la conoscenza, complessa e aggiornata, dell'architettura contemporanea, in particolare gli studi sugli edifici a pianta centrale di Leonardo e Bramante a cavallo tra i due secoli. La precisione della resa dell'edificio ha fatto anche ipotizzare che Raffaello potesse essersi avvalso di un modellino ligneo. \nTutti gli elementi risultano legati da relazioni di proporzione matematica, con un preciso ordine gerarchico. Ci\u00f2 \u00e8 legato all'ambiente artistico urbinate, da cui proveniva Raffaello, avvezzo fin dalla giovent\u00f9 ai problemi di ottica e di prospettiva. Inoltre la stessa poetica dell'artista andava ormai orientandosi verso la ricreazione di una bellezza intesa come ordine astratto nella rappresentazione geometrica, in cui l'artista non deve \"fare le cose come le fa la natura, ma come ella le dovrebbe fare\"."}
{"id": "1226232", "revid": "75142", "url": "https://it.wikipedia.org/wiki?curid=1226232", "title": "Borgarnes", "text": ""}
{"id": "1226233", "revid": "285333", "url": "https://it.wikipedia.org/wiki?curid=1226233", "title": "John Alcott", "text": "\u00c8 particolarmente noto e apprezzato per le sue collaborazioni con Stanley Kubrick, tra le quali \"Arancia meccanica\", \"Shining\", \"\" e \"Barry Lyndon\". Proprio per quest'ultimo film, che contiene molte scene tecnicamente complicate tra cui alcune girate alla sola luce delle candele, riproducendo le atmosfere dei dipinti settecenteschi, venne premiato con il Premio Oscar alla migliore fotografia nel 1976.\nBiografia.\nFiglio di John Alcott, negli anni cinquanta organizzatore generale presso i Pinewood Studios, inizia la propria carriera come assistente di laboratorio agli studi Gainsborough, per poi ricoprire l'incarico di operatore di macchina nelle troupe dei direttori della fotografia Arthur Ibbetson e Otto Heller.\nDal 1964 lavora con Geoffrey Unsworth, insieme al quale nel 1968 cura la fotografia di \"\" di Stanley Kubrick, occupandosi in particolare delle sequenze con miniature e modellini. Il suo lavoro conquista l'apprezzamento del regista, che lo sceglie come direttore della fotografia per il suo film successivo, \n\"Arancia meccanica\" (1971). Alcott si rivela essere un collaboratore ideale per Kubrick, perfezionista e ossessionato dalla precisione quanto lui (tanto da ideare un personale metodo di misurazione dell'intensit\u00e0 luminosa alternativo all'esposimetro), capace di innovare la tecnica fotografica per rispondere alle esigenze creative ed espressive del visionario regista. L'affiatato sodalizio artistico produce esiti di assoluta eccellenza con \"Barry Lyndon\" (1975) e \"Shining\" (1980) e verr\u00e0 interrotto solo dalla prematura morte di Alcott, vittima di infarto durante un viaggio con la moglie nella Francia meridionale nel 1986.\nDai primi anni ottanta si trasferisce negli Stati Uniti, dove si cimenta soprattutto con il genere avventuroso e fantastico, arricchendo l'immaginario visuale hollywoodiano con \u00abla raffinata ricchezza luministica tipica della scuola fotografica inglese\u00bb. Lavora anche in campo pubblicitario, a fianco di registi quali Hugh Hudson e Ridley Scott."}
{"id": "1226234", "revid": "75142", "url": "https://it.wikipedia.org/wiki?curid=1226234", "title": "Dalv\u00edk", "text": ""}
{"id": "1226235", "revid": "287204", "url": "https://it.wikipedia.org/wiki?curid=1226235", "title": "Dalvik", "text": ""}
{"id": "1226236", "revid": "124123", "url": "https://it.wikipedia.org/wiki?curid=1226236", "title": "Venanzio Rauzzini", "text": "Biografia.\nIl 1\u00ba gennaio 1757 fu nominato socio accademico dell'Accademia di Santa Cecilia.\nNel 1764 \u00e8 Arminda nella prima assoluta di \"Gli stravaganti\" e Rosina ne \"Il perruchiere\" di Niccol\u00f2 Piccinni al Teatro Valle di Roma.\nIl 1\u00ba gennaio 1765 \u00e8 stato nominato socio dell'Accademia di Santa Cecilia e nello stesso anno \u00e8 Clarice nella prima assoluta di \"Il finto astrologo\" di Piccinni al Valle. \nNel 1766 al Valle \u00e8 Sandrina nella prima assoluta di \"La contadina in corte\" e Belinda ne \"L'isola d'amore\" di Antonio Sacchini ed al Teatro Vendramin di Venezia il protagonista nella prima assoluta di \"Sesostri\" di Pietro Alessandro Guglielmi.\nDotato di una bellissima voce e di una tecnica perfetta, cantava da soprano e partecip\u00f2 - nel ruolo di Cecilio - alla prima milanese del \"Lucio Silla\" di Mozart nonch\u00e9 all'esecuzione del mottetto \"Exsultate, jubilate\" che il compositore salisburghese scrisse espressamente per lui. Fu per lungo tempo attivo a Londra.\nOltre alla professione di cantante svolse anche quella di compositore. Infatti \u00e8 autore di alcune opere e alcune sonate per violino e clavicembalo, strumento che egli stesso suonava con grande abilit\u00e0."}
{"id": "1226237", "revid": "327773", "url": "https://it.wikipedia.org/wiki?curid=1226237", "title": "Egilssta\u00f0ir", "text": "Egilssta\u00f0ir \u00e8 una citt\u00e0 dell'est dell'Islanda sulle sponde del fiume Lagarflj\u00f3t, con una popolazione di circa 2.520 abitanti.\nLa citt\u00e0 \u00e8 giovane, anche per gli standard islandesi dove l'urbanizzazione \u00e8 una tendenza piuttosto recente in rapporto all'Europa continentale. \u00c8 stata fondata nel 1947 per il raggruppamento dei distretti rurali che si andavano avvicinando tra loro e che sentivano il bisogno di un centro di servizi per la regione. \u00c8 stato cos\u00ec scelto un piazzamento sul terreno della fattoria Egilssta\u00f0ir (dalla quale la citt\u00e0 trae il nome) vicino al ponte sul fiume Lagarflj\u00f3t, perch\u00e9 \u00e8 un punto dove tutte le vie della regione si incontrano: la strada n. 1 cos\u00ec come le principali vie verso i fiordi dell'est.\nOggi, Egilssta\u00f0ir si \u00e8 ingrandita fino a diventare la pi\u00f9 grande citt\u00e0 dell'Austurland, la regione dell'Islanda orientale, ed ospita i principali servizi, trasporti e centri amministrativi della regione. La citt\u00e0 possiede un aeroporto, un'universit\u00e0 e un ospedale. La citt\u00e0 dovrebbe continuare ad espandersi nei prossimi anni in conseguenza del boom economico atteso nella regione, collegato ai progetti di produzione di energia idroelettrica a K\u00e1rahnj\u00fakar e di una fonderia d'alluminio dell'Alcoa a Rey\u00f0arfj\u00f6r\u00f0ur."}
{"id": "1226238", "revid": "287204", "url": "https://it.wikipedia.org/wiki?curid=1226238", "title": "Egilsstadir", "text": ""}
{"id": "1226240", "revid": "1938966", "url": "https://it.wikipedia.org/wiki?curid=1226240", "title": "M2o Compilation", "text": "m2o Compilation \u00e8 una serie di compilation di musica dance, trance e house pubblicate dalla radio m2o.\nEdizioni.\nOgni compilation \u00e8 generalmente composta da brani di genere house, electro, dance e trance. La prima raccolta venne pubblicata nell'ottobre del 2002 (mese di uscita del \"Volume 1\") e l'ultima uscita risale al mese di ottobre 2015 (\"Volume 40\"). Tutte le tracce contenute nelle varie compilation vengono scelte e mixate da Provenzano DJ.\nLe varie edizioni della compilation vengono pubblicate con cadenza quadrimestrale, in modo da realizzare tre uscite all'anno, nei mesi di febbraio/marzo/aprile, giugno/luglio e ottobre/novembre e vengono distribuite oltre che nei normali negozi di dischi anche nelle edicole, in quanto edite da Gruppo editoriale L'Espresso."}
{"id": "1226241", "revid": "120787464", "url": "https://it.wikipedia.org/wiki?curid=1226241", "title": "H\u00f6fn", "text": "H\u00f6fn o H\u00f6fn \u00ed Hornafir\u00f0i \u00e8 una localit\u00e0 portuale dell'Islanda lungo la Hringvegur del comune di Hornafj\u00f6r\u00f0ur, nella regione dell'Austurland."}
{"id": "1226242", "revid": "339392", "url": "https://it.wikipedia.org/wiki?curid=1226242", "title": "Hofn", "text": ""}
{"id": "1226247", "revid": "75142", "url": "https://it.wikipedia.org/wiki?curid=1226247", "title": "Neskaupssta\u00f0ur", "text": ""}
{"id": "1226248", "revid": "75142", "url": "https://it.wikipedia.org/wiki?curid=1226248", "title": "Neskaupsstadur", "text": ""}
{"id": "1226249", "revid": "75142", "url": "https://it.wikipedia.org/wiki?curid=1226249", "title": "Njar\u00f0v\u00edk", "text": ""}
{"id": "1226250", "revid": "287204", "url": "https://it.wikipedia.org/wiki?curid=1226250", "title": "Njardvik", "text": ""}
{"id": "1226251", "revid": "75142", "url": "https://it.wikipedia.org/wiki?curid=1226251", "title": "\u00d3lafsv\u00edk", "text": ""}
{"id": "1226253", "revid": "287204", "url": "https://it.wikipedia.org/wiki?curid=1226253", "title": "Olafsvik", "text": ""}
{"id": "1226254", "revid": "104066", "url": "https://it.wikipedia.org/wiki?curid=1226254", "title": "Statisticamente indipendente", "text": ""}
{"id": "1226255", "revid": "119864487", "url": "https://it.wikipedia.org/wiki?curid=1226255", "title": "Il giorno perfetto", "text": "Il giorno perfetto \u00e8 la prima raccolta del cantautore italiano Gianluca Grignani, pubblicata nel 1999. Contiene il brano inedito su disco \"Il giorno perfetto\", presentato al Festival di Sanremo lo stesso anno."}
{"id": "1226256", "revid": "114325", "url": "https://it.wikipedia.org/wiki?curid=1226256", "title": "Sau\u00f0\u00e1rkr\u00f3kur", "text": ""}
{"id": "1226257", "revid": "287204", "url": "https://it.wikipedia.org/wiki?curid=1226257", "title": "Saudarkrokur", "text": ""}
{"id": "1226258", "revid": "75142", "url": "https://it.wikipedia.org/wiki?curid=1226258", "title": "Siglufj\u00f6r\u00f0ur", "text": ""}
{"id": "1226259", "revid": "75142", "url": "https://it.wikipedia.org/wiki?curid=1226259", "title": "Siglufjordur", "text": ""}
{"id": "1226261", "revid": "75142", "url": "https://it.wikipedia.org/wiki?curid=1226261", "title": "\u00deorl\u00e1ksh\u00f6fn", "text": ""}
{"id": "1226262", "revid": "33689", "url": "https://it.wikipedia.org/wiki?curid=1226262", "title": "Tauro Clementino Armonio Clementino", "text": "Biografia.\nClementino discendeva da una potente famiglia: il suo bisnonno Flavio Tauro era salito nell'amministrazione romana da umili origini, divenendo console nel 361; suo nonno fu Aureliano, console nel 400; suo padre era il console del 428 Flavio Tauro\nDivenne console nel 513; al Museo di Liverpool \u00e8 conservato un dittico consolare in avorio, prodotto in questa occasione: Clementino vi \u00e8 raffigurato su entrambe le tavolette (identiche), seduto, affiancato dalle personificazioni di Roma e Costantinopoli, sovrastato dai ritratti dell'imperatore Anastasio I e di sua moglie Ariadne."}
{"id": "1226263", "revid": "287204", "url": "https://it.wikipedia.org/wiki?curid=1226263", "title": "Thorlakshofn", "text": ""}
{"id": "1226265", "revid": "75142", "url": "https://it.wikipedia.org/wiki?curid=1226265", "title": "Eskifj\u00f6r\u00f0ur", "text": ""}
{"id": "1226266", "revid": "75142", "url": "https://it.wikipedia.org/wiki?curid=1226266", "title": "Eskifjordur", "text": ""}
{"id": "1226268", "revid": "75142", "url": "https://it.wikipedia.org/wiki?curid=1226268", "title": "Eyrarbakki", "text": ""}
{"id": "1226269", "revid": "1543377", "url": "https://it.wikipedia.org/wiki?curid=1226269", "title": "Hella (Islanda)", "text": "Hella \u00e8 una localit\u00e0 islandese della regione di Su\u00f0urland.\nLa citt\u00e0 ha un'importante vocazione turistica dato che si trova nelle vicinanze del vulcano Hekla e da qui partono le piste per escursioni verso il Landmannalaugar o \u00de\u00f3rsm\u00f6rk."}
{"id": "1226272", "revid": "75142", "url": "https://it.wikipedia.org/wiki?curid=1226272", "title": "Hvammstangi", "text": ""}
{"id": "1226273", "revid": "75142", "url": "https://it.wikipedia.org/wiki?curid=1226273", "title": "Hvolsv\u00f6llur", "text": ""}
{"id": "1226274", "revid": "123831464", "url": "https://it.wikipedia.org/wiki?curid=1226274", "title": "L'ingannatore di Siviglia e il convitato di pietra", "text": "L'ingannatore di Siviglia e il convitato di pietra, o Il seduttore di Siviglia e convitato di pietra, (in spagnolo: \"El burlador de Sevilla y convidado de piedra\") \u00e8 un'opera teatrale attribuita a Tirso de Molina, scritta nel 1616. \u00c8 la prima opera in cui figura don Giovanni, e riscontrer\u00e0 un poderoso successo nella drammaturgia e nell'operistica europea successiva.\nTrama.\nIl dramma \u00e8 in versi, diviso in tre giornate. L'intreccio si basa sulle gesta di don Giovanni, donnaiolo promesso sposo di donna Anna, figlia di don Gonzalo de Ulloa. Il giovane seduce la duchessa Isabela, nobile napoletana, fingendosi il suo promesso sposo, il duca Ottavio.\nFuggito da Napoli per salvare la pelle, approda in Spagna dove viene raccolto, dopo un naufragio, dalla pescatrice Tisbea, che cede al suo fascino.\nIl re Alfonso XI di Castiglia, per\u00f2, dispone che don Giovanni sposi l'offesa Isabela, mentre Ottavio convoler\u00e0 a nozze con donna Anna come risarcimento dell'onta subita. Donna Anna \u00e8, per\u00f2, segretamente innamorata del marchese de la Mota.\nDon Giovanni, contrario alla costrizione del matrimonio, uccide don Gonzalo de Ulloa che voleva vendicare l'onore offeso di sua figlia e, dopo avventure con altre donne (tra cui Aminta), arriva a Siviglia dove urta contro la tomba di don Gonzalo, burlandosi del defunto e invitandolo a cena. La statua, imprevedibilmente, si presenta all'appuntamento (\"il convitato di pietra\") e, successivamente, a sua volta invita don Giovanni e Catalin\u00f3n a cenare nella sua cappella. Don Giovanni accetta e il giorno dopo si presenta. L\u00ec la statua lo trascina all'inferno per punirlo delle sue malefatte."}
{"id": "1226276", "revid": "75142", "url": "https://it.wikipedia.org/wiki?curid=1226276", "title": "Hvolsvollur", "text": ""}
{"id": "1226284", "revid": "75142", "url": "https://it.wikipedia.org/wiki?curid=1226284", "title": "\u00d3lafsfj\u00f6r\u00f0ur", "text": ""}
{"id": "1226286", "revid": "287204", "url": "https://it.wikipedia.org/wiki?curid=1226286", "title": "Olafsfjordur", "text": ""}
{"id": "1226289", "revid": "438678", "url": "https://it.wikipedia.org/wiki?curid=1226289", "title": "Reykholt", "text": "Reykholt \u00e8 una localit\u00e0 del comune di Borgarbygg\u00f0 nell'Islanda occidentale che si trova lungo la H\u00e1lsasveitarvegur. Il villaggio \u00e8 situato nella valle Reykholtsdalur del fiume Reykjadals\u00e1.\nQui visse nel medioevo Snorri Sturluson, una delle persone pi\u00f9 importanti della storia islandese. Era un famoso poeta e uomo politico i cui scritti sulla lingua norrena e sulla mitologia medievale islandese sono di riferimento per gli studiosi moderni. In citt\u00e0 sono ancora visitabili i resti della sua casa. A quel tempo Reykholt fu uno dei centri culturali dell'isola e fu la sede per molti anni di una delle scuole pi\u00f9 importanti del paese.\nA poca distanza da Reykholt, si trovano le cascate di Hraunfossar, le grotte Surtshellir nel campo di lava di Hallmundarhraun e le sorgenti di acqua calda di Deildartunguhver."}
{"id": "1226290", "revid": "339392", "url": "https://it.wikipedia.org/wiki?curid=1226290", "title": "Jahrhundertspiel", "text": ""}
{"id": "1226291", "revid": "838137", "url": "https://it.wikipedia.org/wiki?curid=1226291", "title": "Rugby a 15 nel 1926", "text": "Attivit\u00e0 Internazionale.\nI tour.\nFu un tour di sette mesi, con 38 partite disputate di cui 29 vinte, 7 perse e due pareggiate con 712 punti segnati e solo 215 subiti.\nCome d'uso all'epoca il tour inizi\u00f2 con due sfide contro squadre neozelandesi, Auckland e Wellington.\nI Barbarians.\nNel 1926 la squadra ad inviti dei Barbarians ha disputato i seguenti incontri:"}
{"id": "1226294", "revid": "76069", "url": "https://it.wikipedia.org/wiki?curid=1226294", "title": "Beltrame (torrente)", "text": "Il Beltrame (o Soverato) \u00e8 un torrente calabrese, anticamente conosciuto come Vetrano o Beltrano, il corso d\u2019acqua \u00e8 lungo meno di 30 km e sfocia poco a nord del centro abitato di Soverato, per circa 10 Km e un dislivello di 400 m attraversa il comune di Petrizzi mentre si snoda sinuoso verso il mare. \n\u00c8 divenuto tristemente celebre dopo lo straripamento del 10 settembre 2000, che provoc\u00f2 12 morti e un disperso tra i campeggiatori del vicino camping \"Le Giare\"."}
{"id": "1226295", "revid": "1342360", "url": "https://it.wikipedia.org/wiki?curid=1226295", "title": "Uhrencup", "text": "Uhrencup \u00e8 un torneo calcistico che si tiene annualmente in Svizzera, a Grenchen, nel mese di luglio.\nVi partecipano normalmente solamente squadre svizzere, ma, occasionalmente, vengono invitate altre formazioni che svolgono la preparazione estiva."}
{"id": "1226297", "revid": "1188586", "url": "https://it.wikipedia.org/wiki?curid=1226297", "title": "Sk\u00e1lholt", "text": "Sk\u00e1lholt (lingua norrena: Sk\u00e1laholt) \u00e8 un sito storico situato nel sud dell'Islanda sul fiume Hv\u00edt\u00e1, all'interno dell'attuale comune di Bl\u00e1sk\u00f3gabygg\u00f0.\nStoria.\nSk\u00e1lholt fu, per otto secoli, uno dei pi\u00f9 importanti luoghi d'Islanda. Dal 1056 al 1785, fu una delle due sedi episcopali d'Islanda assieme a H\u00f3lar, il che lo rendeva un centro culturale e politico. La prima scuola ufficiale d'Islanda, Sk\u00e1lholtssk\u00f3li (oggi Menntask\u00f3linn \u00ed Reykjav\u00edk), fu fondata a Sk\u00e1lholt nel 1056 per istruire i chierici. Nel 1992 il seminario di Sk\u00e1lholt re-istituito con il vecchio nome, ed oggi funge da centro istruttivo ed informativo della Chiesa d'Islanda.\nNel Medioevo vi era un'importante attivit\u00e0 a Sk\u00e1lholt; oltre all'ufficio del vescovo, alla cattedrale ed alla scuola, vi era un'importante agricoltura, una fucina ed un monastero. Assieme ai dormitori ed ai quartieri per gli insegnanti ed i servi, la citt\u00e0 svilupp\u00f2 numerose altre strutture. Adamo di Brema, che scriveva attorno al 1075, descrisse Sk\u00e1lholt (\"Scaldholz\") come la \"pi\u00f9 grande citt\u00e0\" di'Islanda. Prima la diocesi di Sk\u00e1lholt era un suffragio dell'arcivescovato di Brema. Quando nel 1104 la diocesi di Lund fu elevata ad arcidiocesi, Lund divenne la metropolita di Sk\u00e1lholt, e nel 1153 Sk\u00e1lholt divenne parte della provincia di Nidaros.\nProsegu\u00ec come sede episcopale durante la Riforma protestante del Luteranesimo, e la fine del Cattolicesimo in Islanda giunse nel 1550 quando l'ultimo vescovo cattolico, J\u00f3n Arason di H\u00f3lar, fu giustiziato a Sk\u00e1lholt con i suoi due figli.\nNonostante non siano pi\u00f9 sedi episcopali, Sk\u00e1lholt ed H\u00f3lar mantengono la cattedrale per i due vescovi suffragani della Chiesa d'Islanda, e quindi la vecchia cattedrale \u00e8 tuttora in funzione.\nSk\u00e1lholt \u00e8 oggi un centro turistico, e riceve numerosi visitatori ogni anno.\nCattedrale di Sk\u00e1lholt.\nL'odierna cattedrale di Sk\u00e1lholt \u00e8 relativamente grande paragonata a molte chiese islandesi; \u00e8 lunga, dal portone all'abside, circa 30 metri. Alcuni suoi predecessori erano anche pi\u00f9 lunghi, raggiungendo i 50 metri di lunghezza. La nuova cattedrale fu costruita dal 1956 al 1963 durante le celebrazioni del millenario della sede episcopale. Le altre Chiese scandinave lo festeggiarono assieme alla Chiesa islandese, e molti degli oggetti presenti nella cattedrale sono regali ricevuti in quell'occasione dalle altre Chiese; ad esempio, le grandi vetrate di Ger\u00f0ur Helgad\u00f3ttir sono un dono dei danesi.\nMappa di Sk\u00e1lholt.\nAlla fine del XVI secolo un giovane insegnante originario di Sk\u00e1lholt, Sigurd Stef\u00e1nsson, tent\u00f2 di utilizzare le prove documentarie disponibili per identificare i siti delle antiche scoperte norrene nell'oceano Atlantico occidentale, tra cui Vinland, su una mappa. Sigurdur era il nipote di un vescovo di Sk\u00e1lholt. Dopo aver studiato all'Universit\u00e0 di Copenaghen, Sigurdur divenne insegnante dell'ex-monastero di Sk\u00e1lholt, che rimase un centro educativo e religioso anche dopo l'introduzione del Protestantesimo nel 1551. \nNon esiste pi\u00f9 l'originale del 1570. Una copia fu fatta nel 1690 da Thordur Thorlaksson, noto anche per il suo nome latino, Thorlacius, vescovo di Sk\u00e1lholt. La mappa fa parte della collezione della Biblioteca Reale Danese. Numerose altre copie furono disegnate dagli studiosi scandinavi. Facendo coincidere le latitudini con l'arcipelago britannico, la mappa mostra la punta settentrionale di \"Vinland\" a 51\u00b0 di latitudine nord, la stessa dell'estremo meridionale di Irlanda e di Bristol (Inghilterra). Questa informazione fu riportata su mappe pi\u00f9 moderne. Queste indicavano, tra le altre cose, che il promontorio di Vinland era stato segnalato da Stef\u00e1nsson nel punto del promontorio settentrionale di Terranova, e fu una delle cose che spron\u00f2 gli studi archeologici del 1960 presso L'Anse Aux Meadows (51\u00b0 N)."}
{"id": "1226298", "revid": "287204", "url": "https://it.wikipedia.org/wiki?curid=1226298", "title": "Skalholt", "text": ""}
{"id": "1226299", "revid": "1663237", "url": "https://it.wikipedia.org/wiki?curid=1226299", "title": "OM serie numerica", "text": "Per OM serie numerica si intende una serie di autocarri con il marchio della OM e contraddistinti dalla sigla della casa seguita da un numero che distingueva le portate e i motori che li equipaggiavano.\nLe sigle comprendevano ad esempio OM 40, OM 50, OM 55, OM 65, OM 70, OM 75, OM 80, OM 90, OM 100, OM 110, OM 120, OM 130, OM 150, OM 160, OM 170, OM 180 e OM 190.\nIl contesto.\nNel primo dopoguerra la serie di autocarri della Officine Meccaniche (OM) era contraddistinta da designazioni zoologiche ed era composta da mezzi come Leoncino, Tigrotto, Tigre, Lupetto, Cerbiatto, Daino e Orsetto; nel 1967, nell'ambito di un programma di riorganizzazione di tutto il comparto dei mezzi di trasporto merci operato da Fiat Veicoli Industriali (del cui gruppo OM faceva parte), tali diciture cominciarono ad essere sostituite da quelle semplicemente numeriche.\nI nuovi mezzi erano molto somiglianti nell'estetica ai predecessori, ad eccezione dell'apertura delle porte (prima controvento) e del marchio OM portato al centro della calandra anzich\u00e9 all'esterno della stessa, in alto, come in precedenza. La serie venne inaugurata dai mezzi di maggiore portata come i \"100\" e i \"190\".\nPochi anni dopo la serie venne totalmente ristrutturata con modifiche estetiche rilevanti che riguardavano una nuova calandra, ora molto pi\u00f9 piccola, rettangolare e situata nella parte inferiore poco sopra il paraurti. La stessa serie di veicoli, limitata ora sino all'OM 100, inizi\u00f2 ad essere commercializzata sotto vari marchi del gruppo, oltre che come OM anche come Fiat, come Unic e come Magirus.\nLa seconda serie, entrata in produzione nella seconda met\u00e0 degli anni settanta, vide delle nuove modifiche estetiche alla cabina, ora molto pi\u00f9 spigolosa rispetto al passato, con una calandra ulteriormente ristilizzata.\nOM 55 13/55 15 e forze dell'ordine.\nLa versione della OM contraddistinta dalla sigla \"55-13\" e successivamente dalla \"55-14\" \u00e8 stata utilizzata come furgone blindato dalle forze dell'ordine italiane a partire dagli anni settanta, per essere poi sostituita negli anni dai pi\u00f9 recenti Iveco Daily, Iveco VM 90 e Iveco RG-12. In particolare l'OM 55 \u00e8 stato utilizzato per molti anni dall'Arma dei Carabinieri, dalla Polizia di Stato, dalla Guardia di Finanza e dal Corpo di polizia penitenziaria.\nLa OM, gi\u00e0 facente parte del gruppo Fiat, conflu\u00ec nella neonata Iveco nel 1975: perci\u00f2 molti OM 55 hanno marchio Iveco e sono contraddistinti dalla denominazione \"Iveco A 55 F 13\" o \"Iveco A 55 F 14\".\nIn alcune regioni si possono trovare ancora degli esemplari all'interno di alcune caserme, in attesa della dismissione."}
{"id": "1226302", "revid": "75142", "url": "https://it.wikipedia.org/wiki?curid=1226302", "title": "Stokkseyri", "text": ""}
{"id": "1226303", "revid": "124270058", "url": "https://it.wikipedia.org/wiki?curid=1226303", "title": "Moschiano (console 512)", "text": "Biografia.\nMoschiano era figlio di un generale illirico, Sabiniano Magno; fece carriera divenendo console nel 512. Spos\u00f2 una nipote dell'imperatore Anastasio I, da cui ebbe un figlio, il console dell'anno 518 Flavio Anastasio Paolo Probo Moschiano Probo Magno."}
{"id": "1226305", "revid": "3082", "url": "https://it.wikipedia.org/wiki?curid=1226305", "title": "Flavio Moschiano", "text": ""}
{"id": "1226309", "revid": "75142", "url": "https://it.wikipedia.org/wiki?curid=1226309", "title": "St\u00f6\u00f0varfj\u00f6r\u00f0ur", "text": ""}
{"id": "1226310", "revid": "75142", "url": "https://it.wikipedia.org/wiki?curid=1226310", "title": "Stodvarfjordur", "text": ""}
{"id": "1226313", "revid": "115751", "url": "https://it.wikipedia.org/wiki?curid=1226313", "title": "Vik i Myrdal", "text": ""}
{"id": "1226314", "revid": "1318658", "url": "https://it.wikipedia.org/wiki?curid=1226314", "title": "Ricettazione", "text": "La ricettazione consiste nell'acquisto da parte di chiunque di beni illecitamente sottratti a un terzo o, pi\u00f9 in generale, l'acquisto di beni derivanti da un delitto di qualsivoglia entit\u00e0 e natura.\nA seconda degli ordinamenti giuridici essa pu\u00f2 assumere risvolti criminali con conseguenze variabili.\nCondotta.\nNell'ordinamento giuridico italiano essa \u00e8 un reato disciplinato dall'articolo 648 del codice penale, che definisce la fattispecie di \"ricettazione\" come quell'azione (tesa a procurare profitto per s\u00e9 stessi o altri) di acquistare, detenere od occultare cose provenienti da un delitto; parimenti \u00e8 responsabile di ricettazione chi si adopera indirettamente per far acquistare, detenere od occultare detti beni.\nAi fini della legge, si ha ricettazione quando il soggetto che ne \u00e8 responsabile \u00e8 diverso da colui che ha eseguito materialmente il reato con il quale \u00e8 venuto in possesso delle cose oggetto di ricettazione.\nDi conseguenza, contrariamente alla \"vulgata\" comune, il reato di ricettazione non \u00e8 limitato all'ipotesi in cui una persona acquisti un oggetto rubato altrove (consapevole o meno che esso sia di provenienza illecita), ma ricomprende anche l'ipotesi in cui la persona si adoperi in proprio o per conto di altri ad occultare tale oggetto (per esempio nascondendolo in casa propria o di un proprio conoscente).\nIl delitto presupposto pu\u00f2 essere un furto, una rapina o comunque un delitto capace di procurare all'autore denaro o altri beni di cui egli pu\u00f2 impossessarsi per effetto della commissione del delitto stesso.\nLa ricettazione non dev'essere confusa con l'incauto acquisto, ossia l'acquisto di cose di sospetta provenienza (art. 712 del codice penale).\nPena prevista.\nLa sanzione prevista dall'art. 648 del codice penale \u00e8 quella della reclusione da 2 ad 8 anni congiunta alla multa da 516 a euro.\nA discrezione dell'organo giudicante, nell'ipotesi la fattispecie criminosa sia di lieve entit\u00e0, \u00e8 irrogabile al colpevole la pena prevista dal II comma dell'art. 648 che, decisamente pi\u00f9 tenue, prevede la reclusione sino a sei anni e la multa fino a 516 euro.\nSoggetto attivo.\nIl soggetto attivo della ricettazione pu\u00f2 essere chiunque, escluso l'autore del delitto presupposto.\nBibliografia.\navv. Pietro Semeraro, \"Tipicit\u00e0 e colpevolezza nel delitto di ricettazione\", Rivista penale, 2015;\nMario Zanchetti, \"Ricettazione\", Digesto disc. pen., vol. XII, Torino, 1999."}
{"id": "1226319", "revid": "71433", "url": "https://it.wikipedia.org/wiki?curid=1226319", "title": "Un amore in prestito", "text": ""}
{"id": "1226325", "revid": "1652635", "url": "https://it.wikipedia.org/wiki?curid=1226325", "title": "Film biografico", "text": "Un film biografico \u00e8 un film in cui si rievoca la biografia, pi\u00f9 o meno rielaborata, di un determinato personaggio realmente esistito. In gergo cinematografico questo genere di pellicola \u00e8 definito biopic, termine di lingua inglese ricavato dalla contrazione dei lemmi \"biographic (motion) picture\" \"film biografico\"; sempre in lingua inglese il termine \u00e8 spesso restituito con la locuzione \"biographical film\".\nClassificazione.\nLo statuto di genere del \"film biografico\" \u00e8 stato spesso oggetto di discussione, in quanto tali film si sviluppano spesso in combinazione con il film storico, il film di guerra, il film d'avventura, il film di gangster, il film sportivo, il musical, il western, eccetera, a seconda del personaggio oggetto del film e a seconda del taglio narrativo adottato. Si identificano comunque tre tipi fondamentali di film biografici:\nStoria.\n\u00c8 un genere cinematografico di importanza avvicinabile a quella del genere drammatico, poich\u00e9 spesso vengono rappresentate le vite di personaggi di importanza storica. Non a caso attori brillanti hanno ottenuto i loro primi riconoscimenti di attori drammatici recitando in \"biopic\". Ad esempio \u00e8 il caso di Ben Kingsley (Mohandas Karamchand Gandhi in \"Gandhi\"), Jamie Foxx (Ray Charles in \"Ray)\", Sandra Bullock (Leigh Anne Tuohy in \"The Blind Side\"), Meryl Streep (Margaret Thatcher in \"The Iron Lady\"), Benedict Cumberbatch (Alan Turing in \"The Imitation Game\") o Rami Malek (Freddie Mercury in \"Bohemian Rhapsody\").\nRari invece sono i casi in cui l'oggetto del film biografico \u00e8 anche il protagonista del film come in un documentario-intervista; possiamo ricordare Howard Stern, protagonista del film sulla sua vita \"Private Parts\".\nFilm autobiografici.\nA differenza di numerosi \"biopic\" sulla vita e le opere di celebri registi, girati da altri registi, i film autobiografici sono quelli di cui il regista \u00e8 anche autore del soggetto e della sceneggiatura che racconta una pagina della sua stessa vita. Come regista e psicoanalista, Ottavio Rosati ha proposto una distinzione tra i film in cui il regista compare anche come attore nel ruolo di se stesso poich\u00e9 i tempi della storia coincidono con quelli della produzione, come \"Psicomagia\" (2020) di Alejandro Jodorowsky e i film sull'infanzia o la giovent\u00f9 dell'autore, come \"La danza della realt\u00e0\" (2013) o \"Poesia senza fine\" (2016), dove il regista deve affidare il ruolo di s\u00e9 stesso a un attore pi\u00f9 giovane. Nel caso dei primi due film, Jodorowsky fa recitare i suoi tre figli Brontis, Adan e Christ\u00f2bal in una specie di psicodramma cinematografico.\nNella prima sottocategoria di film variamente auto-biografici a tempo reale rientrano \"Charlot sulla scena\" (1914) di Charlie Chaplin, \"I clowns\" (1970), e \"Intervista\" (1987) di Federico Fellini, \"Io e Annie\" (1977) e \"Manhattan\" (1979) di Woody Allen , i film di Nanni Moretti: \"Ecce Bombo\" (1978), \"Aprile\" (1988), \"Palombella rossa\" (1989) e \"Caro diario\" (1993) . \nTre importanti film autobiografici con un protagonista gay sono \"J'ai tu\u00e9 ma m\u00e8re\" (2009) di Xavier Dolan,\"Tutto sua madre\" (2013) capolavoro di Guillamme Gallienne tratto da un'opera teatrale dove Gallienne interpretava tutti i ruoli e \"Dolor y gloria\" (2019) di Pedro Almod\u00f3var dove la storia mostra il regista sia da bambino che da adulto. Secondo il suo autore il \"\"tasso di autobiografia\" \"in\" \"Dolor y gloria\" [...] \"sul fronte dei fatti \u00e8 il 40 per cento, ma per quello che riguarda un livello pi\u00f9 profondo, si tratta del 100 per cento\"\" .\nDella seconda sottocategoria fanno parte la maggior parte dei film autobiografici che l'autore ambienta nella sua infanzia o giovent\u00f9: \"I 400 colpi\" (1959) di Truffaut con i sequel cinematografici del ciclo di Antoine Doinel, il \"doppio\" del regista interpretato dal suo attore Jean-Pierre L\u00e9aud, \"8\u00bd\" (1963) e \"Amarcord\" (1973) di Fellini, \"Belfast\" (2021) di Kenneth Branagh, \"Tutto su mia madre\" (1999) di Pedro Almodovar, fino a \"\u00c8 stata la mano di Dio\" (2021) di Paolo Sorrentino. \nNaturalmente in alcuni di questi film, come \"Il Grande Sogno\" (2009) di Michele Placido la componente autobiografica del regista pu\u00f2 essere pi\u00f9 o meno alterata nella sceneggiatura e in certi casi rivelata/nascosta come in \"Pranzo di Ferragosto\" (2008), scritto, diretto e recitato da Gianni di Gregorio che lo ha definito come una storia che stava per succedergli. Il pi\u00f9 drammatico e \"borderline\" \u00e8 \"Blue film\" (1993) dove il regista britannico Derek Jarman, quasi cieco, mostra un solo fotogramma fisso di colore blu mentre la sua voce descrive la sua infezione da citomegalovirus, che gli consentiva di vedere esclusivamente nei toni del blu. \n\"Falling - storia di un padre\" (2020) scritto, diretto e interpretato da Viggo Mortensen, al suo debutto nella regia, ha per protagonista un pilota gay e non un regista che ama le donne. Potrebbe essere considerato un film autobiografico visto che il suo autore dichiara di averlo immaginato la sera della morte del padre tornando ai suoi ricordi di infanzia?\nNel 2021 Steven Spielberg annuncia un suo film autobiografico di cui curer\u00e0 anche la sceneggiatura insieme a Tony Kushner l'autore di \"Angels in America\".\nDocumentari, serie e cortometraggi autobiografici.\nNel film/documentario, esplicitamente auto-terapeutico \"Marx pu\u00f2 aspettare\" (2021) Marco Bellocchio racconta con l'intervento dei suoi parenti la tragica storia del fratello gemello, con un disturbo della personalit\u00e0, che si tolse la vita dopo avergli chiesto pi\u00f9 volte di farlo lavorare nel mondo del cinema.Il regista anglosassone Terence Davies (nato nel 1945) ha raccontato le disfunzioni e l'alessitimia di una famiglia cattolica della classe operaia nel corso degli anni Quaranta e Cinquanta a Liverpool in \"Children\" (1976) il primo di tre cortometraggi considerati pietre miliari del cinema inglese e GLBT alla base del suo primo lungometraggio del 1988 \"Voci lontane... sempre presenti\" (Distant Voices, Still Lives).\nTra i pi\u00f9 significativi corti autobiografici figura \"Block notes di un regista\" (1999) dove Fellini racconta in prima persona, tra amici attori come Mastroianni e le macerie delle scenografie costruite a Cinecitt\u00e0, il progetto mai realizzato del suo \"Il Viaggio di G. Mastorna, detto Fernet\" che secondo Vincenzo Mollica \u00e8 \"il film non realizzato\" pi\u00f9 famoso della storia del cinema. \nCon l'avvento dei social nasce un corto autobiografico di \"denuncia\". Ottavio Rosati nel 2018 realizza i primi \"bricconaggi\" video ispirati allo \"Psicocinema\" di J. L. Moreno. \"I cani dell'acqua marcia\", outing dell'analista Mario Trevi) , e \"Perdo/Nanda Pivano\" , a seguito del docufilm \"Generazioni d'amore\", narrano due pagine di vita in chiave di \"Faction\" (cio\u00e8 narrazione di fatti reali ma nascosti) e non di \"Fiction\" (cio\u00e8 narrazione inventata).\nNel 2021 Amazon Prime presenta \"Vita da Carlo\" di Carlo Verdone , una serie in dieci episodi scritta, diretta e interpretata dal regista e attore tra storia e fiction nello spirito autobiografico dei suoi libri \"La casa sopra i portici\" (2012) e \"La carezza della memoria\" (2021)."}
{"id": "1226326", "revid": "7", "url": "https://it.wikipedia.org/wiki?curid=1226326", "title": "Biopic", "text": ""}
{"id": "1226328", "revid": "767487", "url": "https://it.wikipedia.org/wiki?curid=1226328", "title": "Cruising", "text": "Cruising \u00e8 un film del 1980 diretto da William Friedkin, con Al Pacino e Paul Sorvino.\nTrama.\nA New York iniziano a essere rinvenute, nelle acque del fiume Hudson, parti del corpo di uomini. La polizia ritiene sia l'opera di un serial killer che abborda omosessuali nei bar cittadini per poi stuprarli e mutilarne i corpi, cos\u00ec l'agente di polizia Steve Burns viene mandato come infiltrato nel mondo dei club per omosessuali per rintracciare l'assassino. Il suo lavoro da infiltrato lo porta a riflettere sulla relazione con la sua ragazza Nancy e ad interrogarsi circa il suo orientamento sessuale. Burns commette uno sbaglio e porta la polizia ad indagare sul conto del cameriere di un ristorante, Skip Lee, il quale viene intimidito e picchiato per estorcergli una confessione prima che la polizia scopra che le sue impronte digitali non corrispondono a quelle dell'assassino.\nDopo aver assistito a questo episodio di brutale violenza, Burns capisce che i poliziotti non stanno conducendo le indagini al fine di scovare l'assassino, ma spinti unicamente da un delirante odio per gli omosessuali. Vorrebbe abbandonare le indagini, ma viene convinto dal suo capo a riprenderle in mano. Steve riesce alla fine a rintracciare il vero serial killer, Stuart Richards, uno studente di musica, omosessuale, e lo arresta. Dopo quest'indagine Burns diventa ispettore e gli viene concesso un permesso, durante il quale, presumibilmente, commette l'omicidio del suo vicino di casa omosessuale, Ted Bailey.\nProduzione.\nPhilip D'Antoni, che aveva prodotto il film di Friedkin del 1971 \"Il braccio violento della legge\", approcci\u00f2 Friedkin con la proposta di dirigere un film basato sul romanzo del 1970 \"Cruising\", opera del giornalista del \"New York Times\" Gerald Walker, su un serial killer che prende di mira la comunit\u00e0 gay di New York. Friedkin non era particolarmente interessato al progetto. D'Antoni cerc\u00f2 allora di contattare Steven Spielberg, ma i due non riuscirono a trovare uno studio interessato. Qualche anno dopo, Jerry Weintraub port\u00f2 nuovamente l'idea a Friedkin, che per\u00f2 si disse ancora non interessato. Friedkin cambi\u00f2 idea a seguito di una serie di omicidi insoluti avvenuti nell'ambiente dei leather bar S&amp;M newyorchesi nei primi anni settanta e degli articoli scritti sulla vicenda dal giornalista del \"Village Voice\" Arthur Bell. Inoltre Friedkin conosceva un agente di polizia di nome Randy Jurgensen che era stato sotto copertura nello stesso ambiente per indagare sugli omicidi, e Paul Bateson, un tecnico radiologo che aveva recitato come comparsa nel suo film \"L'esorcista\" del 1973, il quale, incarcerato per un altro assassinio, venne implicato (ma mai incriminato) in sei degli omicidi avvenuti nella comunit\u00e0 gay. Tutti questi fattori contribuirono a convincere Friedkin a dirigere \"Cruising\". Jurgensen e Bateson svolsero il ruolo di consulenti per il film, come anche Sonny Grosso, gi\u00e0 consulente di Friedkin per \"Il braccio violento della legge\". Jurgensen e Grosso appaiono in piccoli ruoli nel film.\nMentre si documentava per il film, Friedkin parl\u00f2 con membri della mafia italo-americana, che all'epoca possedeva molti dei bar gay della citt\u00e0. Inizialmente, per la parte del protagonista, il regista William Friedkin avrebbe voluto Richard Gere, ma la produzione gli impose l'allora star Al Pacino, che alla fine, per contrasti con il regista e deluso dal risultato del film, si rifiut\u00f2 di fare qualsiasi attivit\u00e0 promozionale e, negli anni, non parl\u00f2 mai del film. Friedkin rivel\u00f2 di essere rimasto deluso dalla mancanza di professionalit\u00e0 di Pacino durante le riprese, dicendo che era spesso in ritardo e che non aveva aggiunto alcuna idea al personaggio o al film.\nUno dei principali locali gay di New York, il \"Mineshaft\" non diede l'autorizzazione per le riprese. Di conseguenza si opt\u00f2 per l'\"Hellfire Club\", che fu arredato per sembrare simile al Mineshaft. Frequentatori abituali del Mineshaft apparvero come comparse nel film. Le scene furono girate in strade e location vicine al vero Mineshaft.\nIl Motion Picture Association of America (MPAA) assegn\u00f2 originariamente a \"Cruising\" una classificazione \"X\". Friedkin dichiar\u00f2 di aver dovuto sottoporre il film alla commissione \"50 volte\" con un costo di $50,000 e 40 minuti di tagli al girato originale prima di poter ottenere una classificazione \"R\". Le scene eliminate, secondo Friedkin, consistevano interamente di materiale girato all'interno di leather bar S&amp;M dove venivamo mostrati \"espliciti atti omosessuali mentre Pacino assisteva al tutto\".\nFriedkin chiese allo scrittore gay John Rechy di assistere a una proiezione privata di \"Cruising\" prima dell'uscita del film. Rechy aveva scritto un articolo difendendo il diritto di Friedkin di fare il film, senza per\u00f2 approvarne i contenuti. Dietro suggerimento di Rechy, Friedkin elimin\u00f2 la scena all'inizio che mostrava lo slogan \"We Are Everywhere\" su un muro e aggiunse un disclaimer:\n\u00abQuesto film non vuole essere un atto d'accusa contro il mondo omosessuale. \u00c8 ambientato in un piccolo segmento di quel mondo, che non vuole essere rappresentativo del tutto.\u00bb\nIn seguito Friedkin dichiar\u00f2 che erano state la MPAA e la United Artists a richiedere il disclaimer. Friedkin afferm\u00f2 anche che nessuno coinvolto nella realizzazione del film pensava che esso sarebbe stato considerato rappresentativo dell'intera comunit\u00e0 gay, ma lo storico del cinema gay Vito Russo lo contesta, citando il disclaimer come \"un'ammissione di colpa. Quale regista avrebbe fatto tale affermazione se credesse davvero che il suo film non sarebbe stato considerato rappresentativo dell'insieme?\".\nProteste.\nNel corso dell'estate 1979, alcuni membri della comunit\u00e0 gay di New York protestarono contro la produzione del film. Le proteste cominciarono su esortazione del giornalista Arthur Bell, la cui serie di articoli sugli omicidi insoluti nella comunit\u00e0 gay aveva ispirato il film. Gli attivisti gay furono invitati a interrompere le riprese e le aziende di propriet\u00e0 di gay a vietare ai registi di accedere ai loro locali. Le persone tentarono di interferire con le riprese puntando specchi dai tetti degli edifici per rovinare l'illuminazione delle scene, fischiando e suonando trombe e musica ad alto volume vicino ai luoghi delle riprese. Mille manifestanti marciarono attraverso l'East Village chiedendo alla citt\u00e0 di ritirare il sostegno al film. Come risultato delle interferenze, il film dovette essere ampiamente ridoppiato in post produzione per rimuovere il rumore provocato dai manifestanti.\nAl Pacino disse che comprendeva le proteste ma insistette nel dichiarare che leggendo la sceneggiatura, in nessun punto lo aveva inteso come un film contro gli omosessuali. Egli disse che i leather bar S&amp;M erano \"solo un frammento della comunit\u00e0 gay, allo stesso modo nel quale la mafia \u00e8 un frammento della comunit\u00e0 italo-americana\", riferendosi a \"Il padrino\", e che in nessun modo \"avrebbe voluto fare qualcosa che danneggiasse la comunit\u00e0 gay\".\nDistribuzione.\nVersioni differenti.\nEsistono tre versioni del lungometraggio. La versione cinematografica presentava, ad inizio film, un avviso nel quale veniva dichiarato che l'opera non voleva porsi come rappresentativa dello stile di vita della comunit\u00e0 gay. Si noti come Friedkin abbia dichiarato che dalla realizzazione cinematografica furono tagliati oltre 40 minuti, andati perduti. La versione per l'home video in VHS \u00e8 identica a quella uscita nei cinema, ma non presenta l'avviso iniziale. Una versione estesa per l'home video in DVD realizzata dalla Warner nel 2007, infine, presenta il film restaurato, con scene mai viste in VHS ed effetti visivi aggiunti da Friedkin stesso. Uniche omissioni rispetto alla versione cinematografica ed a quella in VHS sono l'assenza dell'avviso e dell'inquadratura mostrante il graffito \"We're everywhere\" (\"Siamo ovunque\").\nAccoglienza.\nCritiche negative.\nLe critiche del film lo bersagliarono sia sotto il punto di vista puramente qualitativo e tecnico che sotto quello del messaggio politico. In entrambi i casi, le critiche furono altamente negative e gli attivisti omosessuali protestarono pubblicamente contro il film, cercando di boicottarlo. I commenti del critico cinematografico Jack Sommersby furono comuni alle critiche rivolte agli aspetti non politici, quali lo sviluppo dei personaggi e gli adattamenti fatti nella trasposizione cinematografica del romanzo.\nLa seconda grossa critica giunse dagli attivisti gay, i quali ritenevano che il film contenesse un messaggio politico omofobo, che avrebbe portato a un aumento dei crimini d'odio nei confronti degli omosessuali. Il critico cinematografico gay Vito Russo scrisse nel suo libro \"The Celluloid Closet\" che \"I gay che protestarono contro la realizzazione del film sostenevano che esso [il film] avrebbe mostrato che quando Pacino riconosceva la sua attrazione verso il mondo omosessuale, sarebbe diventato psicotico e avrebbe iniziato a uccidere\".\n\"TV Guide\" mosse critiche a \"Cruising\" lamentando che i gay dovessero essere ritratti con toni pi\u00f9 simpatici e positivi.\nNella versione su DVD del documentario \"The Celluloid Closet\" (\"Lo schermo velato\"), di Rob Epstein, uno dei brani del film mostra che pochi secondi di sesso anale gay pornografico vennero inseriti in una scena dove il serial killer accoltellava una vittima. Gli attivisti gay sentivano che il film ritraeva gli omosessuali come predatori sessuali moralmente simili ai vampiri e che mischiare la pornografia gay in una scena di omicidio, oltre al particolare punto di vista del film sui bar gay, suggeriva l'intento da parte del regista di creare una connessione politica bigotta tra il sesso gay e la violenza.\nCritiche positive.\nLe critiche negative al film influirono sui risultati al botteghino, ma a partire dagli anni novanta, il film ha generato alcune critiche positive. Oggi il film \u00e8 una specie di classico film di culto tra i fan dell'horror e anche tra il pubblico gay. Raymond Murray scrive che il film \u00e8 uno spaccato dell'epoca di decadenza della cultura gay, che si colloca dopo i moti di Stonewall e prima dell'avvento dell'AIDS, che era comune in molti centri urbani negli anni settanta e primi anni ottanta. Il film ha inoltre trovato apprezzamento oggigiorno da parte di blogger indipendenti proprio per il ritratto anticonformista della comunit\u00e0 gay, che oggi vuole il personaggio omosessuale sempre apprezzabile o, in qualche modo, positivo agli occhi del pubblico.\nRiconoscimenti.\nIl film ricevette tre candidature ai Razzie Awards: peggior regista e peggior sceneggiatura a William Friedkin, e peggior film.\nColonna sonora.\nLa colonna sonora di \"Cruising\" vede la presenza di un brano del gruppo punk di Los Angeles, The Germs. La band registr\u00f2 6 brani per il film, ma soltanto uno di questi, \"Lion's Share\", apparve poi nella colonna sonora definitiva."}
{"id": "1226337", "revid": "838137", "url": "https://it.wikipedia.org/wiki?curid=1226337", "title": "Rugby a 15 nel 1927", "text": "Attivit\u00e0 Internazionali.\nI tour e Test.\nConquista due successi con Galles e Francia, ma cede a Inghilterra e Scozia\nI Barbarians.\nNel 1927 la squadra ad inviti dei Barbarians ha disputato i seguenti incontri:"}
{"id": "1226343", "revid": "132266", "url": "https://it.wikipedia.org/wiki?curid=1226343", "title": "Istituto di studi militari marittimi", "text": "L'Istituto di studi militari marittimi (anche \"ISMM\") ha sede presso l'antico Arsenale di Venezia. I suoi frequentatori sono ufficiali del ruolo normale provenienti dai vari Corpi della Marina, con il grado di tenente di vascello o capitano di corvetta.\nSede.\nL'istituto \u00e8 sede del Corso normale di stato maggiore. Della struttura fa parte la biblioteca \u201cDante Alighieri\u201d, creata nel 1905.\nFunzioni.\nLa funzione dell'Istituto \u00e8 quella di aggiornare le conoscenze degli ufficiali frequentatori provenienti dai vari Corpi della Marina, di prepararli al primo comando della loro carriera, di agevolare la collaborazione con marine di altre nazioni, e pone anche uno specifico accento alla collaborazione interforze. Gli studi compiuti presso l'Istituto sono essenzialmente di carattere strategico e giuridico, il metodo utilizzato \u00e8 favorire il lavoro di squadra dei frequentatori inseriti in vari uffici composti mediamente da circa sei persone.\nSecondo il regolamento relativo, approvato in via definitiva dal Ministro della Difesa il 31 marzo 2003:\nStoria.\nL'8 settembre 1908, nella Sala a Tracciare dell'Arsenale di La Spezia, il Re inaugura la prima Sessione della Scuola Navale di Guerra, dando vita al primo Centro Superiore Navale della Marina Italiana, lontano antenato dell'attuale Istituto di Studi Militari Marittimi. Secondo il decreto istitutivo la Scuola doveva \"coltivare ed affermare un pensiero navale sulla nostra preparazione alla guerra valendosi della cooperazione di tutti gli Ufficiali a mezzo di conferenze di organica, arte e tecnica militare navale, discussioni relative ai detti argomenti e applicazione del gioco di guerra navale\".\nLa Scuola interrompe la sua attivit\u00e0 nel 1911, a causa dello scoppio della guerra italo-turca, poi della Prima Guerra Mondiale. Nel dopoguerra prende corpo una duplice esigenza: consolidare una dottrina militare navale sulla scorta degli insegnamenti del conflitto appena terminato e affiancare ai Capi militari, responsabili di decisioni sempre pi\u00f9 gravi ed immediate, un complesso di ufficiali qualificati con il compito di coadiuvarli nei preparativi e nell'esecuzione di tutte le operazioni militari: lo stato maggiore.\nCon il Decreto Reale 5 maggio 1921 viene costituito il nuovo Centro di studi che, costituito ufficialmente il 1 novembre 1921, viene inaugurato il 18 gennaio 1922 presso la Regia Accademia Navale ed inizia la sua attivit\u00e0 formativa con questi criteri: \"...affinch\u00e9 gli Ufficiali di Vascello possano meglio provvedere alla propria cultura negli studi che interessano la preparazione e la condotta della guerra marittima e possano acquistare maggiore attitudine e competenza per i servizi di stato maggiore.(...) L'Istituto deve essenzialmente costituire un libero centro di studi ove gli Ufficiali intendano la necessit\u00e0 di riesaminare la propria esperienza pratica in rapporto ai principi della condotta della guerra, di formarsi, con unit\u00e0 di criteri direttivi, l'attitudine intellettuale a considerare e risolvere i problemi di strategia, di tattica e di organica\".\nNel 1937 cambia l'ordinamento dell'Istituto, con un pi\u00f9 spiccato indirizzo formativo nei confronti degli Ufficiali destinati ad esercitare il Comando e a svolgere funzioni di stato maggiore. L'attivit\u00e0 si svolge regolarmente fino all'inizio della seconda Guerra Mondiale (1939), con un carattere, per direttiva del Capo di stato maggiore della Marina, Amm. Cavagnari, \"... di grande praticit\u00e0, evitando di trasportare gli studi nel campo delle erudizioni ed astrazioni\".\nNel 1947 l'attivit\u00e0 dell'Istituto riprende (con ritmo accelerato per recuperare, per quanto possibile, la sosta del periodo bellico), con lo svolgimento contemporaneo di due tipi di corsi: uno per capitani di corvetta di recente promozione ed uno per capitani di fregata e capitani di vascello che, per esigenze belliche, non avevano potuto frequentare l'Istituto.\nNel 1956 le sessioni del primo Corso assumono la denominazione di Corso di S.M., mentre le sessioni del secondo quella di Gruppo di Studi di S.M., con compiti di studio su specifici problemi assegnati dal Capo di S.M. della Marina. Nello stesso anno l'ammiraglio Pecori-Giraldi, Capo di S.M. della Marina, stabilisce la partecipazione ai Corsi di S.M. degli Ufficiali degli altri Corpi della Marina, che avrebbero potuto essere inseriti come collaboratori tecnici negli SS.MM. (ai Corsi gi\u00e0 partecipavano Ufficiali dell'Esercito e dell'Aeronautica).\nNel 1963 l'Istituto deve sospendere i Corsi per carenza di Ufficiali Frequentatori, dovuta all'aumento delle destinazioni di impiego. Negli anni dal 1963 al 1966 l'attivit\u00e0 didattica continua con i Corsi di servizio di stato maggiore, frequentati da TT.VV. comandanti della Scuola di comando navale, tenuti ad Augusta a margine delle sessioni di Scuola Comando.\nNel 1966, l'Istituto riprende la sua attivit\u00e0 nella sede di Livorno; negli anni compresi tra il 1966 ed il 1969 le varie Sessioni svolte hanno una fisionomia simile, nelle linee essenziali, a quella precedente la chiusura e vengono frequentate da Ufficiali compresi in una larghissima fascia di anzianit\u00e0, per l'esigenza di \"recuperare\" tutti gli \"spuntati\".\nNel 1969 entra in vigore il nuovo Ordinamento degli Studi, che cos\u00ec definisce la duplice finalit\u00e0 dell'Istituto, formativa e di studio:\nCon tale ordinamento inizia lo svolgimento annuale di due Corsi complementari:\nIl Corso normale viene successivamente soppresso dal 1980 al 1993 a causa delle difficolt\u00e0 di organico nel settore dei giovani ufficiali (le materie previste vengono ridistribuite in parte alla quarta classe dei Corsi normali dell'Accademia navale, in parte al Corso superiore per TT.VV., in parte al Corso superiore di stato maggiore); contestualmente, la durata del Corso superiore di stato maggiore viene portata ad un intero anno accademico.\nDal 1993 riprende lo svolgimento dei Corsi normali di stato maggiore e pertanto vengono annualmente tenuti presso l'Istituto:\nNel 1998, con la costituzione dell'ISSMI (Istituto superiore di stato maggiore interforze), il Corso superiore di S.M. viene soppresso.\nNell'estate del 1999, nel quadro della generale riorganizzazione dei Comandi e delle strutture della Marina Militare e per tener conto dell'esigenza di valorizzare la sede di Venezia quale \"polo culturale\" della Marina, l'Istituto lascia la sede di Livorno e, senza soluzione di continuit\u00e0 e senza interrompere le proprie attivit\u00e0 e funzioni, si trasferisce nella citt\u00e0 lagunare, occupando le sistemazioni rese disponibili dal Comando Marina (successivamente soppresso alla data del 31 dicembre 1999).\nContestualmente al trasferimento a Venezia la denominazione dell'Ente cambia da \"Istituto di Guerra Marittima\" a \"Istituto di Studi Militari Marittimi\"."}
{"id": "1226345", "revid": "767487", "url": "https://it.wikipedia.org/wiki?curid=1226345", "title": "Cipriano Castro", "text": "\u00c8 stato Presidente del Venezuela dal 20 ottobre 1899 al 19 dicembre 1908.\nBiografia.\nGli inizi.\nCipriano Castro, nato in un villaggio nello stato venezuelano di T\u00e1chira, era figlio di Jos\u00e9 Carmen Castro e Pelagia Ruiz. Il padre era un fattore di medio livello ed egli ricevette un'educazione tipica della classe media di T\u00e1chira. La sua famiglia aveva significativi rapporti di affari e di famiglia con la Colombia. Dopo aver terminato gli studi nella citt\u00e0 natale e poi a San Crist\u00f3bal, prosegu\u00ec gli studi in una scuola di seminario a Pamplona, in Colombia, dalla quale rientr\u00f2 nel 1873 a San Crist\u00f3bal ove inizi\u00f2 a lavorare come impiegato. Lavor\u00f2 poi come \"cowboy\" nella regione andina.\nEsperienze militari e politiche.\nIn 1876 Castro fu avversario politico del generale Francisco Alvarado nelle elezioni per la presidenza dello Stato di T\u00e1chira. Nel 1878 diresse la rivista \"El \u00c1lbum\", partecipando insieme a un gruppo di avvocati indipendenti alla occupazione di San Crist\u00f3bal, quando si rifiutarono di sottomettersi all'autorit\u00e0 del nuovo presidente dello Stato.\nUn contrasto con un parroco lo condusse nel 1884 in prigione a San Crist\u00f3bal, ma dopo sei mesi di carcere fugg\u00ec a C\u00facuta, in Colombia, ove diresse una pensione e dove conobbe la sua futura moglie, Rosa Zoila Mart\u00ednez, che diverr\u00e0 poi nota come \"Do\u00f1a Zoila\". Tornato in T\u00e1chira come militare al seguito dei generali Segundo Prato, Macabeo Maldonado e Carlos Rangel Garbiras per innalzare nuovamente la bandiera dell'autonomia, con grande sconcerto del governatore, generale Esp\u00edritu Santo Morales. Castro sconfisse le forze governative a Capacho Viejo e a Rubio. Promosso generale, cominci\u00f2 a emergere nella politica interna dello stato di T\u00e1chira. Incontr\u00f2 quindi Juan Vicente G\u00f3mez, suo futuro compagno nell'ascesa al potere. Divenne quindi governatore di T\u00e1chira, ma fu costretto all'esilio in Colombia quando il governo di Caracas fu rovesciato nel 1892. Castro visse in Colombia per sette anni, ammassando una fortuna nel commercio illegale di bestiame e reclut\u00f2 un suo esercito personale. \nPresidenza.\nOttenuto un notevole sostegno dai venezuelani scontenti, Castro trasform\u00f2 il suo esercito personale in un forte esercito nazionale, che utilizz\u00f2 per marciare su Caracas nell'ottobre 1899, nella cosiddetta \"Revoluci\u00f3n Liberal Restauradora\" (Rivoluzione liberale restauratrice), pres il potere e s'install\u00f2 come comandante militare supremo. \nUna volta in carica inizi\u00f2 un periodo di saccheggi e disordini politici, con il suo insediamento come presidente, dopo aver modificato la Costituzione (1904). Rimase in carica come presidente dal 1904 al 1911, nominando vicepresidente il suo compare Juan Vicente Gomez.\nIl governo di Castro fu segnato da frequenti ribellioni, assassini o invio in esilio di oppositori, dalla sua vita stravagante e da contrasti con altre nazioni.\nCastro fu definito dal Segretario di Stato degli Stati Uniti d'America (e futuro premio Nobel per la pace) Elihu Root come \"un pazzo brutale\" e dallo storico Edwin Lieuwen \"probabilmente il peggiore dei molti dittatori del Venezuela\". I suoi nove anni di governo dispotico e dissoluto provocarono numerosi interventi stranieri, compresi blocchi navali e bombardamenti da parte di unit\u00e0 navali di Gran Bretagna, Germania e Italia, che cercavano di sostenere le proteste contro Castro dei loro connazionali impegnati in Venezuela.\nLa crisi venezuelana del 1902-1903.\nLa Crisi venezuelana del 1902-1903 consistette in un blocco navale di parecchi mesi imposto al Venezuela da Regno Unito, Germania e Italia a causa del rifiuto di Castro di pagare i debiti esteri e i danni sofferti dai cittadini europei nella recente guerra civile venezuelana.\nCastro riteneva che la Dottrina Monroe avrebbe voluto che gli Stati Uniti d'America si fossero schierati contro eventuali interventi militari europei nelle Americhe. Tuttavia allora il governo del Presidente Theodore Roosevelt sostenne che la Dottrina riguardava l'occupazione di territori, piuttosto che gli interventi militari da soli: se questi interventi non implicavano occupazione di territori da parte di potenze europee, gli Stati Uniti non sarebbero intervenuti. Il blocco vide la rapida messa fuori combattimento della debole marina venezuelana, ma Castro si rifiut\u00f2 di cedere e pretese di sottoporre la questione a un arbitrato internazionale, ma la Germania vi si oppose.\nQuando la stampa internazionale reag\u00ec negativamente agli incidenti causati dal blocco, compresi gli affondamenti di due navi venezuelane e il bombardamento delle coste, Gli Stati Uniti fecero pressioni sulle parti affinch\u00e9 si mettessero d'accordo, richiamando la loro attenzione sulla flotta statunitense presente a Porto Rico e comandata dall'ammiraglio George Dewey. Con il rifiuto di Castro di cedere, le pressioni di Roosevelt e le reazioni sempre pi\u00f9 negative della stampa statunitense e di quella britannica, le nazioni che esercitavano il blocco accettarono la ricerca di un compromesso, ma mantennero il blocco durante i negoziati in dettaglio. Ci\u00f2 condusse alla firma di un accordo il 13 febbraio 1903, che vide la rimozione del blocco e il Venezuela, rappresentato dall'ambasciatore statunitense Herbert W. Bowen, concedere il 30% delle sue entrate doganali alle potenze del blocco. Quando un arbitrato successivamente riconobbe un trattamento preferenziale alla potenze del blocco a scapito delle richieste di altre nazioni, gli Stati Uniti temettero che ci\u00f2 avrebbe incoraggiato futuri interventi europei. L'episodio contribu\u00ec allo sviluppo del \"Corollario Roosevelt\" alla Dottrina Monroe, sostenendo il diritto degli Stati Uniti a intervenire per \"stabilizzare\" gli affari economici dei piccoli stati dei Caraibi e del Centro America, se essi non fossero stati in grado di pagare i loro debiti internazionali, al fine di impedire che un intervento europeo provvedesse in merito.\nLa crisi venezuelana del 1908.\nNel 1908 sorse una disputa tra i Paesi Bassi e il Venezuela, allorch\u00e9 Cipriano Castro blocc\u00f2 i commerci con l'isola olandese di Cura\u00e7ao, con il pretesto che essa ospitava profughi politici dal Venezuela.\nIl Venezuela espulse l'ambasciatore olandese, provocando l'invio di tre navi militari - un guardiacoste corazzato, il \"Jacob van Heemskerk\", e due incrociatori protetti, lo \"Hr.Ms. Gelderland\" e lo \"HNLMS Friesland\". Le navi da guerra olandesi avevano l'ordine di intercettare qualunque nave che battesse bandiera venezuelana. Il 12 dicembre la \"Gelderland\" cattur\u00f2 il guardiacoste venezuelano \"Alix\" al largo di Puerto Cabello. Quella e un'altra nave venezuelana, la \"23 de Mayo\" furono \"internate\" nel porto di Willemstad. Con la loro superiorit\u00e0 navale gli olandesi rafforzarono il blocco ai porti del Venezuela. Pochi giorni dopo Castro part\u00ec per Berlino, ufficialmente per sottoporsi a un intervento chirurgico. In sua assenza un'insurrezione a Caracas rovesci\u00f2 il suo regime. Ci\u00f2 pose di fatto fine alla controversia navale con i Paesi Bassi.\nLa cacciata di Castro nel 1908, l'esilio e la morte nel 1924.\nNel 1908 Castro cadde seriamente ammalato a causa di problemi renali, che durarono circa quattro anni. Egli era partito per Parigi nel tardo 1908 per sottoporsi a una cura medica contro la sifilide, lasciando il governo nelle mani del vicepresidente Juan Vicente G\u00f3mez. Il 19 dicembre 1908, G\u00f3mez, con il sostegno della marina statunitense, assunse il potere e pose fine al conflitto con i Paesi Bassi. Pochi giorni dopo Castro part\u00ec per Berlino. Dopo di che Castro sub\u00ec il risentimento delle potenze europee per la politica da lui perseguita negli otto anni di Presidenza del Venezuela. Privo di risorse per provocare un'invasione in armi, egli si rec\u00f2 a Madrid e quindi prima a Parigi e poi a Santa Cruz de Tenerife in convalescenza dopo l'intervento chirurgico. Alla fine del 1912 egli cerc\u00f2 di passare una stagione negli Stati Uniti, ma venne scoperto dalle autorit\u00e0 del Servizio Immigrazione di Ellis Island che lo costrinsero a lasciare gli USA nel febbraio 1913.\nSi stabil\u00ec quindi nel 1916, insieme alla moglie, a Porto Rico, dove trascorse il resto della sua vita, strettamente sorvegliato da spie al soldo di Juan Vicente G\u00f3mez, che poco dopo divenne presidente/dittatore del Venezuela, per la durata di presidenza dittatoriale pi\u00f9 lunga nella storia dell'America Latina.\nCastro tent\u00f2 pi\u00f9 volte, con complotti, di riappropriarsi del potere in Venezuela, ma senza alcun successo. Mor\u00ec all'et\u00e0 di 66 anni, il 4 dicembre 1924 a San Juan di Porto Rico."}
{"id": "1226348", "revid": "1543377", "url": "https://it.wikipedia.org/wiki?curid=1226348", "title": "Glion", "text": "Glion (toponimo francese) \u00e8 una frazione del comune svizzero di Montreux, nel Canton Vaud (distretto della Riviera-Pays-d'Enhaut).\nGeografia fisica.\nGlion sorge sopra le alture del lago di Ginevra.\nStoria.\nGi\u00e0 comune frazione del comune di Les Planches, \u00e8 diventato frazione di Montreux quando Les Planches nel 1962 \u00e8 stato accorpato all'altro comune soppresso di Le Ch\u00e2telard per formare il nuovo comune di Montreux.\nEconomia.\nGlion \u00e8 una delle localit\u00e0 di villeggiatura del lago di Ginevra anche per la sua vicinanza a Montreux."}
{"id": "1226352", "revid": "287204", "url": "https://it.wikipedia.org/wiki?curid=1226352", "title": "Victorino M\u00e1rquez Bustillos", "text": "Biografia.\nEra il figlio di Victorino M\u00e1rquez e di Virginia Bustillos. Spos\u00f2 Enriqueta Iragorry Brice\u00f1o. La sua carriera ebbe inizio a Trujillo, sotto la protezione dei signori della guerra Juan Bautista Araujo e Leopoldo Baptista.\nFu direttore del quotidiano \"El Trujillano\" (1877-1887) e deputato per il grande stato di Los Andes nel 1890. Nel 1892, pur essendo il presidente provvisorio di tale organizzazione federale e cugino di secondo grado di Raimundo Andueza Palacio, si un\u00ec alla Rivoluzione legalista comandata da Joaqu\u00edn Crespo, che nel 1893 lo promosse a generale di brigata. Dal 1902 a 1904 ricopr\u00ec il ruolo di Segretario del Governo di Stato di Trujillo, oltre ad essere deputato dell'Assemblea dello Stato del di Trujillo (1904-1906), e segretario del governo di stato di Zulia nel 1909.\nNel mese di aprile 1914, Juan Vicente G\u00f3mez fu eletto a Presidente del Congresso (1915-1922), ma decise di non assumere la presidenza, rimanendo a Maracay come comandante in capo dell'esercito nazionale. In queste circostanze, M\u00e1rquez Bustillo, venne nominato presidente provvisorio della Repubblica, carica che mantenne per i successivi 7 anni.\nNel 1924 si propose come rappresentante diplomatico presso la Santa Sede, ma problemi personali gli impedirono di presentare le credenziali. \nNel 1941 disse addio alla politica e alla vita pubblica e si ritir\u00f2 nella sua casa a Caracas, dove mor\u00ec il 10 gennaio 1941."}
{"id": "1226354", "revid": "287204", "url": "https://it.wikipedia.org/wiki?curid=1226354", "title": "Juan Bautista P\u00e9rez", "text": "\u00c8 stato Presidente del Venezuela dal 30 maggio 1929 al 13 giugno 1931."}
{"id": "1226356", "revid": "2181294", "url": "https://it.wikipedia.org/wiki?curid=1226356", "title": "Ignazio Marino", "text": "Eletto senatore nel 2006 e confermato nel 2008 e 2013, \u00e8 stato presidente della commissione sanit\u00e0 nella XV legislatura e presidente della commissione parlamentare di inchiesta sull'efficacia e l'efficienza del servizio sanitario nazionale nella XVI.\nDal 2016 \u00e8 tornato alla Thomas Jefferson University di Filadelfia dove era stato il direttore dell\u2019Istituto Trapianti d\u2019Organo ed oggi riveste il ruolo di Executive Vice President sia per la Thomas Jefferson University (fondata nel 1824 e sede di una delle prime cinque Facolt\u00e0 di Medicina e Chirurgia degli Stati Uniti), sia per il Jefferson Health, una struttura dotata di 16 Ospedali con un fatturato annuo di circa 6 miliardi di dollari.\nBiografia.\nNato a Genova da madre svizzera e padre siciliano di Acireale, all'et\u00e0 di 14 anni si trasfer\u00ec a Roma.\nFormatosi culturalmente negli ambienti cattolici della capitale (fu giovane scout e si \u00e8 diplomato al collegio Villa Flaminia San Giuseppe de Merode dei Fratelli delle scuole cristiane), si \u00e8 laureato in Medicina e Chirurgia presso l'Universit\u00e0 Cattolica del Sacro Cuore di Roma e si \u00e8 specializzato in Chirurgia generale e in Chirurgia vascolare. Ha esercitato la professione presso il Policlinico Gemelli di Roma, sede della facolt\u00e0 di medicina e chirurgia del medesimo ateneo.\nAttivit\u00e0 medica.\nHa lavorato nei centri trapianti di Cambridge (il \"Transplant Center\" dell'Universit\u00e0 di Cambridge) nel Regno Unito, di Pittsburgh (il Pittsburgh Transplantation Institute' dell'Universit\u00e0 di Pittsburgh) negli Stati Uniti, e di Filadelfia come direttore della \"Transplantation Division\" presso la Thomas Jefferson University, sempre negli USA.\nA Pittsburgh, Marino ha completato la sua formazione sotto la guida di Thomas Starzl con una Fellowship nei trapianti d'organo, approvata dall'American Society of Transplant Surgeons.\nAll'epoca, il Pittsburgh Transplantation Institute era il centro di trapianto di fegato pi\u00f9 attivo al mondo: solo nel 1990-1991 furono eseguiti oltre 1.000 trapianti di fegato.\nNel 1991 Ignazio Marino ha accettato una posizione in facolt\u00e0 presso l'Universit\u00e0 di Pittsburgh e, in seguito, \u00e8 stato nominato professore di chirurgia. \u00c8 stato chirurgo presso l'Universit\u00e0 di Pittsburgh Medical Center e il Children's Hospital di Pittsburgh; direttore associato del National Liver Transplant Center del Veterans Affairs Medical Center di Pittsburgh, direttore della European Medical Division dell'Universit\u00e0 di Pittsburgh Medical Center.\nNel 1992 \u00e8 stato nominato direttore associato del National Liver Transplant Center del Veterans Affairs Medical Center di Pittsburgh allora l'unico dipartimento per trapianti d'organo appartenente al Governo statunitense;\nNel 1999 ha fondato l'ISMETT a Palermo, il primo centro trapianti di fegato in Sicilia \u2014 grazie a un rapporto di collaborazione fra lo University of Pittsburgh Medical Center e la Regione Siciliana \u2014 di cui \u00e8 stato direttore e amministratore delegato. Il 31 luglio 1999 ha eseguito il primo trapianto ortotopico di fegato della storia della sanit\u00e0 siciliana.\n\u00c8 stato membro del primo Centro nazionale trapianti istituito con una legge approvata dal Parlamento Italiano nel 1999. Come suo membro Marino ha contribuito personalmente alla stesura di molte norme e regolamenti nel campo del trapianto d\u2019organi.\n\u00c8 stato esperto internazionale di consulenza della Pontificia accademia per la vita, il comitato etico nominato personalmente da papa Giovanni Paolo II.\nNel 2002 si \u00e8 dimesso dall'University of Pittsburgh Medical Center e dalla direzione dell'Istituto mediterraneo per i trapianti per assumere la posizione di direttore del programma trapianti presso il Jefferson Medical College di Filadelfia.\nNel 2002 \u00e8 diventato professore di chirurgia presso la Thomas Jefferson University di Filadelfia e nel giugno 2004 \u00e8 stato nominato direttore della Divisione trapianti di fegato e chirurgia epatobiliare, carica mantenuta fino all'agosto 2006. Durante il suo mandato, il tasso di sopravvivenza dei pazienti sottoposti a trapianto di fegato primario \u00e8 stato del 100% a 3 mesi e del 100% a 18 mesi (calcolato da Kaplan-Meier).\nDal 28 maggio 2015 \u00e8 Doctor of Science (Hon.) presso la Thomas Jefferson University.\nDal 2016, oltre che di trapianti, si occupa di progetti strategici alla Thomas Jefferson University.\nNel 2016, in qualit\u00e0 di borsista presidenziale in residenza, ha tenuto diversi corsi alla Temple University di Roma.\nNel 2016 la David Geffen School of Medicine della UCLA e la Longmire Surgical Society lo hanno nominato \"Longmire Visiting Professor\".\nDa ottobre 2016 fino a dicembre 2017 \u00e8 stato consulente strategico del presidente e del CEO della Thomas Jefferson University, e dal 1\u00ba gennaio 2018 \u00e8 Senior Vice President of Strategic Affairs.\nMarino \u00e8 autore di oltre 700 pubblicazioni nelle pi\u00f9 rinomate riviste scientifiche di Medicina e Chirurgia dei Trapianti (\"Annals of Surgery\", \"Cancer\", \"Hepatology\", \"Immunology Review\", \"The Lancet\", \"Liver Transplantation\", \"Science\", \"Transplantation\", \"American Journal of Transplantation\", ecc.).\n\u00c8 membro di 27 societ\u00e0 scientifiche, fondatore di 4, e ha ricevuto 59 premi e riconoscimenti pubblici; \u00e8 membro dei comitati di redazione delle riviste scientifiche \"Transplantation, Liver Transplantation, Clinical Transplantation, Digestive Diseases &amp; Sciences, Experimental and Clinical Transplantation, Journal of Experimental &amp; Clinical Cancer Research\" e altre.\nTra i vari ambiti d\u2019intervento e temi di ricerca, Marino si \u00e8 occupato del danno da riperfusione nel trapianto di fegato, (\"Transplantation\", 1985); del ruolo del trapianto di fegato per il trattamento dell'Emangioendotelioma Epitelioide (EHE) del fegato (\"Cancer\", 1988); dei fenomeni mediati da anticorpi associati ad alloimmunizzazione HLA, realizzando il primo studio clinico a dimostrazione dell'utilit\u00e0 dello \"screening\" degli anticorpi linfocitotossici nei pazienti sottoposti a trapianto di fegato (\"Transplantation\", 1989); del trapianto di fegato in pazienti con trombosi della vena porta (\"Annals of Surgery\", 1991); del trapianto di fegato nei bambini affetti da sindrome di Alagille (\"Transplant International\", 1992). Dal 2017 \u00e8 impegnato in un progetto denominato Global Kidney Exchange che mira ad aumentare la disponibilit\u00e0 di organi per trapianto di rene. Al progetto Marino lavora insieme al premio Nobel Alvin Roth (\"Transplant International\", 2020).\nA Pittsburgh, ha fatto parte del \"team\" che ha sviluppato l'uso clinico del FK506 (ora noto come Tacrolimus), un farmaco rivoluzionario che ha sostituito qualsiasi altro immunosoppressore nel trapianto di fegato in tutto il mondo.\nIl 1\u00ba novembre 1987 ha partecipato al primo trapianto multiviscerale (stomaco, fegato, pancreas, intestino) su un essere umano nella storia della medicina. Il \"team\" era guidato dal Professor Thomas E. Starzl.\nNel 1998, Marino ha condotto l'analisi clinica della pi\u00f9 ampia serie di trapianti di fegato mai riportata in letteratura sino ad allora (2.376 trapianti), identificando 10 diverse variabili associate all'esito di un trapianto (\"Transplantation\", 1998).\nNel 2005 ha fondato \"Imagine Onlus\", un'organizzazione \"non-profit\" che opera nel campo della solidariet\u00e0 internazionale su tematiche di salute. Ha lasciato ogni carica relativa alla Onlus quando nel 2013 \u00e8 stato eletto Sindaco di Roma.\nHa una casistica di oltre 650 trapianti, \u00e8 autore di circa 300 pubblicazioni indicizzate su MEDLINE e di 3 libri scientifici.\nNel 2019, Marino ha realizzato con la Thomas Jefferson University e con l'Universit\u00e0 Cattolica del Sacro Cuore un corso di Laurea in Medicina e Chirurgia che consente agli studenti di studiare 3 anni in Europa e 3 anni negli USA conseguendo al termine una doppia laurea che permette loro di esercitare la professione nei 27 Stati dell'Unione Europea e negli USA.\nNel 2020, il Board of Trustees della Thomas Jefferson University e Jefferson Health ha nominato all'unanimit\u00e0 Marino, su proposta del Presidente Stephen K. Klasko, Executive Vice President della Thomas Jefferson University e Jefferson Health\nIl primo trapianto di fegato da babbuino della storia.\nIgnazio Marino \u00e8 stato uno dei componenti del \"team\" che, negli anni novanta, negli Stati Uniti, ha studiato la possibilit\u00e0 di xenotrapianti.\nIl 28 giugno 1992 e il 10 gennaio 1993 furono eseguiti i primi due xenotrapianti di fegato da babbuino a uomo della storia. Il \"trial\" clinico fu coordinato dal professore Thomas Starzl, il pioniere che nel 1963 aveva realizzato il primo trapianto di fegato nell'uomo, con il quale Ignazio Marino ha lavorato per oltre quindici anni e dal quale ha appreso la tecnica del trapianto di fegato.\nIl trapianto con fegato di babbuino, in quegli anni, era stato previsto per la cura della cirrosi in fase terminale causata dal virus dell'epatite B cronica. I babbuini furono scelti come donatori perch\u00e9, nonostante le differenti dimensioni, condividono molte caratteristiche fisiologiche e genetiche con gli esseri umani, ma sono resistenti allo sviluppo dell'epatite cronica da virus B. Il primo ricevente fu un uomo di 35 anni, il secondo un uomo di 62 anni. Entrambi avevano un'insufficienza epatica terminale conseguenza dell'epatite B. Il primo paziente, che era anche HIV+, sopravvisse 70 giorni dopo il trapianto. Trascorse la maggior parte del tempo in una regolare corsia di ospedale con una funzionalit\u00e0 epatica quasi normale. Il secondo paziente, molto pi\u00f9 anziano, non riprese mai conoscenza, rimase itterico, e sopravvisse per 26 giorni.\nVent'anni dopo Marino afferm\u00f2 che \u00absi trattasse di una strada sbagliata: il sistema immunitario degli uomini e quello dei babbuini non sono compatibili, nemmeno utilizzando i farmaci antirigetto pi\u00f9 potenti [\u2026]\u00bb sottolineando tuttavia come \u00abquegli esperimenti sono serviti per perfezionare una terapia che oggi permette di salvare centinaia di migliaia di malati terminali\u00bb.\nIl primo trapianto di organo su un sieropositivo in Italia.\nNel 2001 Marino, che nel decennio precedente aveva gi\u00e0 realizzato negli Stati Uniti alcuni dei primi trapianti al mondo su pazienti sieropositivi (si trattava di trapianti di fegato), ricevette una richiesta da parte di un paziente italiano sieropositivo per un trapianto di rene. Si trattava di un ragazzo che aveva ottenuto dinieghi da quasi tutti i centri trapianto italiani. Marino accett\u00f2 di visitarlo, fece tutti gli accertamenti e gli esami del caso valutandolo poi idoneo al trapianto di rene che gli sarebbe stato donato dal padre. Il trapianto fu eseguito da Marino il 17 luglio 2001.\nLa notizia del trapianto ricevette le critiche dell'allora Ministro della Salute Girolamo Sirchia, si espressero a favore invece i chirurghi e gli esperti di AIDS. In seguito a quel primo trapianto su sieropositivo fu istituita una Commissione apposita presso il Centro nazionale trapianti col compito di stabilire l'ammissibilit\u00e0 di questo tipo di intervento: l'approvazione definitiva della commissione del CNT, arrivata dopo quasi tre anni, ha fatto s\u00ec che l'esecuzione di trapianti su pazienti sieropositivi divenisse una prassi regolare e di successo anche in Italia. Il primo paziente trapiantato ha festeggiato nel 2019 il 18\u00ba anno dal trapianto, in ottima salute e con l'organo trapiantato perfettamente funzionante.\nAttivit\u00e0 editoriale.\nNel 2005 ha pubblicato \"Credere e curare\", un saggio che tratta della professione di medico e dell'influsso che su questo mestiere ha la fede, intesa anche come credo religioso e come passione, solidariet\u00e0 ed empatia verso gli altri. Nel 2007 presso la fondazione Italianieuropei ha pubblicato il saggio \"Sistema salute. Analisi e prospettive per il futuro della sanit\u00e0 italiana\". Nel 2008 ha pubblicato \"Idee per diventare chirurgo dei trapianti. Una corsa fra la vita e la morte\". Al 2009 risale \"Nelle tue mani. Medicina, fede, etica e diritti\", racconto in prima persona di un medico che affronta le questioni ultime: le decisioni sui trapianti, il testamento biologico, i progressi tecnologici e gli interrogativi sulla fine della vita.\nAttivit\u00e0 politica.\nNel marzo 2006 si \u00e8 candidato come indipendente nelle liste dei Democratici di Sinistra per il Senato nel collegio Lazio; eletto senatore della Repubblica Italiana nell'aprile 2006, il 6 giugno successivo \u00e8 stato eletto presidente della XII Commissione Igiene e Sanit\u00e0. Sempre nel 2006, scrisse un progetto di legge per introdurre in Italia il cosiddetto \"testamento biologico\" e cio\u00e8 la possibilit\u00e0 di indicare a quali cure ognuno di noi intenda o non intenda essere sottoposto. Scrisse e port\u00f2 all\u2019approvazione anche una legge per regolamentare l\u2019attivit\u00e0 dei medici nelle strutture pubbliche italiane.\nRieletto a Palazzo Madama alle elezioni politiche del 2008 con il Partito Democratico, \u00e8 stato presidente della commissione parlamentare di inchiesta sull'efficacia e l'efficienza del Servizio Sanitario Nazionale e membro della Commissione Igiene e sanit\u00e0 del Senato.\nMarino, che si \u00e8 dichiarato di fede cattolica, ha affermato di avere, come medico e come politico, una visione laica della politica e di mantenere sui temi etici una linea indipendente.\nIl 16 gennaio 2009 ha aderito all'appello lanciato dal Partito Radicale Transnazionale che, sull'esempio di quanto fatto negli USA dal \"comitato inaugurale\" di Barack Obama, invitava i cittadini italiani a dedicare un giorno di servizio alla propria comunit\u00e0.\nCommissione d\u2019inchiesta del Senato sul Servizio sanitario nazionale.\nDal 2008 al 2013, Marino \u00e8 presidente della Commissione d\u2019inchiesta del Senato sul Servizio sanitario nazionale, istituita con deliberazione del Senato del 30 luglio 2008.\nNel gennaio 2013, presenta la relazione finale dell'attivit\u00e0 della Commissione, che negli anni 2008-2013 \u00e8 consistita in 191 sedute plenarie, 88 riunioni dell'ufficio di presidenza e 57 sopralluoghi, gran parte dei quali effettuati a sorpresa in strutture ospedaliere e psichiatriche per verificare l'efficacia e l'efficienza delle cure.\nLe inchieste aperte nel corso di questi cinque anni sono state nove e in gran parte, secondo la Commissione, hanno evidenziato una disparit\u00e0 di trattamento e di accesso alle cure su tutto il territorio nazionale e, in alcuni casi, anche differenze sensibili all'interno di una stessa Regione: dalla salute mentale alle persone affette da gravi forme di disabilit\u00e0; dalle cure oncologiche fino all'assistenza prestata nelle strutture socio-sanitarie per il ricovero e l'assistenza degli anziani oppure l'implementazione delle terapie per il dolore.\nL\u2019inchiesta sulla morte di Stefano Cucchi.\nIl 4 novembre 2009, la Commissione parlamentare di inchiesta sull\u2019efficacia e l\u2019efficienza del Servizio sanitario nazionale approva unanimemente il programma d\u2019inchiesta sull\u2019efficacia, l\u2019efficienza e l\u2019appropriatezza delle cure prestate al signor Stefano Cucchi durante il suo periodo di detenzione.\n\u00abCome ultimo atto da presidente \u2013 dichiara Marino nel 2014 \u2013 ho fatto desecretare tutti i documenti delle audizioni, perch\u00e9 volevo che fossero a disposizione della famiglia di Stefano per la ricerca della giustizia, perch\u00e9 ci sono ancora tanti dubbi e tanta ansia di scoprire la verit\u00e0\u00bb.\nLa Commissione ha successivamente ottenuto dal Ministero della Giustizia un cambiamento dei protocolli per tutte le strutture ospedaliere protette italiane, \u00abun cambiamento \u2013 ha sostenuto Marino \u2013 che fa prevalere la logica dell'assistenza su quella del carcere\u00bb.\nL\u2019inchiesta sugli ospedali psichiatrici giudiziari (OPG).\nNel luglio 2011, la Commissione d\u2019inchiesta sull\u2019efficacia e l\u2019efficienza del Servizio sanitario nazionale del Senato della Repubblica, presieduta da Ignazio Marino, nell\u2019ambito di una inchiesta organica sulla salute mentale, pubblica una relazione e un drammatico video sulle condizioni di vita e di cura all\u2019interno degli Ospedali psichiatrici giudiziari (OPG).\nLe sei strutture OPG dislocate nel territorio \u2013 Castiglione delle Stiviere, Reggio Emilia, Montelupo Fiorentino, Napoli, Aversa, Barcellona Pozzo di Gotto \u2013 sono state esaminate dalla Commissione d'inchiesta con \"blitz\" e sopralluoghi a sorpresa. Dalla relazione \u00e8 emerso che solo uno dei cinque ospedali ha dimostrato di possedere gli standard previsti dalla legge. Negli altri la situazione \u00e8 risultata molto critica. Nel testo della relazione vengono proposte alcune linee per una riforma legislativa della psichiatria giudiziaria. In diverse occasioni, Marino avanza alcune proposte per risolvere il problema degli OPG: affidare alle Asl tutti gli internati dismissibili perch\u00e9 non pericolosi; chiudere definitivamente gli ospedali psichiatrici giudiziari a rischio; aprire nuove strutture pi\u00f9 sicure e con caratteristiche igienico sanitarie adeguate, magari riconvertendo i piccoli ospedali dismessi. In seguito a tale relazione Marino ha lavorato alla stesura di alcuni articoli di legge che hanno determinato risultati concreti: grazie al lavoro della Commissione Marino, gli OPG sono stati aboliti nel 2013 e chiusi definitivamente il 31 marzo 2015, sostituiti dalle Residenze per l'esecuzione delle misure di sicurezza (REMS).\nL\u2019inchiesta sugli ospedali a rischio sismico in Italia.\nNel 2013, la Commissione d\u2019inchiesta del Senato sull'efficacia e l\u2019efficienza del SSN ha tra messo in luce le carenze strutturali di alcune strutture ospedaliere nelle aree a rischio sismico: \u00abLa mancanza di investimenti adeguati e i controlli avviati con grande ritardo \u2013 sottolinea Ignazio Marino \u2013 influiscono profondamente sulla sicurezza di strutture che dovrebbero essere un punto nevralgico proprio nella gestione dell'emergenza dopo un evento sismico\u00bb. Proprio l\u2019inchiesta avviata dopo il terremoto dell'Aquila, ha delineato \u00abun quadro nazionale che evidenzia una diffusa vetust\u00e0 delle strutture ospedaliere esistenti\u00bb. Il 75% di quelle verificate (200 su tutto il territorio nazionale) presenta \u00abcarenze gravi per terremoti molto forti\u00bb, tanto che, se si verificasse un sisma di magnitudo superiore a 6,2-6,3, tre edifici su quattro di quelli che sono stati verificati crollerebbe.\nLa candidatura alla segreteria del Partito Democratico.\nIl 23 luglio 2009 Marino annunci\u00f2 la propria candidatura alla segreteria del PD in vista delle elezioni primarie dell'ottobre successivo, con un programma incentrato sul rilancio del merito e dei diritti civili, sulla salute, la laicit\u00e0 e l'ambiente. Lo slogan scelto per la campagna elettorale fu \"Vivi il PD, cambia l'Italia\". Con il 12,5% delle preferenze, Marino giunse terzo, dietro Pier Luigi Bersani e Dario Franceschini.\nNel 2010 un'inchiesta della Procura di Bologna mise in luce, grazie a intercettazioni telefoniche, che la candidatura alle primarie del PD fu all'origine della mancata collaborazione di Marino con il Policlinico Sant'Orsola-Malpighi di Bologna: l'amministrazione del Policlinico avrebbe \"boicottato\" Marino \"per ragioni esclusivamente politiche\", in quanto \"la collaborazione di Marino con il Sant'Orsola avrebbe potuto nuocere a Bersani\". Nonostante le smentite dei medici intercettati e del Sant'Orsola, il magistrato inquirente ritenne che non ci fossero dubbi, descrivendo \"un desolante quadro di sudditanza politica delle scelte anche imprenditoriali di un'azienda ospedaliera di primaria importanza\". Tuttavia, concluse che l'inchiesta andava archiviata in quanto non si potevano registrare condotte penalmente rilevanti. Marino prese spunto da queste dichiarazioni per \"riaffermare con vigore la necessit\u00e0 che la politica si tenga fuori dalla gestione della sanit\u00e0 pubblica\".\nAlle elezioni politiche di febbraio 2013 \u00e8 stato rieletto senatore tra le file del PD nella Regione Piemonte e nella Regione Lazio. Il 18 marzo successivo ha depositato le firme per la candidatura alle primarie del centrosinistra, indette per eleggere il candidato Sindaco di Roma alle elezioni amministrative del maggio successivo, e pochi giorni dopo si dimetteva da Senatore. Il Senato ne accolse le dimissioni il 22 maggio con 179 voti favorevoli, 67 contrari e 10 astenuti. Dal 1946 Marino \u00e8 l'unico candidato alla carica di Sindaco di una citt\u00e0 che, essendo parlamentare al momento della candidatura, decide di dimettersi e di fatto rinunciare al seggio prima di conoscere l'esito elettorale.\nSindaco di Roma.\nNel marzo 2013 ufficializza la sua partecipazione alle primarie del centrosinistra per l'individuazione del candidato sindaco di Roma Capitale e in maggio, prima delle elezioni, si dimette da senatore. Sostenuto da una parte minoritaria del Partito Democratico, da Sinistra Ecologia Libert\u00e0 e da Rivoluzione Civile, il 7 aprile ottiene il 55% delle preferenze imponendosi sul capodelegazione del PD all'Europarlamento David Sassoli (27%) l'ex Ministro delle Comunicazioni del Governo Prodi II, il renziano Paolo Gentiloni (15%), la capogruppo di SEL in Campidoglio, Gemma Azuni (5%), l'assessore provinciale PD Patrizia Prestipino (3%) e l'avvocato appoggiato dal PSI Mattia di Tommaso (1%).\nAl primo turno delle elezioni ottiene il 42,6% dei voti contro il 30,3% del sindaco uscente di centrodestra, Gianni Alemanno. Al ballottaggio del 9 e 10 giugno si impone con il 63,9% dei voti. Viene proclamato sindaco di Roma il 12 giugno 2013 e il 26 giugno presenta la giunta composta per met\u00e0 da tecnici e nel rispetto della parit\u00e0 di genere.\nMandato.\nL'amministrazione della giunta Marino, che si \u00e8 conclusa anticipatamente in maniera clamorosa, \u00e8 stata caratterizzata da iniziative e atteggiamenti del primo cittadino di rottura con il passato che hanno polarizzato le opinioni sul suo operato. Mentre i detrattori di Marino motivano le critiche nei suoi confronti, che hanno avuto un ampio risalto sugli organi di informazione, principalmente con l'accusa di incapacit\u00e0, i suoi sostenitori affermano che le scelte politiche e amministrative che ha effettuato hanno intaccato le rendite di posizione di alcune categorie di persone, da sempre privilegiate grazie a una classe politica ignava o addirittura corrotta (come emerge dall'inchiesta Mafia Capitale) e per questo motivo il sindaco \u00e8 stato oggetto di campagne di denigrazione.\nTra le iniziative \"di rottura\" intraprese dal Sindaco Marino rientrano:\nNel 2013 si dichiara favorevole all'introduzione, a livello nazionale, del matrimonio e dell'adozione gay e accogliendo per il comune di Roma la proposta per il registro delle unioni civili voluta dalla maggioranza di centrosinistra e dal Movimento 5 Stelle. Il 18 ottobre 2014, nella sua qualit\u00e0 di ufficiale di stato civile, in una cerimonia pubblica in Campidoglio, trascrive nel registro anagrafico comunale gli atti di matrimonio esteri di sedici coppie.\nIgnazio Marino \u00e8 stato l'unico Sindaco di Roma invitato a partecipare al World Economic Forum (Davos, 22-25 Gennaio 2014). \nCircostanza importante per la citt\u00e0 di Roma perch\u00e9 Marino ha potuto avviare un network con l'amministratore delegato della Coca Cola, Muhtar Kent, con l'amministratore delegato della McKinsey, Dominic Barton, e altri leaders internazionali per avviare un programma di fundraising per l'archeologia e l'arte a Roma.\nL'8 ottobre 2015 annuncia le dimissioni dalla carica di sindaco di Roma (formalizzate il 12 ottobre successivo), commentando l'atto \"non come segnale di debolezza o addirittura di ammissione di colpa per questa squallida e manipolata polemica sulle spese di rappresentanza e i relativi scontrini\". Il 29 ottobre, anche a seguito di un sit-in dei suoi sostenitori in Piazza del Campidoglio, ritira le dimissioni da sindaco.\nIl 30 ottobre 2015, a seguito delle dimissioni di 26 consiglieri comunali (del proprio e di altri partiti) presentate contestualmente davanti ad un notaio, insieme alla propria giunta e all'assemblea stessa decade da sindaco, restando per\u00f2 ancora un giorno in carica per l'ordinaria amministrazione.\nIl 1\u00ba novembre ha assunto le funzioni di commissario prefettizio di Roma Francesco Paolo Tronca, gi\u00e0 prefetto di Milano.\nGestione dei rifiuti a Roma.\nLa chiusura della discarica di Malagrotta (avvenuta nei primi 100 giorni del mandato di Ignazio Marino) \u00e8 stata accompagnata da un piano rifiuti che prevedeva l\u2019incremento della raccolta differenziata e la creazione di diversi Ecodistretti.\nIl piano, con affidamento del servizio di gestione dei rifiuti urbani e d'igiene urbana ad AMA, votato dall'Assemblea Capitolina il 25 Settembre 2015, prevedeva lo sviluppo di una raccolta differenziata efficace, economicamente sostenibile e coerente con le soluzioni industriali di chiusura del ciclo dei rifiuti, in particolare con il raggiungimento di una percentuale di raccolta differenziata pari al 55% gi\u00e0 nel 2016, 70% nel 2018 e 80% nel 2019.\nL'obiettivo era valorizzare la \"risorsa rifiuto\" ottenendo, gi\u00e0 nel 2016, 15 milioni di euro di ricavi e passare a 44 milioni di euro nel 2018 fino a 74 milioni nel 2029.\nGrazie alla collaborazione del Presidente dell'AMA, Daniele Fortini, e del Direttore Generale, Alessandro Filippi, la giunta Marino riavvi\u00f2 gli impianti di propriet\u00e0 pubblica per il trattamento delle frazioni differenziate, dopo cinque anni di fermo, e la marginalit\u00e0 positiva sul trattamento della carta.\nNel 2003 Roma produceva circa 1.662.180 tonnellate/anno di rifiuti e la quantit\u00e0 raccolta in modo differenziato era del 10,75 %. Nel 2012 la produzione di rifiuti a Roma era passata a , con circa di rifiuti raccolti in maniera differenziata: una percentuale del 25,6%. In 9 anni la percentuale di raccolta differenziata crebbe, quindi, di circa il 15%.\nNel 2013, nel momento dell'insediamento della giunta Marino, il modello di raccolta differenziata serviva a Roma appena 200.000 abitanti e con modalit\u00e0 porta a porta solo 26.000 abitanti (progetto pilota nel Municipio IV).\nDurante i mesi dell'Amministrazione Marino, dal 2013 a fine 2015, la percentuale di raccolta differenziata crebbe dal 31,1 % al 41,2% un incremento di oltre il 30% in uno periodo di tempo assai ridotto.\nIn soli due anni, quelli relativi all'Amministrazione Marino, la raccolta differenziata a Roma \u00e8 cresciuta maggiormente del valore percentuale ottenuto nei 9 anni precedenti e sono stati intercettati 370.000 abitanti medi/anno: un \"unicum\" in tutto il panorama nazionale.\nNel novembre 2015, quindi nel momento dell'allontanamento della giunta Marino, si era passati da 200.000 a circa abitanti serviti con il modello di raccolta differenziata e con modalit\u00e0 porta a porta da a circa abitanti.\nCon il 41,2 % di raccolta differenziata del 2015 raggiunto durante i 28 mesi dell'Amministrazione Marino, l'AMA proietta Roma tra le capitali europee pi\u00f9 virtuose, peraltro, queste ultime, dotate di un sistema impiantistico strutturato e funzionale che Roma non possiede: viene pressoch\u00e9 eguagliata la percentuale di Berlino al 42% e distanziate sia Londra al 34% che Vienna al 35%. Madrid e Parigi si collocano rispettivamente al 17% e al 13%.\nL'accelerazione data allo sviluppo della raccolta differenziata, durante il periodo dell'Amministrazione Marino, rappresenta un caso unico nella storia dell'azienda AMA e della citt\u00e0 di Roma.\nLa raccolta differenziata a Roma per\u00f2 rallenta durante le successive Amministrazioni straordinarie e ordinarie. Nei fatti nel 2016 e nel 2017 la crescita nella raccolta differenziata quasi si arresta.\nNel 2016 la raccolta differenziata passa dal 41,2% al 42,88%: solo 1,7% di incremento. Nel 2017, dal 42,88% al 44,33%: solo il 3,4% di incremento. Un incremento del 5,1% in due anni: meno di un quinto di quanto era stato fatto durante i 28 mesi dell'Amministrazione Marino dal 2013 al 2015.\nGli atti amministrativi.\nL'Amministrazione Marino mette in essere durante il suo mandato importanti atti per quanto riguarda la gestione dei rifiuti.\nIn particolare:\n\u2022 Delibera A.C. 1/2014 \"Anagrafe dei Rifiuti\"\n\u2022 Delibera A.C. 129/2014 \"Verso Rifiuti Zero\";\n\u2022 Delibera A.C. 51/2015 \"Linee guida per il nuovo contratto di servizi AMA\";\n\u2022 Delibera A.C. 52/2015 \"Affidamento AMA\".\n\u00c8 importante sottolineare che la delibera 52/2015 prevedeva:\nVennero inoltre previsti a Roma, dalla suddetta delibera 52/2015, votata durante l'Amministrazione Marino, diversi obiettivi in termini di raccolta differenziata. Accanto agli obiettivi di raccolta differenziata venivano anche assegnati all'azienda AMA obiettivi di valorizzazione delle frazioni raccolte, in termini di incremento dei volumi di rifiuti raccolti in modo differenziato e massimizzazione dei ritorni connessi all'immissione sul mercato delle materie seconde.\nAMA.\nGli indirizzi dell'Amministrazione Marino che si erano concretizzati nella Delibera 52/2015 delineando il piano industriale alla base dell'affidamento AMA, avevano gi\u00e0 trovato la loro espressione in interventi sviluppati dalla societ\u00e0 AMA per il rafforzamento della propria attivit\u00e0 ed il superamento dei condizionamenti a cui risultava soggetta nella gestione dei rifiuti raccolti.\nIn particolare la societ\u00e0 AMA stava procedendo sotto l\u2019impulso dell'Amministrazione Marino su tre direttrici:\nLa crescita della raccolta differenziata ha consentito di ridurre la quantit\u00e0 di rifiuto indifferenziato da trattare, fondamentale per emancipare AMA dal condizionamento dell'impiantistica privata, portandolo da 1.210.119 tonnellate del 2013 (quando si insedi\u00f2 l\u2019Amministrazione Marino) a 1.000.448 tonnellate del 2015 (al termine dei 28 mesi dell'Amministrazione Marino) con un incremento dei rifiuti differenziati da 545.637 a 700.320 tonnellate.\nInfatti, sino alla fine di ottobre 2015, si lavor\u00f2 per la messa a regime dell'impiantistica di trattamento AMA, in particolare gli impianti di Trattamento Meccanico Biologico, garantendo una significativa riduzione della dipendenza della citt\u00e0 di Roma da terzi nel trattamento dei rifiuti indifferenziati.\nLa percentuale di autonomia di AMA, durante i 28 mesi dell'Amministrazione Marino pass\u00f2 infatti dal 14% (del periodo 2008-2012) al 35 % (del periodo 2014-2015).\nA rallentare la progressione nell'acquisizione di autonomia nella gestione dei rifiuti indifferenziati ci pens\u00f2 un incendio che rese impossibile utilizzare l\u2019impianto AMA Salario da Giugno 2015 fino a Ottobre 2015 (quindi durante gli ultimi cinque mesi dei 28 mesi dell'Amministrazione Marino).\nQuesto per\u00f2 non ferm\u00f2 la volont\u00e0 dell'Amministrazione Marino di chiedere all'azienda AMA di emanciparsi dall'utilizzo dell'impiantistica di terzi e a Febbraio 2016, per la prima volta dopo tre anni, si interruppero i conferimenti al tritovaglio di propriet\u00e0 dell'Avvocato Manlio Cerroni.\nA Rocca Cencia era presente anche un impianto di Selezione del Multimateriale da Raccolta Differenziata. Questo impianto, la cui capacit\u00e0 complessiva di trattamento arriva fino a 100 tonnellate al giorno, consente la separazione delle frazioni presenti nel multimateriale raccolto in forma differenziata (imballaggi in plastica, vetro, alluminio e banda stagnata), che vengono selezionate per essere avviate alle piattaforme dei consorzi di filiera per il riciclo.\nL\u2019impianto era stato realizzato nel 2007, insieme all'impianto analogo situato sulla Laurentina e che ha una potenzialit\u00e0 di circa 70 tonnellate. Complessivamente questi impianti hanno trattato nel 2007 circa 32.000 tonnellate.\nNel 2010 l\u2019impianto di Rocca Cencia si ferma. Rimane in funzione solo quello di Laurentina ma con quantit\u00e0 trattate sostanzialmente decrescenti, tanto che nel 2013, al momento dell'insediamento dell'Amministrazione Marino, le quantit\u00e0 sono poche centinaia di tonnellate.\nIl mancato funzionamento dell'impianto di Rocca Cencia determinava un decremento di valore consistente sia per il fatto di avere un asset non utilizzato, sia perch\u00e9 il valore del multimateriale veniva sostanzialmente perduto e consegnato a terzi. Se il soggetto gestore si limita solo alla raccolta ma non si struttura sulla filiera della valorizzazione sostanzialmente sostiene solo i costi senza trarne alcun vantaggio.\nL\u2019impianto a dicembre 2014, quando l\u2019Amministrazione Marino avvi\u00f2 il cambio della leadership dell'Azienda AMA, era completamente fermo e quello che doveva essere l\u2019area di carico rifiuti da cui venivano poi avviati all\u2019impianto, era stata trasformata in un\u2019area di stoccaggio, dove venivano caricati i camion delle ditte appaltatrici che ritiravano il multimateriale per portarlo nelle piattaforme private.\nA novembre 2015, dopo l\u2019intenso lavoro dell'Amministrazione Marino con un programma serrato di interventi, l\u2019azienda AMA ripristin\u00f2 tutte le componenti attraverso una manutenzione straordinaria e con interventi di ottimizzazione e di miglioramento delle prestazioni che permisero all'impianto di ripartire.\nGli Ecodistretti.\nIl piano industriale previsto dalla delibera 52/2015 dell'Amministrazione Marino prevedeva la realizzazione di 4 Ecodistretti, ciascuno con una potenzialit\u00e0 di circa 400.000 tonnellate (in grado di gestire il totale della produzione rifiuti della citt\u00e0 di Roma) e un investimento complessivo di circa 200 milioni di euro ottenendo, grazie all\u2019effetto combinato di riduzione dei costi e incremento dei ricavi da valorizzazione, una marginalit\u00e0 incrementale di circa 80 milioni di euro per anno dalla loro entrata in esercizio a regime.\nIl piano previsto nella delibera fissava al 2016 l\u2019anno di entrata in esercizio del primo Ecodistretto, il secondo e il terzo nel 2018, e il quarto nel 2019.\nIl progetto \"Ecodistretti\" venne avviato durante i mesi dell'Amministrazione Marino partendo da Rocca Cencia.\nA Rocca Cencia era presente anche un impianto privato che tratta rifiuti speciali e un altro impianto dell'Avvocato Manlio Cerroni, il tritovaglio, dove AMA, prima dell'intervento dell'Amministrazione Marino conferiva sino a 1.200 tonnellate al giorno.\nPer avviare il progetto \"Ecodistretti\" l\u2019AMA, durante l\u2019Amministrazione Marino, fece in modo che a Rocca Cencia non arrivassero pi\u00f9 i rifiuti indifferenziati del tritovaglio. Grazie a questa azione intrapresa da AMA durante l\u2019Amministrazione Marino da febbraio 2016 \u00e8 stato possibile conferire a Rocca Cencia circa 300 camion al giorno in meno di rifiuti.\nAd aprile 2015, durante l\u2019Amministrazione Marino, l\u2019AMA in soli tre mesi di lavoro prepar\u00f2 e present\u00f2 l\u2019istanza autorizzativa per realizzare un impianto di compostaggio con digestione anaerobica dei rifiuti organici, funzionale peraltro alla gestione dei rifiuti organici raccolti in modo differenziato.\nInsieme con il comparto di trattamento del multimateriale gi\u00e0 esistente ma inutilizzato fino al 2015, questo atto avvenuto durante l\u2019Amministrazione Marino rappresentava il primo nucleo della trasformazione di Rocca Cencia: non pi\u00f9 rifiuti da rifiuti ma dai rifiuti i prodotti.\nLa realizzazione dell'ecodistretto con un investimento complessivo di oltre 50 milioni di euro avrebbe rappresentato l\u2019occasione di una riqualificazione complessiva del territorio e la possibilit\u00e0 dell'avvio di un dialogo fattivo con i cittadini e le associazioni per integrare, come nelle esperienze presenti in altre citt\u00e0 europee, l\u2019impianto e la citt\u00e0.\nPosizione attuale su Roma e su altri temi.\nNel settembre e ottobre 2018, Marino rilascia alcune interviste in cui commenta lo stato di crisi del comune di Roma, in particolare riguardo alla gestione di rifiuti e al problema delle abitazioni, e su altri temi come migrazione e integrazione, occupazione, ricerca.\nIn merito alla gestione del patrimonio culturale della citt\u00e0, Marino dichiara che Roma ha tutti i requisiti per diventare il principale polo urbano di attrazione del pianeta per la cultura, l\u2019arte e l\u2019archeologia a cielo aperto, e il motore propulsore sono gli investimenti in cultura da parte di privati.\nSi esprime contrario alla sospensione per un anno della sanzione che prevede il divieto di accesso alle scuole per i bambini non vaccinati: \u00abIl provvedimento comporta una minore efficacia del decreto sull\u2019obbligo e rischia di rendere vano lo sforzo che si \u00e8 fatto finora per assicurare le soglie necessarie per la sicurezza di tutta la popolazione\u00bb.\nDurante una manifestazione in Campidoglio nell\u2019ottobre 2018 contro le negligenze della giunta Raggi, un gruppo di cittadini invoca il ritorno di Marino.\nControversie e procedimenti giudiziari.\nIl \"Pandagate\".\nA partire da ottobre 2014 il sindaco Marino si trova al centro di una serie di polemiche riguardo alla sua autovettura che danno vita ad un caso giornalistico noto come \"Pandagate\", dal modello di auto di propriet\u00e0 del sindaco (una Fiat Panda). I media danno grande risalto alle vicende del \"Pandagate\" da quando, avendo Marino subito atti di vandalismo alla sua auto e conseguentemente accettato l\u2019indicazione del Prefetto di parcheggiarla per motivi di sicurezza presso il posto di guardia del Senato, si scatenano numerose proteste e trenta senatori di destra, guidati dal senatore Andrea Augello, chiedono e ottengono la revoca del permesso. Successivamente lo stesso senatore Andrea Augello presenta un'interrogazione parlamentare riguardo presunte violazioni della zona a traffico limitato (ZTL) da parte della Panda rossa del sindaco, senza poi pagare le relative multe, nonostante il primo cittadino - che nel caso specifico si spostava in genere in bicicletta e aveva rinunciato all'auto blu - abbia diritto a pi\u00f9 di un permesso di transito nella ZTL.\nLe indagini della procura della Repubblica di Roma, attivate da una denuncia del sindaco Marino, accertano una violazione del sistema informatico del comune e la manipolazione dei dati ai danni del sindaco (che, quindi, non solo non aveva commesso illeciti ma era parte lesa) disponendo comunque l'archiviazione del caso essendo impossibile identificare l'autore del reato perpetrato contro il Sindaco Marino.\nIl caso degli scontrini e di Imagine.\nNel settembre 2015 viene iscritto nel registro degli indagati dalla Procura di Roma a seguito di un'inchiesta aperta nei suoi confronti per presunte irregolarit\u00e0 in alcuni pagamenti a suoi collaboratori effettuati da \"Imagine\", una Onlus da lui fondata nel 2005. Poco dopo, con un esposto di Fratelli d'Italia e M5S viene contestata la legittimit\u00e0 di una parte delle spese di rappresentanza, per un ammontare di circa un migliaio di euro, che il sindaco avrebbe effettuato con la carta di credito del Comune.\nA seguito dell'esposto, che si basa sugli scontrini relativi alle spese di rappresentanza pubblicati per iniziativa dello stesso sindaco sul sito del Comune, la Procura di Roma apre un fascicolo.\nL'accusa, gravitante intorno all'ipotesi di reato di peculato, suscita polemiche alimentate anche dall'entrata in scena di ristoratori, ambasciatori, esponenti della Comunit\u00e0 di Sant'Egidio, indicati nei giustificativi prodotti dal Comune e non dal Sindaco, come commensali del Sindaco, e tutti trovatisi a smentire con una certa decisione. Ignazio Marino dichiara agli inquirenti che le spese contestate risalivano all'inizio del mandato di Sindaco e, a causa di un cambiamento organizzativo, sono state compilate dagli uffici comunali con circa un anno di ritardo, ricostruendo in base all'agenda del Sindaco i probabili impegni di rappresentanza, con firme sui giustificativi non appartenenti al Sindaco. Questo fatto viene confermato dalle indagini e dalla sentenza di assoluzione in primo grado.\nMarino, dichiarando di voler riportare l'attenzione sui problemi della citt\u00e0 e sui progetti in corso per Roma, manifesta l'intenzione di donare alla citt\u00e0, di tasca propria, i circa 20.000 euro che sarebbero stati spesi con la carta del comune, impegno che rispetta consegnando alla ragioneria del Comune un assegno dei 20.000 euro il 9 ottobre 2015.\nIl 20 giugno 2016 Marino chiede e ottiene di essere giudicato per entrambe tramite rito abbreviato. I Il procedimento lo vede imputato di peculato e falso ideologico in relazione all'utilizzo della carta di credito assegnatagli dal Comune e per truffa in relazione ai contributi della Onlus Imagine.\nIl 7 ottobre 2016 il Giudice dell'udienza preliminare del Tribunale di Roma assolve in primo grado Marino da tutte le accuse con formula piena: dall'accusa di peculato e falso perch\u00e9 \"il fatto non sussiste\" e dall'accusa di truffa perch\u00e9 \"il fatto non costituisce reato\".\nL'11 gennaio 2018 la Corte d'appello di Roma riforma parzialmente la sentenza, confermando l'assoluzione per la vicenda della Onlus Imagine ed emettendo sentenza di condanna in riferimento alle cene che sarebbero state pagate con la carta di credito del Campidoglio durante il periodo in cui era sindaco di Roma. Ignazio Marino conferma la sua innocenza rispetto a ogni accusa e il suo avvocato, il Prof. Enzo Musco, dichiara \"inesistenti\" gli elementi di colpevolezza parlando di sentenza politica annunciando il ricorso in Cassazione..\nIl 9 aprile 2019 la Corte di Cassazione annulla la sentenza di appello e assolve definitivamente Marino per la vicenda degli scontrini perch\u00e9 \"Il fatto non sussiste\".\nDiffamazione.\nLa notizia diffamante che Marino, nel 2002, sia stato costretto a dimettersi dallo University of Pittsburgh Medical Center (UPMC) dopo una controversia riguardante delle irregolarit\u00e0 nei rimborsi spese, riportata da alcuni quotidiani italiani, \u00e8 stata dichiarata dal Tribunale di Milano \"falsa\" e \"non rispondente alla verit\u00e0 fattuale\", riguardante \"un fatto non vero\". Per la pubblicazione di tale \"notizia contraria alla verit\u00e0 dei fatti e lesiva dell'immagine, reputazione e onore\" di Marino, il giudice ha condannato, a titolo riparatorio per la \"diffamazione\" subita da Marino, i giornalisti Giuliano Ferrara, Maurizio Belpietro, Mario Giordano, Vittorio Feltri, Franco Bechis, Paolo Granzotto, fra gli altri, e le testate giornalistiche \"Il Foglio\", \"Libero\", \"il Giornale\" e \"Italia Oggi\" al pagamento, a favore di Marino, di complessivi di danni, pi\u00f9 di spese legali. Poi la vicenda ha continuato ugualmente ad essere ricordata negli anni seguenti, come nell'ottobre 2015 dopo le dimissioni da sindaco di Roma; anche dal settimanale \"L'Espresso\" e da altri media ma sottolineando che Marino era stato risarcito con 102.000 euro dal momento che la notizia pubblicata venne definita dal Tribunale \"un fatto non vero\"\nIl 22 gennaio 2015 il Movimento 5 Stelle querela Marino per diffamazione, accusandolo di aver accostato il nome del M5S alla mafia. Dopo essere stato rinviato a giudizio nel febbraio 2016, il 5 giugno 2019 Marino viene assolto con formula piena dall'accusa di diffamazione\nInchieste giornalistiche.\nIl 22 Novembre 2020 la trasmissione RAI \"Report\" ha dedicato ampio spazio ad un'inchiesta sulla conclusione dell'amministrazione di Marino. Secondo quanto rivelato dalla trasmissione televisiva, uno dei comandanti dei Vigili di Roma informa il collaboratore del Sindaco Raggi Raffaele Marra che il Partito Democratico avrebbe chiesto ad alcuni Vigili di Roma di costruire notizie false come quelle relative alla Panda rossa in divieto di sosta e gli scontrini delle cene per screditare il Sindaco Marino.\nPosizioni politiche.\nBioetica.\nTestamento Biologico.\nDa sempre sostenitore dell'esigenza di una legge italiana in materia di testamento biologico, nel 2006 scrive una legge per introdurlo in Italia e nel dicembre 2008 lancia un appello online proprio su questo tema.\nNel novembre 2012, durante un\u2019iniziativa a Torino in cui partecipa insieme a Bersani, annuncia un\u2019agenda bioetica laica per il prossimo governo e si schiera contro il ddl Calabr\u00f2 sul biotestamento\nSi professa cattolico, pur prendendo le distanze dalla dottrina cattolica sulla fine della vita e promuovendo una legge che consentirebbe di rifiutare nelle disposizioni di fine vita l'idratazione e la nutrizione artificiali, e che introdurrebbe dunque anche in Italia quella che la Chiesa cattolica nel Catechismo definisce \u00abeutanasia per omissione\u00bb.\nHa partecipato a numerose trasmissioni televisive sull'argomento, tra cui \"Porta a Porta\", in cui ha citato a supporto delle sue convinzioni un passo del Catechismo e una lettera che l'allora cardinale segretario di stato Jean-Marie Villot, a nome di papa Paolo VI, ha inviato il 3 ottobre 1970 al segretario generale della FIAMC. La lettera che, secondo Marino, consentirebbe di sospendere l'idratazione e la nutrizione artificiale nei pazienti in stato vegetativo recita:\nSecondo alcuni l'interpretazione delle parole del Pontefice data da Marino contrapporrebbe Paolo VI ai papi successivi, che hanno condannato la sospensione dell'idratazione e della nutrizione artificiale in quanto grave violazione della Legge di Dio.\nIl 7 marzo 2009 Gian Luigi Gigli (un medico, presidente emerito della FIAMC, che in quelle settimane si era candidato alle elezioni europee del 2009 sotto le insegne dell'Unione di Centro, come capolista nel Nord-Est) \u00e8 intervenuto su Avvenire \u2014 il quotidiano della Cei \u2014 per spiegare il senso dei termini tecnici usati dal cardinal Villot \u2014 autore dell'intervento tramite il quale Paolo VI inviava i saluti alla FIAMC \u2014 e che, secondo Gigli, Marino avrebbe distorto finendo per far passare lo stesso Paolo VI come fautore dell'eutanasia per omissione, anzich\u00e9 contrario all'ostinazione terapeutica nei confronti dei malati terminali. In particolare, secondo Gigli, il Sen. Marino avrebbe omesso di spiegare che la \"rianimazione vegetativa\" \u00e8 la rianimazione delle funzioni vegetative cardiaca e respiratoria, e quindi non si riferisce ai pazienti in stato vegetativo, che non ne hanno alcun bisogno non necessitando di ventilatori o di supporti cardiocircolatori per vivere.\nMarino sostiene inoltre che il prolungamento delle funzioni vitali dei pazienti attualmente in stato vegetativo \u2014 che sono nutriti e idratati \u2014 si chiami \"accanimento terapeutico\" e che sia lecito interromperlo in quanto a suo giudizio, salvo particolari eccezioni, rientrerebbe tra quelle procedure mediche straordinarie e sproporzionate che anche il Catechismo consente di sospendere.\nIl 29 maggio 2009, Federico Orlando, su Europa, ha ripreso le argomentazioni di Marino, supportate a suo giudizio dall'osservazione che in Svizzera il testamento biologico \u00e8 diventato legge senza opposizione della Chiesa e dalla sua interpretazione delle \"Disposizioni sanitarie del paziente cristiano\" emanate dalla Chiesa cattolica in Germania.\nDerogabilit\u00e0 dell'anonimato tra donatore e ricevente nella fase successiva ai trapianti d\u2019organo.\nDerogabilit\u00e0 dell'anonimato tra donatore e ricevente nella fase successiva ai trapianti d\u2019organo\nMarino si \u00e8 pi\u00f9 volte espresso a favore della derogabilit\u00e0 dell'anonimato tra donatore e ricevente nella fase successiva ai trapianti d\u2019organo, quando sussista un forte reciproco desiderio e un apposito accordo informato tra le parti.\nDurante il suo mandato da Sindaco di Roma, ha dedicato una piazza a Nicholas Green, il bambino americano assassinato da alcuni malviventi in un tentativo di rapina nel 1994 durante un viaggio di piacere in Italia.\nRicerca su cellule staminali.\nTra le grandi questioni di bioetica, il dibattito sull\u2019utilizzo delle cellule staminali embrionali per la ricerca e la cura delle malattie, o sulla natura stessa dell'embrione umano, \u00e8 un argomento spesso affrontato da Ignazio Marino nelle sue pubblicazioni e interventi.\nIl suo pensiero \u00e8 che sia doveroso che comunit\u00e0 scientifica, societ\u00e0 civile e religione intraprendano un dialogo costruttivo nell\u2019interesse della ricerca e delle vite che potrebbero essere salvate, al di l\u00e0 delle ideologie.\nSanit\u00e0 e medicina.\nAccesso universale alle cure sanitarie nel mondo.\nL\u2019accesso universale ai servizi sanitari nel mondo \u00e8 uno dei principali temi portati avanti da Marino nel corso degli anni e perseguito come obiettivo fondamentale per garantire l\u2019inalienabile e universale diritto alla vita e alla salute di ogni essere umano.\nMarino si definisce un promotore del concetto di salute in tutte le politiche, ovvero dell'importanza che ogni nostra azione pu\u00f2 avere sulla salute delle persone, dalla pianificazione di grandi opere, come autostrade o aeroporti, ai piani regolatori delle citt\u00e0, alle scelte in materia di energia, agli insediamenti industriali, alle produzioni agricole e via di seguito.\nSecondo Marino, innovare in Sanit\u00e0 significa rafforzare l\u2019impianto sociale e ci\u00f2 avviene anche senza ricorrere a scoperte tecnologiche sofisticate. Il vero impatto sulla salute della popolazione del terzo millennio e, di conseguenza, sull\u2019economia e sulla forza di un paese, passa attraverso misure pi\u00f9 semplici. Per salvare vite umane e migliorare la qualit\u00e0 di vita dei cittadini serve innanzitutto promuovere la prevenzione, assicurare servizi di base capillari, regolamentare durata e modalit\u00e0 dei ricoveri, informare e comunicare con i cittadini.\nSostenibilit\u00e0, trasparenza e riconoscimento del merito in sanit\u00e0 e ricerca.\nTra le principali strade da seguire per la sostenibilit\u00e0 dei Sistemi sanitari, Ignazio Marino sostiene che efficienza e innovazione siano perseguibili attraverso la creazione di un sistema trasparente e in cui venga riconosciuto il merito.\nPer garantire il buon funzionamento delle strutture ospedaliere e dei Servizi sanitari andrebbero introdotte regole di selezione trasparenti e non aggirabili, e un sistema di valutazione basato non sulla produttivit\u00e0 tout court ma sulla qualit\u00e0 delle cure, misurabile con semplici indicatori come il tasso di sopravvivenza dei pazienti, le complicanze dopo un intervento, l\u2019incidenza delle infezioni, l\u2019appropriatezza delle terapie rispetto alla diagnosi e via di seguito.\nNell\u2019ambito della ricerca scientifica in Italia, Marino sostiene che il finanziamento pubblico \u00e8 sicuramente importante, ma non sufficiente. Le procedure devono acquisire maggiore trasparenza e i ricercatori essere messi nelle condizioni di sviluppare un carattere pi\u00f9 competitivo e uno spirito imprenditoriale.\nA tal proposito, ritiene che sia necessario riformare i criteri di assegnazione per i finanziamenti e di iniziare ad applicare trasversalmente le regole di selezione e valutazione della \"peer review.\"\nDurante il suo mandato da Senatore, Marino ha introdotto misure che potessero incrementare la trasparenza e la meritocrazia nella selezione dei progetti di ricerca da finanziare. Ha promosso due articoli nelle Leggi Finanziarie del 2006 e 2007 per destinare il 10% dei fondi nazionali per la ricerca biomedica a progetti proposti da giovani scienziati al di sotto dei quarant\u2019anni, secondo le regole internazionali della \"peer review\".\nRapporto umano tra medico e paziente.\nIgnazio Marino si \u00e8 pi\u00f9 volte espresso sull\u2019 \"essere medico\" e sulle grandi responsabilit\u00e0 che comporta l\u2019esercizio di questa professione. L\u2019importanza del dialogo e del rapporto umano tra medico e paziente \u00e8 un concetto ricorrente e riscontrabile in tutta la sua attivit\u00e0 clinica e produzione editoriale.\nSecondo Marino, il tempo guadagnato grazie alla tecnologia potrebbe essere impiegato nel dialogare con il paziente e creare quel rapporto di fiducia necessario per la cura. Spesso l\u2019elemento diagnostico pi\u00f9 importante emerge proprio dal racconto che il paziente fa del proprio malessere e del suo modo di viverlo.\nDiritti civili.\nDiritti delle coppie omosessuali.\nIl 7 giugno 2014 Marino ha presenziato al Roma Pride al fianco di altri politici (Nichi Vendola) e attivisti del movimento italiano LGBT, sostenendo la necessit\u00e0 da parte del parlamento, di legiferare nel senso di garantire uguali opportunit\u00e0 familiari e di accesso ai servizi sociali per qualsiasi cittadino senza alcuna discriminazione; si trattava della prima volta, dopo l'edizione inaugurale del 1994, che un primo cittadino di Roma partecipava a tale manifestazione (all'epoca fu Francesco Rutelli). Contestualmente ha ribadito l'impegno a riconoscere anche nella Capitale i matrimoni omosessuali celebrati fuori dall'Italia.\nIl 18 ottobre 2014, nella sua qualit\u00e0 di Ufficiale di Stato Civile, in una cerimonia pubblica in Campidoglio, trascrive nel registro anagrafico comunale gli atti di matrimonio esteri di sedici coppie formate da persone dello stesso sesso, permettendo loro di beneficiare dell'effetto certificativo ed esercitare, in Italia e all'estero, i diritti loro spettanti in base alle leggi dell'Unione Europea e i diritti e doveri del matrimonio nei Paesi in cui \u00e8 riconosciuta pienamente l'efficacia del matrimonio omosessuale. Il Ministro dell'Interno Angelino Alfano sostenne che la trascrizione fosse illegittima e chiese di annullare il provvedimento per il tramite del Prefetto. Il Consigliere Comunale di Forza Italia Marco Pomarici ha depositato un esposto sull'accaduto presso la Procura della Repubblica.\nLa sentenza nr 16957, depositata il 27 giugno 2018 dalle Sezioni Unite Civili della Suprema Corte di Cassazione, ha accolto il ricorso di due donne, Costanza e Monia, il cui matrimonio, celebrato a Barcellona e trascritto dall\u2019allora Sindaco di Roma Ignazio Marino il 18 ottobre del 2014, era stato annullato dal Viceprefetto incaricato dal Prefetto di Roma su input dell'allora Ministro dell'Interno Angelino Alfano. Di conseguenza, a quattro anni di distanza, il comportamento e le decisioni del Sindaco Marino sono state ritenute lecite dalla Suprema Corte.\nPosizione sulla cannabis.\nNel 2014 si dichiara favorevole alla legalizzazione della cannabis della cannabis per uso terapeutico o personale, nella convinzione che sia necessario attuare quanto indicato dal popolo con il Referendum del 1993.\nSecondo Marino, la legalizzazione della cannabis potrebbe essere una prima e necessaria iniziativa per sottrarre il mercato alle associazioni criminali. Oggi le norme sulla cannabis sono in evoluzione in tutto il mondo e sono molti gli esempi virtuosi di un processo di legalizzazione totale o parziale.\nMarino, da medico, sostiene che la prassi di modificare geneticamente le piante, messa in atto dai cartelli della droga negli ultimi anni, crea un prodotto potenzialmente molto pericoloso per i consumatori perch\u00e9 in grado di determinare una forte dipendenza.\nUn'altra ragione a favore della legalizzazione della cannabis \u00e8 la possibilit\u00e0 di promuovere l\u2019uso del vaporizzatore. Con una capsula inserita in un vaporizzatore si conoscono esattamente le caratteristiche chimiche e il dosaggio di ci\u00f2 che si consuma, grazie al controllo delle autorit\u00e0 sanitarie, e inoltre si previene il rischio di cancro legato alla combustione dello spinello.\nPromozione della cultura scientifica.\nIgnazio Marino ritiene che la promozione della cultura scientifica sia fondamentale per salvaguardare il benessere delle persone e che sia necessario che la scienza venga divulgata correttamente e che coinvolga sempre di pi\u00f9 i giovani.\nSecondo Marino, sono molte le ragioni per cui la scienza e la cultura scientifica oggi devono essere il pi\u00f9 possibile comprese e divulgate. Le problematiche politiche ed etiche che riguardano la scienza e la tecnologia potranno essere affrontate solo se i giovani acquisiranno una certa conoscenza, necessaria per comprendere che dalle loro azioni dipendono l\u2019equilibrio dell'ecosistema, la salute e la sopravvivenza del pianeta e delle generazioni future.\nEgli ritiene inoltre che la cultura scientifica sia molto importante perch\u00e9 rende il cittadino consapevole di se stesso, della realt\u00e0 che lo circonda e lo spinge a porsi delle domande. L\u2019osservazione del mondo con uno sguardo critico crea libert\u00e0."}
{"id": "1226363", "revid": "1784425", "url": "https://it.wikipedia.org/wiki?curid=1226363", "title": "Eleazar L\u00f3pez Contreras", "text": "Nato nelle Ande venezuelane, intraprese giovanissimo, a soli diciassette anni, la carriera militare, entrando nelle grazie del generale Juan Vicente G\u00f3mez che alcuni anni pi\u00f9 tardi sarebbe divenuto presidente del Venezuela. Non ancora quarantenne venne nominato generale e, nel 1930, Capo di stato maggiore dell'esercito. Nel 1931 G\u00f3mez gli affid\u00f2 il dicastero della \"Guerra e marina\" di cui fu titolare fino al 1935, anno della morte del suo protettore. Il 17 dicembre 1935 fu nominato Presidente del Venezuela, carica che detenne fino al 28 aprile 1941. Per sua iniziativa venne creato il \"Banco Central de Venezuela\".\nCaduto in disgrazia a seguito del colpo di Stato diretto contro l'allora Presidente Isa\u00edas Medina Angarita (18 ottobre 1945), Lopez Contreras ripar\u00f2 all'estero, prima in Colombia, poi negli Stati Uniti. Tornato in Venezuela negli anni cinquanta del Novecento, mor\u00ec, novantenne, a Caracas."}
{"id": "1226364", "revid": "287204", "url": "https://it.wikipedia.org/wiki?curid=1226364", "title": "Ducati 749", "text": "La Ducati 749 \u00e8 una moto sportiva prodotta dall'azienda motociclistica italiana Ducati dal 2002 al 2007.\nIntroduzione.\nQuesto modello \u00e8 strettamente legato alla 999, di cui conserva pressoch\u00e9 tutta la carrozzeria.\nVersioni.\nLa moto \u00e8 stata prodotta in quattro differenti versioni: "}
{"id": "1226365", "revid": "838137", "url": "https://it.wikipedia.org/wiki?curid=1226365", "title": "Rugby a 15 nel 1928", "text": "I Barbarians.\nNel 1928 la squadra ad inviti dei Barbarians ha disputato i seguenti incontri:"}
{"id": "1226366", "revid": "400694", "url": "https://it.wikipedia.org/wiki?curid=1226366", "title": "Isa\u00edas Medina Angarita", "text": "Biografia.\nNato nelle Ande venezuelane, nel 1912 si iscrisse alla Scuola militare (\"Escuela militar\") di Caracas. Nominato generale da Juan Vicente G\u00f3mez, fu ministro della \"Guerra y marina\" durante la presidenza di Eleazar L\u00f3pez Contreras. \u00c8 stato Presidente del Venezuela dal 28 aprile 1941 al 18 ottobre 1945."}
{"id": "1226369", "revid": "767487", "url": "https://it.wikipedia.org/wiki?curid=1226369", "title": "L'uomo, la bestia e la virt\u00f9 (film)", "text": "L'uomo, la bestia e la virt\u00f9 \u00e8 un film del 1953 diretto da Steno.\nIl film \u00e8 tratto dalla commedia omonima che Luigi Pirandello scrisse nel 1919, sebbene la trama finisca per discostarsi dall'opera teatrale.\nTrama.\nPaolino, maestro di una scuola elementare nei dintorni di Napoli, appare scostante e nervoso da un po' di giorni ed i suoi amici e conoscenti non si spiegano il motivo. L'uomo \u00e8 l'amante di Assunta, madre di un suo alunno e moglie del rozzo capitano Perrella, e scopre che dalla loro relazione clandestina la donna \u00e8 rimasta incinta. Paolino ed Assunta cercano il modo di nascondere l'adulterio attribuendo al capitano la paternit\u00e0 del figlio di cui Assunta \u00e8 in attesa. La cosa sembrerebbe facile, dal momento che Perrella sta rientrando dal suo ultimo viaggio, ma il capitano, a sua volta, ha un'amante e non prova pi\u00f9 alcuna attrazione per la moglie. Paolino decide quindi di architettare un piano per spingere Perrella a passare una notte d'amore con Assunta."}
{"id": "1226370", "revid": "268111", "url": "https://it.wikipedia.org/wiki?curid=1226370", "title": "Termometro a orientazione nucleare", "text": "Un termometro ad orientazione nucleare \u00e8 un termometro primario che misura la temperatura sfruttando la distribuzione angolare della direzione di emissione dei fotoni nel decadimento gamma di alcuni isotopi (di solito sono usati Co-60 e Mn-40) che dipende dalla temperatura. Infatti la direzione di emissione dei fotoni non \u00e8 isotropa e allineando i nuclei si ottiene una distribuzione che ha i massimi a 90 gradi rispetto allo spin nucleare. Il suo range di funzionamento va da circa 1 mK a 50 mK."}
{"id": "1226374", "revid": "169040", "url": "https://it.wikipedia.org/wiki?curid=1226374", "title": "Episodi di Sabrina, vita da strega (prima stagione)", "text": "La prima stagione della serie televisiva \"Sabrina, vita da strega\" \u00e8 stata trasmessa negli USA dalla ABC dal 27 settembre 1996 al 16 maggio 1997. In Italia \u00e8 stata trasmessa da Italia 1 nel 1998.\nLa strega ragazzina.\nTrama.\nSabrina, sedici anni appena compiuti, riceve dalle sue zie la notizia che ora lei \u00e8 una strega a tutti gli effetti. La ragazza \u00e8 incredula.\nDolce magia.\nTrama.\nPer farle confessare delle bugie, Sabrina offre a Libby un dolce della verit\u00e0. Ma ne mangia uno anche Jenny, che ammette di essere molto interessata ad Harvey.\nProvaci ancora Sabrina.\nTrama.\nMentre fa la baby sitter a un bimbo, Sabrina per errore lo trasforma in un ragazzino. E presa dal panico corre dalle zie perch\u00e9 la aiutino.\nLa formula.\nTrama.\nDimenticandosi che una strega non deve intromettersi nel destino altrui, Sabrina realizza a loro insaputa i sogni di Jenny, Harvey e Pool. E combina un pasticcio.\nSosia magia.\nTrama.\nCostretta a partecipare a una riunione di famiglia mentre Harvey d\u00e0 un party, Sabrina trova la soluzione: manda alla festa un suo clone. Ma sa dire solo tre frasi!\nIl cavaliere di pasta.\nTrama.\nVisto che Harvey andr\u00e0 al ballo con Libby, Sabrina decide di disertare l'appuntamento. Ma le zie preparano per lei un perfetto 'cavaliere di pasta'.\nVesta, zia della festa.\nTrama.\nSabrina riceve la visita inaspettata di zia Vesta, residente in un mondo chiamato 'Casa del Piacere', che la invita a trascorrere un week end da lei.\nIl mago.\nTrama.\nPer attirare l'attenzione di Harvey, Sabrina diventa l'assistente del mago Joel. Ma i trucchi da lui usati falliscono miseramente e Sabrina lo fa diventare invisibile.\nScienziati per un giorno.\nTrama.\nStufa d'essere presa in giro da Libby, Sabrina la trasforma in una insopportabile secchiona. Ma Libby sfrutta la situazione a suo vantaggio.\nVittoria agrodolce.\nTrama.\nPer fare colpo su Harvey, Sabrina usa i suoi poteri magici per diventare in un lampo, e sotto gli occhi allibiti di Pool, una campionessa di Kung Fu.\nGatto... ci cova !\nTrama.\nSalem, il gatto di Sabrina, scappa di casa infilandosi nel suo zainetto. Sabrina finge di non essere preoccupata, ma poi organizza una battuta per ritrovarlo."}
{"id": "1226376", "revid": "122183646", "url": "https://it.wikipedia.org/wiki?curid=1226376", "title": "Episodi di Sabrina, vita da strega (seconda stagione)", "text": "La seconda stagione della serie televisiva \"Sabrina, vita da strega\" fu trasmessa negli USA, dall'ABC tra il 26 settembre 1997 e il 15 maggio 1998. Fu trasmessa in Italia, su Italia 1, nel 1998\nL'episodio \"La palla del tempo\" fa parte di un crossover realizzato nel 1997 dalla ABC; cos\u00ec la storia parte nell'episodio di \"Sabrina, vita da strega\", continua in \"Crescere, che fatica!\" (\"The Witches of Pennbrook\", 5\u00d705), per poi approdare in \"Un angelo poco... custode\" (\"One Dog Night\", 1\u00d707) e per concludersi nella serie inedita in Italia \"You wish!\" (\"Genie Without a Cause\", 1\u00d707). \nL'inferno di Dante.\nCostretti ad uscire con altri, Sabrina e Harvey cercano di rimediare con un doppio appuntamento, ma il ragazzo con cui esce Sabrina, Dante, \u00e8 uno stregone che non \u00e8 mai stata nel regno mortale prima e ha un atteggiamento pessimo al riguardo, con sfortunate conseguenze per Harvey e la ragazza che ha portato all'appuntamento, Jean.\nNel frattempo, Hilda si busca una malattia magica, che fa s\u00ec che tutto ci\u00f2 che dice venga preso alla lettera e si avveri, facendo diventare Davy Jones dei Monkees ospite a casa loro."}
{"id": "1226377", "revid": "121112661", "url": "https://it.wikipedia.org/wiki?curid=1226377", "title": "Tristezza (Matisse)", "text": "\"La tristezza del re\" \u00e8 un dipinto (292x386 cm) realizzato nel 1952 dal pittore francese Henri Matisse.\nConservata nel Centre Pompidou di Parigi, questa \u00e8 la pi\u00f9 ampia opera pittorica di Matisse, una specie di testamento.\nIl dipinto \u00e8 pieno di simboli e metafore. Il re afflitto \u00e8 lui con una chitarra in mano, simbolo della musica che caratterizza sempre i suoi dipinti."}
{"id": "1226379", "revid": "287204", "url": "https://it.wikipedia.org/wiki?curid=1226379", "title": "Tour della Nazionale di rugby a 15 della Nuova Zelanda 1928", "text": "Nel 1928 gli All Blacks visitano per alcuni mesi il Sudafrica e la Rhodesia per uno dei pi\u00f9 celebri dei loro \"tour\".\nBilancio (tra parentesi i test ufficiali).\nIl Bilancio per i test con il sar\u00e0 di pareggio con due vittorie a testa\nRisultati.\n "}
{"id": "1226380", "revid": "287204", "url": "https://it.wikipedia.org/wiki?curid=1226380", "title": "Episodi di Sabrina, vita da strega (terza stagione)", "text": "La terza stagione della serie televisiva \"Sabrina, vita da strega\" fu trasmessa negli USA dalla ABC tra il 25 settembre 1998 e il 21 maggio 1999. Fu trasmessa in Italia, su Italia 1, nel 2001\nCattivi pensieri.\nIl signor Kraft incarica la classe di Sabrina di formare delle coppie che dovranno fingere di essere sposate. Sabrina e Harvey cercano di essere accoppiati, ma Libby ottiene di essere lei la compagna di Harvey, mentre Sabrina si ritrova accoppiata con Gordie . Libby, ovviamente, ne approfitta rubare Harvey a Sabrina che diventa gelosa e chiama una spia dall'Altro Regno per tenere d'occhio la coppia. La spia si rivela essere Roland , che fa tutto il possibile per far credere a Sabrina che Harvey la stia tradendo.\nNel frattempo, Hilda diventa gelosa quando la relazione di Zelda e Kraft inizia a diventare seria."}
{"id": "1226381", "revid": "124123", "url": "https://it.wikipedia.org/wiki?curid=1226381", "title": "Marco Valerio Massimiano", "text": "Biografia.\nOriginario di Poetovio (Ptuj, in Slovenia), era comandante dell'ala I \"Ulpia contariorum\" ad \"Arrabona\" (odierna Gy\u0151r); divenne comandante della flotta sul Danubio e gli fu affidato il compito di proteggere gli approvvigionamenti degli eserciti di Pannonia.\nUccise di sua mano Valao, capo dei Naristi nel corso delle guerre marcomanniche (anni 172-173), e venne posto a capo di un contingente di Marcomanni, Quadi e Naristi quando accompagn\u00f2 Marco Aurelio in Oriente dopo la sollevazione di Avidio Cassio nel 175.\nFu procuratore della Mesia inferiore, ottenne di essere ammesso in Senato attorno al 178.\nPartecip\u00f2 alla seconda spedizione germanica di Marco Aurelio, ricevendo il comando di \"vexillationes\" della Legio I \"Adiutrux\" e della II \"Adiutrux\", e stabilendosi al termine della guerra a \"Leugaricio\" in Marcomannia (179). In seguito fu anche \"legatus legionis\" della III \"Augusta\" in Africa proconsolare.\nOttenne, infine, il consolato nel 185 circa."}
{"id": "1226383", "revid": "7", "url": "https://it.wikipedia.org/wiki?curid=1226383", "title": "Finding Nemo", "text": ""}
{"id": "1226384", "revid": "439868", "url": "https://it.wikipedia.org/wiki?curid=1226384", "title": "Rio Santa Lucia", "text": "Il rio Santa Lucia \u00e8 un corso d'acqua a regime torrentizio della Sardegna meridionale che raccoglie le acque di deflusso del versante orientale dei monti del Sulcis.\nIl torrente, che nel tratto montano prende il nome di Gutturu Mannu, nasce nel cuore dei monti del Sulcis, attraversa una stretta valle (gola di Gutturu Mannu) proseguendo in direzione nordest e fuoriesce nel cono di deiezione da cui ha inizio la piana alluvionale di Capoterra, in localit\u00e0 Santa Lucia, dopo la confluenza del rio Guttureddu e del rio Gutturu Mannu. Dalla confluenza di questi due rami il torrente prende il nome di rio Santa Lucia e prosegue in direzione sud-sudest, fino a sfociare nello stagno di Capoterra, il pi\u00f9 meridionale del complesso di lagune e stagni costieri che compongono lo stagno di Cagliari.\nAffluenti.\nRio Gutturu Mannu.\n\u00c8 il principale affluente, di cui il Santa Lucia rappresenta la naturale prosecuzione. Si forma dalla confluenza di quattro rivi che nascono rispettivamente dalle pendici meridionali di monte Is Caravius (1116\u00a0m), dal versante nordorientale di S'Arcu 'e su Schisorgiu (473\u00a0m) e dalle pendici settentrionali del complesso di creste che si estendono dal monte Mannu (716\u00a0m) al monte Is Pauceris Mannu (720\u00a0m).\nAttraversa, con un percorso sinuoso, una stretta valle in direzione nordest raccogliendo le acque di impluvio che formano brevi torrenti temporanei in occasione di grandi piogge e si congiunge a nord con il rio Guttureddu formando il rio Santa Lucia. Il fondo valle giace ad una quota che declina dai 220 metri s.l.m., in localit\u00e0 Is Pauceris, ai 60\u00a0m s.l.m. in localit\u00e0 Santa Lucia.\nRio Guttureddu.\n\u00c8 il secondo affluente in ordine di importanza. Ha le sorgenti sul versante orientale del monte Lattias (1086\u00a0m) e si forma in gran parte raccogliendo le acque di compluvio dei versanti orientali della cresta che congiunge il monte Lattias al monte Genna Strinta (856\u00a0m).\nCon un percorso sinuoso si dirige in direzione nordest, parallelamente al rio Gutturu Mannu, attraversando una stretta valle racchiusa da due creste collinari le cui vette pi\u00f9 alte raggiungono 5-600 metri. Quella meridionale separa la valle del Guttureddu dalla gola di Gutturu Mannu. Nel tratto settentrionale, in localit\u00e0 Sa Canna raccoglie le acque del suo principale affluente, il rio Sa Canna, e dopo pochi chilometri confluisce nel rio Gutturu Mannu in localit\u00e0 Santa Lucia.\nIl fondo valle del Guttureddu giace ad una quota che declina dai 320\u00a0m s.l.m. della localit\u00e0 Pardu Melis ai 100\u00a0m s.l.m. della localit\u00e0 Sa Canna, fino ai 60\u00a0m della localit\u00e0 Santa Lucia.\nRio Sa Canna.\n\u00c8 il ramo pi\u00f9 settentrionale del bacino imbrifero del Santa Lucia, affluente di sinistra del Rio Guttureddu. Ha le sorgenti nel versante meridionale del monte Arcosu (948\u00a0m) e raccoglie le acque di compluvio del versante orientale delle creste che congiungono il monte Arcosu con il monte Genna Strinta.\nPercorre una gola tortuosa, in gran parte scavata su roccia granitoide rosa, che si ricongiunge in localit\u00e0 Sa Canna alla valle del Guttureddu."}
{"id": "1226385", "revid": "104265", "url": "https://it.wikipedia.org/wiki?curid=1226385", "title": "Episodi di Sabrina, vita da strega (quarta stagione)", "text": "La quarta stagione della serie televisiva \"Sabrina, vita da strega\" fu trasmessa negli USA dall'ABC tra il 24 settembre 1999 e il 5 maggio 2000. Fu trasmessa in Italia, su Italia 1, nel 2000. \u00c8 l'ultima stagione ad andare in onda sull'ABC."}
{"id": "1226389", "revid": "124771623", "url": "https://it.wikipedia.org/wiki?curid=1226389", "title": "Episodi di Sabrina, vita da strega (quinta stagione)", "text": "La quinta stagione della serie televisiva \"Sabrina, vita da strega\" fu trasmessa in USA, da WB tra il 22 settembre 2000 e il 18 maggio 2001. Da questa stagione la serie trasloca sulla WB. Fu trasmessa in Italia, su Italia 1, dal 24 settembre al 23 ottobre 2001. L'episodio \"Amanda (Witchright Hall)\" doveva fungere da episodio pilota per il primo spin-off della serie; avrebbe riguardato stata la vita di Amanda (Emily Hart), ormai adolescente, alla Casa della strega: una specie di riformatorio per streghe problematiche. Nel cast della serie, oltre a Emily (la sorella di Melissa) erano previsti Charles Shaughnessy e Jane Sibbett nei ruoli di James Hexton e Robin Davi (i direttori del riformatorio), Thad Luckinbill e Charmaine De Grate nei ruoli di due compagni di Amanda, Sean e Haley, ed infine Blake Clark come voce del cane parlante Phil. In Italia Italia 1 ha fatto confusione e ha invertito i titoli agli ultimi 2 episodi di questa quinta stagione per cui troviamo l'episodio \"Sabrina Got Spirit\" che nella messa in onda italiana presenta il titolo \"Finalmente amore!\".\nPioggia di meteore.\nSabrina va in un luna park dell'Altro Regno per stare lontana dai suoi compagni di stanza, che stanno approfittando della sua natura gentile, ma mentre \u00e8 l\u00ec, incontra Katrina , la sua gemella cattiva, che sta svolgendo servizi socialmente utili al luna park, per abbassare la durata del suo periodo in carcere. \nKatrina scambia il suo passaporto con quello di Sabrina e prende il suo posto nel regno dei mortali, mentre Sabrina finisce in prigione al posto suo. Katrin pu\u00f2 ora sfogare la sua natura malvagia sulle zie e gli amici di Sabrina, facendo ricadere la colpa su di lei. Per fortuna Sabrina riesce a mandare un messaggio alle zie e a farsi liberare.\nPronto soccorso d'amore.\nCon l'avvicinarsi del giorno di San Valentino, Sabrina inizia a sentirsi un po' amareggiata per il fatto che non ha un appuntamento da quando Josh sta uscendo con Morgan. Quest'ultima decide di mettere Sabrina con un ragazzo della sua classe di filosofia in modo che possano andare a un doppio appuntamento con Morgan e Josh.\nTuttavia, la serata si rivela piena di sorprese quando Sabrina scopre che Josh ha intenzione di lasciare Morgan a causa del suo atteggiamento.\nDopo la loro brutta rottura a cena, Sabrina usa la magia per rimettere insieme la coppia, ma il suo appuntamento con Kevin ne risente.\nUna volta sistemate le cose, Zelda usa la sua magia per riportare la nipote al ristorante e compete con Hilda su chi avr\u00e0 il migliore San Valentino. Zelda andr\u00e0 ad un appuntamento con il postino.\nRoxie e Miles rimangono soli a casa, e Sabrina lancia un incantesimo per far s\u00ec che vivano una notte di selvaggia passione.\nSabrina la Musa.\nDopo che Kevin si esibisce alla caffetteria, sorprende Sabrina con la notizia che \u00e8 lei che lo ispira a scrivere musica sulla vita e sul loro amore e la strega inizia a sentire la pressione di essere la sua musa 24 ore al giorno.\nQuando alla fine Kevin si trova in un brutto caso di blocco dello scrittore, Sabrina si rivolge alle muse greche per scoprire come pu\u00f2 ispirarlo a continuare a scrivere la sua musica. Quando i loro consigli non funzionano come previsto, Sabrina e Kevin si lasciano. Tuttavia, dopo che lui ha letto tutti gli articoli di Sabrina e le ha portato un regalo speciale mentre \u00e8 al lavoro per scusarsi, la coppia si rimette insieme.\nNel frattempo, Hilda e Zelda scoprono che un vecchio amico \u00e8 morto nell'Altro Regno, decidono di fare un viaggio speciale per vedere come sar\u00e0 la vita oltre la morte.\nHilda scopre cos\u00ec che la vita dopo la morte \u00e8 tutto ci\u00f2 che ha sempre sognato mentre per Zelda \u00e8 un incubo.\nI favolosi anni '60.\nLa prima vacanza primaverile come universitaria di Sabrina peggiora quando le sue zie chiedono all'ex idolo dei teenager Frankie Avalon di fare un incantesimo durante il viaggio e spedire Sabrina e le sue amiche in un mondo identico a quello di un film sulla spiaggia degli anni '60. Inoltre, Sabrina vede Harvey durante le vacanze e di conseguenza inizia a porsi domande sulla sua relazione con Kevin."}
{"id": "1226392", "revid": "1543377", "url": "https://it.wikipedia.org/wiki?curid=1226392", "title": "La camicetta rumena", "text": "La camicetta rumena (\"La blouse roumaine\") \u00e8 un dipinto a olio su tela (92x72 cm) realizzato nel 1940 dal pittore francese Henri Matisse.\nConservato nel Centre Pompidou di Parigi, il quadro segna una svolta in virt\u00f9 di uno stile pi\u00f9 spoglio, meno elaborato.\nLa donna \u00e8 dipinta da vicino e sembra che le maniche tocchino la tela, mentre la testa e la gonna sono \"tagliate\" dalla cornice."}
{"id": "1226395", "revid": "110009939", "url": "https://it.wikipedia.org/wiki?curid=1226395", "title": "Episodi di Sabrina, vita da strega (sesta stagione)", "text": "La sesta stagione della serie televisiva \"Sabrina, vita da strega\" fu trasmessa in USA, dalla WB tra il 5 ottobre 2001 e il 10 maggio 2002. Fu trasmessa in Italia su Italia 1, nel 2003.\nLa palla di cera.\nPensando che qualcuno la stia seguendo, Sabrina attira il suo molestatore in un'aula scolastica. \nAll'inizio Sabrina \u00e8 felice di vedere che la persona che l'ha seguita sia sua madre, ma il loro incontro trasforma Diana in una palla di cera.\nMentre Hilda e Zelda cercano di convincere il Concilio delle streghe ad annullare la condanna, Sabrina cerca di trascorrere del tempo di con la madre e accidentalmente riesce a riportarla alla normalit\u00e0, ma a condizione che non si rivedano mai pi\u00f9.\nNel frattempo, Morgan \u00e8 molto impegnata a preparare una sfilata di moda per il suo ultimo progetto di Fashion Design."}
{"id": "1226398", "revid": "110009949", "url": "https://it.wikipedia.org/wiki?curid=1226398", "title": "Episodi di Sabrina, vita da strega (settima stagione)", "text": "La settima stagione della serie televisiva \"Sabrina, vita da strega\" fu trasmessa negli USA dalla WB tra il 20 settembre 2002 e il 24 aprile 2003. Fu trasmessa in Italia, su Italia 1, dal 6 al 28 maggio 2004.\nL'episodio 7x16 \u00e8 conosciuto anche con il titolo \"La ficcanaso\" che \u00e8 anche un episodio della sesta stagione.\nFiducia in Sabrina.\nLa casa di Sabrina deve subire un controllo sui sistemi magici, e lei cerca di impedire a Roxie e Morgan di scoprirlo. Quando Roxie diventa sospettosa, Sabrina usa la sua magia per ottenere la fiducia di Roxie facendole bere una pozione magica. L'incantesimo per\u00f2 va fuori controllo e tutto il vicinato inizia a nutrire una fiducia cieca in Sabrina che diviene cieca, mentre Roxie si fida di Sabrina al punto da mettersi in pericolo di vita certa che lei la salvi. Sabrina deve dimostrare che si fida dei suoi amici per annullare l'incantesimo. Nel frattempo, Salem fa bere a Morgan l'elisir della fiducia e la rende sua schiava.\nScherzi del destino.\nQuando Sabrina salva Morgan da una caduta mortale, affronta l'ira delle dee del destino che controllano la vita delle persone, perch\u00e9 era arrivato il momento di morire per Morgan. Quando le Moire non riescono a ucciderla, decidono di prendersela con Aaron. Quest'ultimo chiede la mano a Sabrina, ma lei sospetta che le Moire lo manipolino.\nNel frattempo, dopo l'esperienza di pre-morte Morgan, decide di unirsi a Roxie per rimanere su una quercia per 24 ore in segno di protesta."}
{"id": "1226399", "revid": "125492595", "url": "https://it.wikipedia.org/wiki?curid=1226399", "title": "Windsong", "text": "Windsong \u00e8 un album di John Denver che fu pubblicato nel novembre 1975, al culmine della sua popolarit\u00e0. Tra le altre contiene il singolo Calypso.\nL'album raggiunge la prima posizione per due settimane nella Billboard 200 ed in Australia, la seconda in Olanda e la quinta in Nuova Zelanda.\nMusicisti.\nAltri musicisti:\nNote aggiuntive:\nDediche"}
{"id": "1226400", "revid": "709565", "url": "https://it.wikipedia.org/wiki?curid=1226400", "title": "Cursed", "text": "Cursed (\"maledetto\" in lingua inglese) pu\u00f2 riferirsi a:"}
{"id": "1226403", "revid": "767487", "url": "https://it.wikipedia.org/wiki?curid=1226403", "title": "Heartburn - Affari di cuore", "text": "Heartburn - Affari di cuore (\"Heartburn\") \u00e8 un film del 1986 diretto da Mike Nichols.\nIl film, semi-biografico, sceneggiato da Nora Ephron, si basa sul suo matrimonio con il giornalista Carl Bernstein; segna il debutto cinematografico dell'allora ventisettenne Kevin Spacey. In un piccolo ruolo vi recita anche la figlia di Meryl Streep, Mamie Gummer, accreditata col nome di Natalie Stern. Il ruolo di Mark Forman doveva essere interpretato da Mandy Patinkin, sostituito da Jack Nicholson dopo un solo giorno di riprese; c'\u00e8 una breve apparizione del regista Milo\u0161 Forman.\nTrama.\nA New York, i non pi\u00f9 giovanissimi giornalisti Mark Forman e Rachel Samstat si incontrano al matrimonio di un loro amico, si innamorano e poco tempo dopo si sposano. Si trasferiscono a Washington e hanno una figlia, Annie. In seguito, lei rimane nuovamente incinta e scopre, grazie a delle lettere trovate in un cassetto della camera da letto, che il marito ha una relazione con la socialista Thelma Rice. Delusa ed amareggiata, Rachel lascia Mark e si rifugia a New York a casa del padre, da poco vedovo, dove tenta di continuare la carriera giornalistica. Conserva comunque la fede matrimoniale che, per\u00f2, le viene rubata da un ladro. Poco tempo dopo, Mark si presenta sotto casa di Rachel dichiarandole di averla sempre amata e di aver lasciato definitivamente Thelma. Cos\u00ec Mark riesce a farsi perdonare da Rachel la quale torna a Washington con lui. Dapprima i due faticano a ritornare alla normalit\u00e0, ma pian piano il rapporto ricomincia a funzionare. Una sera, Rachel scopre che in realt\u00e0 Mark non ha mai lasciato Thelma, pertanto lo lascia umiliandolo davanti ad alcuni amici di famiglia tirandogli una torta in faccia. Dopodich\u00e9 se ne va di casa e parte in aereo con la piccola Annie e il nuovo bimbo per iniziare una nuova vita.\nProduzione.\nIl film \u00e8 stato prodotto dalla Paramount Pictures. Le scene sono state girate completamente negli Stati Uniti dal 19 luglio 1985 al 10 ottobre dello stesso anno, pi\u00f9 precisamente a New York (nell'omonimo stato), e ad Alexandria (Virginia). Il budget ammonta a circa $ 20.000.000.\nTagline.\nLe tagline per il film sono:\nDistribuzione.\nLa pellicola \u00e8 stata distribuita negli Stati Uniti come premiere il 22 luglio 1986 e il 25 dello stesso mese nel resto del paese; in Italia il 10 settembre dalla United International Pictures (UIP); in Francia il 29 ottobre con il nome \"La br\u00fblure\"; in Spagna il 20 novembre come \"Se acab\u00f3 el pastel\", e nel Regno Unito il 16 gennaio 1987.\nDivieto.\nIl film \u00e8 stato vietato ai minori di 11 anni in Svezia; minori di 12 anni nella Germania Ovest, Portogallo, Norvegia, e Finlandia; in Argentina \u00e8 stato invece vietato ai minori di 13 anni. Nel Per\u00f9 poterono vedere la pellicola solo i maggiori di 14 anni, mentre in Corea del Sud e in Regno Unito solo i maggiori di 15 anni. In patria invece \u00e8 stato valutato dalla Motion Picture Association of America (MPAA) \"R\" (restricted), ovvero vietato ai minori di 17 anni non accompagnati dai genitori.\nAccoglienza.\nIl film in patria nel primo week-end di apertura incassa $ 5.783.079 dopo essere stato trasmesso in 843 cinema, mentre in tutto guadagna $ 25.314.189.\nSu IMDb riceve un punteggio di 6/10, mentre su MYmovies 2.92/5.\nColonna sonora.\nLa sigla iniziale e brano ricorrente nel film \u00e8 \"Coming Around Again\" di Carly Simon del 1986."}
{"id": "1226404", "revid": "287204", "url": "https://it.wikipedia.org/wiki?curid=1226404", "title": "Ignacio Andrade", "text": "\u00c8 stato Presidente del Venezuela dal 28 febbraio 1898 al 20 ottobre 1899."}
{"id": "1226405", "revid": "177966", "url": "https://it.wikipedia.org/wiki?curid=1226405", "title": "Palazzo del Capitanio", "text": ""}
{"id": "1226408", "revid": "1318658", "url": "https://it.wikipedia.org/wiki?curid=1226408", "title": "Atala (azienda)", "text": "L'Atala \u00e8 un'azienda di biciclette che dal 2009 ha sede a Monza. Dal 2011 fa parte della multinazionale olandese Group Accell al 50%.\nStoria.\nLa \"Atala - Fabbrica di velocipedi\" viene fondata nel 1907 da Angelo Gatti, ex-dirigente della Bianchi; il marchio con lo scudetto blu e rosso viene depositato a nome della ditta Gatti &amp; Pellini con il numero 8630. Il nome della societ\u00e0 \u00e8 un omaggio al nome della madre del fondatore, Atala Naldi. Gatti sostenne fin da subito una propria squadra di ciclismo, partecipando alle prime edizioni del Giro d'Italia. Con Atala Luigi Ganna e Carlo Galetti vinsero le prime due edizioni del Giro, nel 1909 e 1910; Atala vinse anche l'inusuale competizione per squadre del 1912 grazie ai \"Quattro moschettieri\" Luigi Ganna, Giovanni Micheletto, Carlo Galetti ed Eberardo Pavesi.\nNel 1916 la Atala passa alla Soc. Artale &amp; C. e successivamente nel 1919 alla milanese S.A. Emerico Steiner che la manterr\u00e0 sino al 1938. Negli anni tra il 1924 ed il 1934 la gamma di produzione viene completata con una linea di motociclette. Nel 1938 il marchio Atala venne acquisito da Cesare Rizzato, artigiano e costruttore di telai a Padova, che gi\u00e0 dal 1921 produceva col marchio \"Ceriz\", cui si sarebbe aggiunto, dopo Atala, anche i prestigiosi \"Maino\" e \"Dei\", che negli anni sessanta animarono da leader le scene agonistiche internazionali.\nDopo la vittoria di alcuni campionati del mondo e tappe del Giro d'Italia negli anni ottanta (con la formazione Atala-Campagnolo), l'azienda ha conosciuto un periodo di crisi a causa dell'alto costo della manodopera italiana, venendo ceduta dalla famiglia Rizzato nel 2002 e formando cos\u00ec il nuovo gruppo Atala, propriet\u00e0 di un gruppo d'imprenditori milanesi e della Banca Antonveneta, e, successivamente, rilevata in turnaround da due imprenditori milanesi e da Ovadya Sarda, e poi ancora da quest'ultimo, alla multinazionale olandese Group Accell al 50%.\nAtala commercializza, ad oggi, biciclette tradizionali (road, wellness, trekking, urban style, mtb, bmx, kids), biciclette elettriche a pedalata assistita (E-Bike) e prodotti fitness.\nAttualit\u00e0.\nFa parte della multinazionale olandese Group Accell al 50%, quota cedutale nel 2011 dalla societ\u00e0 turca Bianchi Bisiklet. Dal 2009 ha sede a Monza, dove \u00e8 ubicato il magazzino cicli e ricambi che effettua spedizioni in tutta Italia. La produzione di biciclette e cyclette avviene principalmente in Italia, Turchia ed in altri paesi asiatici come pure l'importazione dalla Cina di componenti quali telai, accessori e ricambi.\nCiclomotori.\nDal 1938 al 2002 notevole fu la produzione di ciclomotori 50\u00a0cm\u00b3 cilindrate e anche alcuni modelli alimentati da motore elettrico.\nCiclomotori: Imperial, Sport, Lygie, Freccia d'Oro, Maino, Ringo, 50SL, Mirage, E3, Satan, Mexico.\nCiclomotori tipo \"Tuboni\": Califfone, Califfo, Turismo, Mini Califfo, Califfo Gi\u00f2, Uno, Green, Master, Idea, Mustaf\u00e0.\nCiclomotori Scooter: Hacker, Skeggia, Byte, Car, Vamos, Carosello, Lepton (uno scooter elettrico)"}
{"id": "1226410", "revid": "287204", "url": "https://it.wikipedia.org/wiki?curid=1226410", "title": "Herm\u00f3genes L\u00f3pez", "text": "\u00c8 stato Presidente del Venezuela dall'8 agosto 1887 al 2 luglio 1888."}
{"id": "1226411", "revid": "125956418", "url": "https://it.wikipedia.org/wiki?curid=1226411", "title": "Checco Zalone", "text": "I suoi cinque film hanno incassato complessivamente 220 milioni di euro e 4 di questi compaiono nella lista dei 10 film con maggiori incassi in Italia.\nBiografia.\nLuca Medici nasce a Capurso, comune in provincia di Bari, a ridosso dell'area metropolitana del capoluogo. Lo pseudonimo \"Checco Zalone\" deriva dall'espressione in dialetto barese \"che cozzalone!\", che significa \"che tamarro!\". Durante la sua adolescenza era molto appassionato di videogiochi e trascorreva gran parte dei pomeriggi in casa. Consegue il diploma presso il liceo scientifico Sante Simone di Conversano, in seguito si iscrive presso l'Universit\u00e0 degli Studi di Bari Aldo Moro, dove si laurea in giurisprudenza. Nel frattempo partecipa ai concorsi da viceispettore di Polizia e all'INAIL a Rimini, ma viene bocciato.\nCarriera.\n, per poi avvicinarsi ai diversi musicisti jazz pugliesi e non solo, tra cui i chitarristi Vito Ottolino, Pino Mazzarano, Leonardo Di Carlo e il batterista Ale Baldi. Esordisce nel 2004 insieme a Giacinto Lucariello e Pierluigi Morizio, con cui presenta il concorso di bellezza \"Ragazza Cinema Ok\" nei locali della Puglia.\nAppare insieme al regista barese Gennaro Nunziante in alcuni programmi di Telenorba. Proveniente dal laboratorio \"Zelig\" di Bari, raggiunge la notoriet\u00e0 quando approda nel 2005 sul palco di \"Zelig Off\" e partecipa successivamente a \"Zelig Circus\", in cui si esibisce anche nell'imitazione di Carmen Consoli e viene presentato come un cantautore napoletano.\nNell'estate del 2006, prima dell'inizio del Mondiale di Germania che sar\u00e0 poi vinto dall'Italia, compone la canzone \"Siamo una squadra fortissimi\", dedicata alla nazionale di calcio italiana. Il pezzo, trasmesso quasi per scherzo durante il programma radiofonico condotto da Ivan Zazzaroni sulle frequenze di Radio Deejay, riscuote un grande ed inaspettato successo e gli conferisce notoriet\u00e0 presso il grande pubblico.\nNell'estate del 2007, alla presentazione dei palinsesti Mediaset, si esibisce in una parodia di \"Ti regaler\u00f2 una rosa\", brano vincitore del Festival di Sanremo trasformato dal cantante demenziale in \"A me mi piace quella cosa\". Ha condotto su Italia 1 insieme con Amadeus il quiz musicale \"Canta e vinci\". Nel 2008 compone la canzone \"Cuore biancorosso\", con cui dichiara il suo amore per il , squadra di cui \u00e8 tifoso. Sempre nel 2008, canta a Zelig una parodia satirica della canzone \"A te\" di Jovanotti\". Il 3 gennaio 2009 \"Bananas\" e \"La Gazzetta dello Sport\" lanciano in edicola la collana Gazzelig, un vero e proprio successo editoriale con 138\u00a0500 pezzi venduti della prima uscita: Checco Zalone e i Mitili ignoti Live Tour.Nel mese di maggio 2009 si iniziano le riprese (effettuate tra Milano, Polignano a Mare e Roma nella scena del locale gay) del suo primo film, intitolato \"Cado dalle nubi\", per la regia di Gennaro Nunziante, prodotto dalla Taodue di Pietro Valsecchi e distribuita dalla Medusa, con uscita a novembre. Nel mese di novembre 2009 \u00e8 uscito l'album \"Cado dalle nubi\", contenente tutte le canzoni del suo film. Viene candidato ai David di Donatello 2010 per la miglior canzone, ma perde contro \"Baciami ancora\" di Jovanotti.\nSuccesso con \"Che bella giornata\"\nIl 5 gennaio 2011 \u00e8 uscito nei cinema il suo secondo film, \"Che bella giornata\", di nuovo per la regia di Gennaro Nunziante. Nel primo giorno di programmazione in Italia ha raccolto la cifra record di 2 milioni e 500\u00a0000 euro, mentre nei primi due giorni di programmazione ha incassato un totale di quasi 7 milioni di euro, superando \"Avatar\" e \"Harry Potter\". Nelle prime due settimane gli incassi del film hanno raggiunto i 31\u00a0231\u00a0984 euro, superando cos\u00ec gli incassi de \"La vita \u00e8 bella\" di Roberto Benigni secondo i dati Cinetel, ma non secondo quelli Siae. Al 31 gennaio 2011 la sua pellicola ha raggiunto i 43\u00a0475\u00a0840 euro, ottenendo cos\u00ec la seconda posizione tra i film con maggiori incassi in Italia, dopo \"Avatar\" di James Cameron, posizione poi riconquistata da \"Titanic\" (pellicola sempre di Cameron) grazie alla sua seconda uscita nei cinema nel 2012.\nLa canzone \"L'amore non ha religione,\" tratta dal film \"Che bella giornata\", ha raggiunto la posizione numero 5 della Top Digital Download stilata dalla Fimi. A maggio 2012 pubblica un nuovo singolo, intitolato \"La cacada\", basato su ritmi latinoamericani e cantato ironicamente anche in spagnolo, raggiunge il terzo posto della Classifica FIMI. L'8 febbraio 2013 ha avuto la sua prima figlia, Gaia, dalla compagna Mariangela Eboli.\nNel 2013 scrive la musica per la canzone \"Fuggi fuggi da Foggia\", canzone che fa da colonna sonora al film \"Amici come noi\" di Pio e Amedeo. L'8 ottobre 2013 all'Arena di Verona partecipa, come ospite, alla seconda serata dello spettacolo \"Gianni Morandi - Live in Arena\". Il 31 ottobre 2013 esce il suo nuovo film, intitolato \"Sole a catinelle\". Dopo soli quattro giorni di programmazione, la pellicola ha incassato ben 18,6 milioni di euro, superando il record conquistato sempre da Zalone con il precedente film del 2009. Il 4 dicembre 2013 il film \"Sole a catinelle\" incassa oltre 50 milioni di euro (precisamente 51\u00a0948\u00a0550), superando anche gli incassi italiani del film \"Titanic\". Il film inoltre vince il Biglietto d'oro come \"Film pi\u00f9 visto del 2013\".\nPer il Capodanno 2016 esce il suo film \"Quo vado?\", prodotto da Taodue di Pietro Valsecchi. Questo film diventa campione d'incassi italiano, sfiorando i sette milioni al botteghino nelle prime ventiquattr'ore. Il film chiude la corsa un incasso di oltre 65 milioni di euro, diventando cos\u00ec il film italiano di maggior successo nella storia del cinema nostrano. Il 12 gennaio 2017 \u00e8 nata la sua seconda figlia, Greta.\nIl ritorno al cinema con \"Tolo Tolo\"\nIl 1\u00ba gennaio 2020 al cinema esce il suo quinto film, \"Tolo Tolo\", che per la prima volta lo vede impegnato anche come regista. Nel primo giorno di programmazione il film incassa 8\u00a0668\u00a0926 euro, con oltre un milione di spettatori in un solo giorno, divenendo il film con il migliore incasso nella storia del cinema italiano nelle prime 24 ore. La critica in generale ha lodato il cambiamento di Luca Medici e la sua evoluzione verso temi pi\u00f9 impegnativi. Paolo Mereghetti sul \"Corriere della Sera\" e Natalia Aspesi su \"la Repubblica\" hanno parlato di un film riuscito paragonandolo (come molti altri quotidiani) alle commedie all'italiana di Alberto Sordi o di Dino Risi. Nonostante la grande attrazione mediatica il film, dopo il botto iniziale di incassi, si assesta su una media decrescente rispetto ai suoi precedenti film, concludendo la sua corsa comunque con incassi ottimi (46,2 milioni) e decisamente sopra la media degli altri film italiani.\nDurante il lockdown causato dalla pandemia di COVID-19 esce il brano \"L'immunit\u00e0 di gregge\", il cui video viene pubblicato su YouTube il 30 aprile 2020 ed \u00e8 girato insieme a Virginia Raffaele.\nIl 30 aprile 2021 esce il video del suo nuovo singolo \"La vacinada\", girato a Tiggiano nel Salento con l'attrice premio Oscar Helen Mirren.\nL'11 maggio seguente, per \"Tolo Tol\"o, dopo aver vinto il Globo d'oro come \"miglior commedia,\" riceve il David di Donatello come \"migliore canzone originale\" e il David dello spettatore mentre riceve una nomination come \"miglior regista esordiente.\"\nIl personaggio.\nChecco Zalone, apparso inizialmente su Telenorba, \u00e8 la rappresentazione stereotipata di un cantante neomelodico pugliese che si esibisce durante comunioni e matrimoni, rielaborando in chiave neomelodica tutti i generi musicali. Per stessa ammissione dell'autore, il personaggio si rif\u00e0 a quelli interpretati da Emilio Solfrizzi e Antonio Stornaiolo, rispettivamente \"Piero Scamarcio\" e \"lo Scippatore d'emozioni\", ispirato anche da esibizioni di cantanti neomelodici presenti sul palinsesto di Telenorba. Il personaggio \u00e8 caratterizzato dall'abbigliamento, consistente in una maglietta rosa attillata e un paio di jeans, e da un modo di parlare ricco di grossi errori grammaticali.\nDurante le sue apparizioni a Zelig, Checco fa intendere di essere un ex galeotto, e molto spesso racconta le sue comiche avventure presentandosi come vittima della societ\u00e0, mentre alla fine lascia intendere che stava commettendo furti, rapine, ecc. Durante gli anni il personaggio ha subito un sostanziale mutamento, specie con l'uscita dei due lungometraggi \"Cado dalle nubi\" e \"Che bella giornata\", perdendo le marcate origini pugliesi e acquisendo un accento e uno stile nettamente pi\u00f9 nazionali. Anche l'abbigliamento ne ha risentito: dall'edizione del 2009 di \"Zelig\" usa vestirsi in modo notevolmente pi\u00f9 casual, pur non perdendo riferimenti stilistici al mondo neomelodico.\nTelevisione.\nL'11 ottobre 2009 va in onda su Canale 5, in prima serata, il \"Checco Zalone Show\". Il 2 e 9 dicembre 2011, sempre in prima serata su Canale 5, Zalone va in onda con uno show dal nome \"Resto Umile World Show\". Il titolo della trasmissione si rif\u00e0 al tour 2011 \"Resto Umile World Tour\".\nL'8 ottobre 2013 prende parte a \"Gianni Morandi - Live in Arena\", evento musicale televisivo trasmesso in prima serata da Canale 5.\nPer promuovere il suo quarto film \"Quo vado?\" \u00e8 ospite esclusivamente in Rai, il 20 dicembre 2015 di Fabio Fazio in \"Che tempo che fa\" e il 27 dicembre dello stesso anno ne \"L'arena\" di Massimo Giletti.\nIl 25 settembre 2016 esce uno spot televisivo in cui Checco presta la sua immagine alla campagna per la raccolta di fondi a favore della ricerca contro la SMA, una grave malattia muscolare. Lo spot ottiene grande successo, soprattutto per il tono ironico e leggero con cui l'attore mette in evidenza le difficolt\u00e0 quotidiane dei malati e l'atteggiamento spesso intollerante o ipocrita della gente nei loro confronti.\nTorna in TV nel 2017, l'11 febbraio con un videomessaggio per Al Bano durante la finale del \"Festival di Sanremo\", e il 13 dicembre come ospite di Paolo Bonolis a \"Music\": imita Francesco Guccini e Nichi Vendola, reinterpreta le sigle di \"Holly e Benji\" e \"Kiss Me Licia\" in chiave omosessuale e omaggia Pino Daniele con \"Alleria\" e \"Je so' pazzo\". Il 12 marzo 2018 si esibisce a sorpresa come ospite durante il concerto di Zucchero Fornaciari a Bari per il \"Wanted - Un'altra storia Tour\".\nIl 13 dicembre 2019 \u00e8 ospite da Fiorello in Viva Raiplay per promuovere il film \"Tolo Tolo,\" proponendo la sua canzone \"La nostalgie de bidet.\"\nL'8 gennaio 2022 viene annunciato dall'agenzia ANSA come primo super ospite del 72\u00ba Festival di Sanremo, interamente condotto e diretto da Amadeus. Si esibisce nella seconda serata con alcuni brani, tra i tanti \"Poco ricco\" e \"Angela\". \nCuriosit\u00e0.\n\u00c8 l'autore del nuovo inno della squadra di calcio del , \"Cuore Biancorosso\".\nPersonaggi imitati.\nMolti sono i personaggi pubblici che Checco Zalone imita. Tra questi troviamo Nichi Vendola, Raffaele Fitto, Al Bano, Carmen Consoli, Jovanotti, Giuliano Sangiorgi, Vasco Rossi, Anna Tatangelo, Tiziano Ferro, Renzo Bossi, Roberto Saviano, Giovanni Allevi, Antonio Cassano, Eros Ramazzotti, Francesco Silvestre, Giusy Ferreri, Gigi D'Alessio, Gianni Celeste, Massimo Gramellini, Toni Servillo (nei panni di Jep Gambardella) e tanti altri. Durante la prima serata del suo \"Resto Umile World Show\" ha inoltre imitato il controverso personaggio di Michele Misseri, implicato nel delitto di Avetrana."}
{"id": "1226412", "revid": "44638", "url": "https://it.wikipedia.org/wiki?curid=1226412", "title": "Secretum Secretorum", "text": ""}
{"id": "1226413", "revid": "1604512", "url": "https://it.wikipedia.org/wiki?curid=1226413", "title": "Nudo (Matisse)", "text": "Nudo rosa \u00e8 un dipinto a olio su tela (66x92,5\u00a0cm) realizzato nel 1935 dal pittore francese Henri Matisse.\nNel quadro \u00e8 raffigurata una donna pi\u00f9 grande del normale, che preme contro i confini della tela.\nLa donna \u00e8 Lydia Delectorskaja, assunta come dama di compagnia della moglie del pittore, divenne assistente musa e collaboratrice di Matisse.\nConservata nel Museum of Art di Baltimora, l'opera \u00e8 firmata e datata \u201cHENRI MATISSE 35\u201d."}
{"id": "1226420", "revid": "399", "url": "https://it.wikipedia.org/wiki?curid=1226420", "title": "Marcomannia", "text": "Marcomannia era il nome che l'imperatore romano Marco Aurelio intendeva dare alla provincia che progettava di istituire al termine delle guerre marcomanniche, come ci tramanda la \"Historia Augusta\". Corrispondeva ai territori dell'attuale Slovacchia occidentale, Cechia orientale (Moravia) e Austria nord-orientale (Bassa Austria).\nTerritorio.\nIl suo territorio comprendeva l'attuale Moravia e Slovacchia, a nord del Danubio, vale a dire a nord del limes dell'impero romano, che da Vindobona (odierna Vienna) conduceva ad Aquincum (odierna Budapest). Un caposaldo dell'occupazione romana in questa regione era la zona di Mu\u0161ov (dove erano presenti \"vexillationes\" della legio X \"Gemina\") a una cinquantina di km a nord di Carnuntum (sede della legio XIV Gemina), come pure a Tren\u010d\u00edn (in Slovacchia), dove \u00e8 stata trovata un'iscrizione che celebra la vittoria di Marco Aurelio e dei 2855 soldati della legione II Adiutrix nella localit\u00e0 chiamata come \"Leugaricio\".\nPopoli antichi.\nI popoli che dovevano far parte di questa nuova provincia romana erano: i Marcomanni, i Quadi, i Naristi, i Cotini e forse Osii ed Anartii.\nStoria.\nTiberio e Maroboduo (nel 6 d.C.).\nOccupata l'intera Germania settentrionale e centrale fino all'Elba, mancava soltanto la parte meridionale, ovvero la Boemia, per completare l'opera di conquista dell'intera area germanica. Era necessario, pertanto, annettere anche il potente regno dei Marcomanni di Maroboduo. Tiberio aveva progettato tutto e nel 6 cominciava questa campagna che credeva, l'ultima.\nCon una manovra \"a tenaglia\", Senzio Saturnino avrebbe dovuto muoversi da \"Moguntiacum\" (o dalla fortezza legionaria di Marktbreit, posizionata lungo il fiume Meno) con 2-3 legioni (si trattava forse delle legioni XVII, XVIII e XIX o XVI \"Gallica\") che dovevano congiungersi all'esercito di Rezia (formato probabilmente dalla I \"Germanica\" e dalla V \"Alaudae\").\nTiberio procedeva, invece, dal fronte sud-orientale, da Carnuntum sul Danubio, con altre 4-5 legioni (VIII \"Augusta\" dalla Pannonia, XV \"Apollinaris\" e XX \"Valeria Victrix\" dall'Illirico, XXI Rapax dalla Rezia, XIII \"Gemina\", XIIII \"Gemina\" e dalla Germania Superior e un'unit\u00e0 sconosciuta), e doveva inoltrarsi prima in Moravia (dove sono state trovate tracce di un accampamento legionario a Mu\u0161ov) e poi nel cuore della Boemia, il centro del potere di Maroboduo.\nA cinque giorni prima di riunirsi, gli eserciti furono fermati dalla rivolta in Pannonia e Dalmazia.\nMarco Aurelio e la provincia di Marcomannia (?).\nUna volta liberate le province romane di Rezia, Norico e Pannonia, dopo duri e ripetuti scontri nel corso di oltre un anno di guerra (nel 170/171). Marco Aurelio decise di passare al contrattacco nel 172, penetrando in territorio germanico, risalendo i fiumi:\nFu cos\u00ec che i Romani occuparono buona parte dei territori a nord del Danubio, sottomettendo totalmente le popolazioni abitanti l'odierna Moravia e Bassa Austria (Naristi, Marcomanni e Cotini), confinanti con la provincia romana della Pannonia superiore.\nE mentre Marco stava cominciando la sua ultima campagna contro le popolazioni della piana della Tisza nel 175, giunse all'imperatore la triste notizia che Avidio Cassio, governatore di Siria, si era ribellato e autoproclamato imperatore in buona parte delle province orientali. Marco Aurelio fu costretto ad abbandonare la guerra contro gli Iazigi e le popolazioni della piana della Tisza e recarsi in Oriente per affrontare Avidio Cassio e metter fine alle sue pretese al trono.\nLa rivolta di Avidio Cassio sospendeva per la seconda volta la guerra contro le popolazioni sarmatiche e suebe. La \"Historia Augusta\" ricorda, infatti, che Marco avrebbe desiderato fare della \"Marcomannia\" e della \"Sarmatia\" due nuove province, e ci sarebbe riuscito se Avidio Cassio non si fosse ribellato. Ma forse sarebbero stati necessari pi\u00f9 anni di guerra.\nCampagne in Marcomannia nel IV secolo.\nSappiamo che nel 358, l'imperatore Costanzo II, decise di recarsi a \"Brigetio\", trasferendo l\u00ec i propri quartieri generali. Egli era intenzionato a spegnere gli ultimi focolai di guerra presso i Quadi, che si agitavano ancora nelle regioni circostanti. Il loro capo Vitrodoro, figlio del re Viduario, ed il vassallo Agilimundo, oltre ad altri nobili e notabili, che erano a capo di quei popoli, all'apparire dell'esercito nel \"cuore del loro regno\", si gettarono ai piedi dei soldati romani ed ottennero il perdono, consegnando i loro figli come ostaggi e promettendo che sarebbero rimasti fedeli ai patti.\nVenti anni pi\u00f9 tardi anche Valentiniano I (nel 375), decise di marciare in territorio nemico contro i Quadi, ponendo a capo di tutto l'esercito, il generale di origine franca, Merobaude (affiancato dal \"comes rei militaris\", Sebastiano), che sembrava avere pi\u00f9 degli altri esperienza militare.\nLe operazioni militari si protrassero fino all'autunno di quell'anno (375) e le armate romane, come era successo due secoli prima all'epoca delle guerre marcomanniche, penetrarono profondamente nel territorio dei Quadi, lungo i fiumi Nitra e Waag (o V\u00e1h) ad ovest della fortezza legionaria di \"Carnuntum\" ed a nord di quelle di \"Brigetio\" e \"Celamantia\"."}
{"id": "1226423", "revid": "1226", "url": "https://it.wikipedia.org/wiki?curid=1226423", "title": "Intonacatura", "text": ""}
{"id": "1226425", "revid": "125496039", "url": "https://it.wikipedia.org/wiki?curid=1226425", "title": "LORAN", "text": "Il LORAN (LOng RAnge Navigation, dall'inglese \"navigazione a lungo raggio\") \u00e8 un sistema di radionavigazione terrestre tramite onde radio LF (a bassa frequenza) che sfrutta l'intervallo di tempo tra i segnali ricevuti da tre o pi\u00f9 stazioni per determinare la posizione di una nave o di un aereo.\nLa versione del LORAN oggi in uso \u00e8 denominata LORAN-C, ed opera sulla banda di frequenze da 90 a 110 kHz, inclusa nella porzione LF dello spettro radio. Varie nazioni fanno uso di questo sistema, tra cui Stati Uniti d'America, Giappone e vari paesi europei. La Russia utilizza un sistema quasi identico, sulla stessa banda di frequenza, chiamato Chayka.\nAd oggi, l'uso del LORAN \u00e8 in rapido declino, a causa dell'avvento dei pi\u00f9 efficaci e precisi sistemi di posizionamento satellitare, come il GPS. Nonostante ci\u00f2, vi sono tuttora tentativi di migliorare e riabilitare il sistema.\nStoria.\nIl sistema LORAN fu sviluppato dal Dipartimento della Difesa degli Stati Uniti a partire dal sistema britannico GEE, usato durante la Seconda guerra mondiale. L'uso di sistemi di radionavigazione veniva a sostituire la navigazione astronomica in ambito aeronautico, rivoluzionando i sistemi di determinazione della posizione dei velivoli e delle navi.\nI primi LORAN avevano un raggio di circa (1000 miglia), che grazie alla propagazione favorevole, si estendevano a pi\u00f9 di (3000 miglia) nelle ore notturne, contro i circa dei sistemi GEE dell'epoca. I sistemi LORAN furono utilizzati gi\u00e0 durante la Seconda guerra mondiale e furono ampiamente sfruttati sul campo dalla US Navy e dalla Royal Navy. Successivamente, il sistema fu molto usato dalla guardia costiera statunitense.\nFu inizialmente designato \"LRN\", \"Loomis Radio Navigation\", dal nome del fisico Alfred Lee Loomis che, oltre ad aver inventato il sistema, ebbe un ruolo cruciale nell'ambito di ricerca e sviluppo militare durante la guerra.\nPrincipio di funzionamento.\nIl metodo di navigazione sfruttato dal sistema LORAN si basa sull'intervallo di tempo che intercorre tra segnali ricevuti da una coppia di radiotrasmettitori sincronizzati. L'intervallo di tempo, in condizioni ideali, \u00e8 direttamente proporzionale alla differenza delle distanze dai due trasmettitori e definisce quindi una linea di posizione iperbolica, detta linea TD (\"time delay\", ritardo di tempo), i cui fuochi sono occupati dalle due stazioni che emettono il segnale. Il LORAN fa quindi parte della famiglia di sistemi di radionavigazione iperbolici.\nSe si conoscono le posizioni delle stazioni, la posizione del ricevente deve appartenere all'iperbole corrispondente all'intervallo di tempo misurato. Per questo motivo, una sola coppia di stazioni non permette di determinare la posizione bidimensionale sugli infiniti punti dell'iperbole. \u00c8 necessario che lo stesso principio sia applicato anche su un'altra coppia di trasmettitori, che individuer\u00e0 una seconda iperbole: la posizione cercata si trover\u00e0 all'intersezione delle due distinte iperboli. Nella pratica, il sistema LORAN si si basa su sole tre stazioni, accoppiandone una per due volte.\nSistema LORAN.\nNel caso del LORAN, una stazione, detta \"master\", \u00e8 usata per entrambe le applicazioni del principio ed \u00e8 confrontata separatamente con ognuna delle due stazioni \"slave\" o \"secondarie\". Date due stazioni secondarie, la differenza di tempo (abbreviata TD, dalla designazione inglese) tra la stazione \"master\" e la prima secondaria identifica una curva, mentre la differenza di tempo tra la stazione \"master\" e l'altra secondaria identifica un'altra curva. Le due curve, spesso dette \"linee TD\", si intersecano in un punto geografico relativo alle posizioni delle tre stazioni.\nIn pratica, il sistema LORAN \u00e8 implementato mediante gruppi geografici o \"catene\" costituite da una stazione \"master\" e almeno due (ma spesso pi\u00f9) stazioni secondarie, con un determinato intervallo di ripetizione chiamato \"group repetition interval\" (\"intervallo di ripetizione del gruppo\", abbreviato GRI) e definito in microsecondi\nLa stazione \"master\" trasmette ripetutamente serie di impulsi intervallate dal GRI. Le stazioni secondarie ricevono il segnale dalla \"master\", attendono un determinato intervallo (nell'ordine dei millisecondi) chiamato \"secondary coding delay\" (\"ritardo di codifica secondaria\") prima di inviare il segnale di risposta. In una data catena, ogni \"secondary coding delay\" \u00e8 diverso per permettere di identificare la provenienza di ciascun segnale, anche se in pratica i ricevitori LORAN moderni non sfruttano questo fattore.\nLe stazioni sono sincronizzate con orologi atomici al cesio, con un errore di .\nIl sistema, a lungo raggio, consente di utilizzare rotte ortodromiche tra due punti qualsiasi, compresi nell'area di copertura.\nCatene LORAN.\nOgni catena LORAN nel mondo utilizza un GRI univoco, designato dal numero di microsecondi diviso per 10 (i ritardi GRI sono in genere multipli di 100 microsecondi). Le catene LORAN sono referenziate spesso quindi tramite il loro GRI, ad esempio \"GRI 9960\".\nA causa della natura delle curve iperboliche, \u00e8 possibile che una particolare combinazione tra una \"master\" e due secondarie definisca una griglia dove gli assi si intersecano in angoli acuti. Per un'accuratezza geografica ideale, sarebbe invece pi\u00f9 agevole lavorare in un sistema di coordinate cartesiane (dove gli assi si intersecano ad angolo retto). Quando il ricevitore si muove attraverso la zona coperta da una catena, una griglia che all'inizio \u00e8 quasi cartesiana diventa progressivamente sempre pi\u00f9 angolata; di conseguenza una o entrambe le secondarie dovrebbero essere riselezionate in modo che le linee TD si intersechino in angoli pi\u00f9 vicini ad angoli retti. Quasi ogni catena, per permettere ci\u00f2, possiede quindi da almeno tre a cinque secondarie.\nCartografia LORAN.\nLaddove la copertura LORAN sia disponibile, le carte nautiche marine includono rappresentazioni visibili delle linee TD a intervalli regolari, che coprono le acque. Per ciascuna linea \u00e8 indicato l'intervallo di tempo associato. Le linee che rappresentano un dato accoppiamento \"master-slave\" sono stampate con colori differenti.\nA causa di problemi di interferenza e propagazione sofferti dai segnali LF da elementi di terra e strutture artificiali, l'accuratezza del segnale LORAN diminuisce drasticamente nelle acque interne. Conseguentemente, le carte nautiche non inseriscono linee TD in tali aree, per evitare che ci si affidi al LORAN per la navigazione in tali aree.\nI ricevitori LORAN tradizionali visualizzano in genere l'intervallo di tempo tra ogni accoppiamento tra la \"master\" e una delle due secondarie selezionate. Il valore \u00e8 in relazione con i numeri associati alle linee TD segnati sulla carta.\nI ricevitori LORAN moderni sono in grado di visualizzare direttamente le coordinate geografiche anzich\u00e9 gli intervalli, con maggiore accuratezza e immediatezza d'uso.\nTrasmettitori e antenne.\nI trasmettitori LORAN-C operano con potenze che vanno da circa a , comparabili con le stazioni di radiodiffusione sulle onde lunghe. Molti trasmettitori LORAN-C utilizzano torri di trasmissione isolate dal terreno, con altezze tra 190 e 220 metri. Le torri sono dimensionate induttivamente e provviste di un induttore di carico. Una stazione che utilizza questo tipo di antenna \u00e8 il trasmettitore LORAN-C Rantum.\nSono usate anche torri di trasmissione senza tiranti, con altezze simili. Un esempio \u00e8 il trasmettitore LORAN-C Carolina Beach.\nI trasmettitori con potenze di uscita superiori 1000\u00a0kW utilizzano talvolta torri \"supertall\", con altezze tra le pi\u00f9 elevate per quanto riguarda le opere architettoniche.\nAltre stazioni LORAN-C ad alta potenza, come il trasmettitore LORAN-C George, utilizzano quattro antenne T montate su quattro torri con tiranti, disposte a quadrato.\nTutte le antenne LORAN-C irradiano in maniera omnidirezionale. A differenza delle stazioni di radiodiffusione in onde lunghe, le stazioni LORAN-C non possono usare antenne di riserva, dato che la loro posizione leggermente differente produrrebbe infatti linee di posizione differenti rispetto a quelle dell'antenna primaria.\nLimitazioni.\nIl sistema LORAN \u00e8 influenzato dagli effetti elettrici del tempo atmosferico, in particolare dagli effetti di alba e tramonto. Il segnale pi\u00f9 accurato \u00e8 l'onda di terra che segue la superficie terrestre, soprattutto se compie un percorso sul mare. Di notte, l'onda di cielo che si riflette sulla ionosfera compie un percorso diverso dall'onda di terra, causando un'interferenza multipercorso. L'alba e il tramonto inducono reazioni nella ionosfera, causando quindi particolari disturbi ai sistemi LORAN. Anche le tempeste magnetiche producono effetti notevoli, come su ogni altro sistema basato sulla radio.\nIl LORAN richiede la ricezione di segnali da trasmettitori sulla terraferma, quindi ha una copertura limitata alle regioni provviste di catene di stazioni. Ad ogni modo la copertura \u00e8 abbastanza buona in America settentrionale, Europa e nelle aree del Pacifico.\nSistemi LORAN.\nSono stati sviluppati vari tipi di sistemi LORAN, prima della definitiva adozione del LORAN-C, che per\u00f2 non andarono oltre lo stadio sperimentale.\nLORAN-A.\nIl LORAN-A fu usato nella guerra del Vietnam per la navigazione dei grandi aerei statunitensi (C-124, C-130, C-97, C-123, HU-16 Albatross etc.).\nUno dei comuni ricevitori da aeromobile all'epoca era il R-65/APN-9 che combinava ricevitore e monitor CRT in una singola unit\u00e0 relativamente leggera, che sostituiva le due separate del precedente APN-4. L'APN-9 e l'APN-4 erano largamente usati sulle navi da pesca negli Stati Uniti durante il secondo dopoguerra, essendo economici, accurati e reperibili facilmente.\nIl problema principale concernente l'uso nelle navi di ricevitori per aeromobile era la necessit\u00e0 di una tensione di 115\u00a0VAC a 400\u00a0Hz. Fu risolto inizialmente con l'uso di inverter meccanici, grandi, rumorosi e poco efficienti, in genere con ingresso a 28\u00a0VDC e uscita 115\u00a0VAC a 400\u00a0Hz. Negli anni sessanta alcune aziende (ad esempio Topaz e Linear Systems) lanciarono sul mercato inverter a stato solido progettati proprio per apparati LORAN-A di questo tipo, che in virt\u00f9 delle loro ridotte dimensioni e della maggiore efficienza sostituirono quasi tutti gli inverter meccanici. Successivamente, la disponibilit\u00e0 di inverter a stato solido con ingresso a 12\u00a0V permise l'utilizzo dei dispositivi LORAN-A di provenienza surplus anche in barche pi\u00f9 piccole, senza disponibilit\u00e0 di tensione a 24-28\u00a0V.\nIl LORAN-A ebbe un ruolo importante nel recupero di varie navi alla deriva, essendo esse in grado fornire un'accurata stima della posizione. Fu anche un importante aiuto di navigazione per navi che non potevano permettersi un apparato radar, in situazioni dove la mancanza di tale dispositivo era in parte compensata da un'accurata conoscenza della posizione del mezzo (es. nebbia nei porti). Il basso prezzo degli apparati di surplus (spesso sotto i 150 dollari) permise anche ai proprietari di piccole navi da pesca di dotarsi di tali dispositivi, con un notevole aumento di sicurezza. Gli apparati LORAN-A di surplus erano comuni su navi commerciali da pesca, pi\u00f9 rari sugli yacht, probabilmente a causa dell'estetica spartana.\nLa Pan American World Airlines utilizzava gli APN-9s nei primi voli con i Boeing 707. L'APN-9, surplus della seconda guerra mondiale, era decisamente datato rispetto ai moderni abitacoli del 707 ma forniva comunque un aiuto fondamentale alla navigazione. Un R-65A/APN-9 placcato in oro, omaggio per il ritiro di un ex-capitano dell'agenzia, \u00e8 oggi esposto al museo dell'Aeroporto Internazionale di San Francisco.\nIn seguito venne realizzata anche un'oscura variante del modello APN 9, identificata dalla sigla APN 9A. Secondo un manuale tecnico dell'US Air Force, che ne riporta le fotografie e gli schemi costruttivi, l'apparato era ospitato in un contenitore identico all'APN 9 ma era del tutto differente per ci\u00f2 che riguardava il pannello frontale e la circuiteria interna, esclusa la sezione a radiofrequenza. Il modello 9A era dotato di circuiti divisori di frequenza digitali realizzati con flip-flop a valvole, che consentivano di indicare i tempi di ritardo (TD) tra il segnale della stazione Master e quello della stazione Slave attraverso commutatori rotativi decimali posti sul pannello frontale. Viceversa, il modello precedente APN 9 richiedeva all'operatore un conteggio \"a vista\" degli impulsi di sincronismo dell'oscillatore al quarzo mostrati sullo schermo CRT, che andavano quindi sommati per calcolare il TD. L'APN 9A non ebbe vasta diffusione in ambito militare, se pure ne ebbe alcuna, ma la sua esistenza rappresenta un importante passo in avanti nella tecnologia dei ricevitori LORAN-A per uso non civile.\nNegli anni settanta un'azienda statunitense, la SRD Labs, commercializz\u00f2 moderni apparati LORAN-A tra cui uno completamente automatico, con la lettura digitale del TD (intervallo di tempo) sullo schermo a tubo catodico, e un tracciamento automatico che permetteva un aggiornamento continuo dei TD. Altri modelli prodotti dalla SRD richiedevano invece di allineare manualmente il segnale \"master\" ai secondari sul CRT, mantenuti poi allineati mediante la tecnica PLL e fornendo quindi il valore del TD. Tali apparati tracciavano solo una coppia di stazioni per volta, fornendo le informazioni relative quindi ad una sola linea di posizione: erano necessari due apparati per avere due TD e conseguentemente determinare la posizione rispetto alle tre stazioni.\nMolto tempo dopo l'abbandono del LORAN-A, i pescatori commerciali si riferivano ancora ai TD con la vecchia designazione. Vari apparati LORAN-C includevano infatti convertitori per i TD in modo da poter essere usati anche con le designazioni del vecchio sistema.\nLORAN Data Channel.\nIl \"LORAN Data Channel\" (dall'inglese, \"canale dati LORAN\", abbreviato LDC) \u00e8 un progetto sostenuto dalla Federal Aviation Administration e dalla United States Coast Guard per l'invio di dati a basso bitrate mediante il sistema LORAN. Le informazioni inviabili includono l'identificazione della stazione, il tempo assoluto e messaggi di correzione della posizione.\nNel 2001, sono stati inviati, mediante questo sistema, messaggi di correzione simili a quelli di tipo \"Wide Area Augmentation System\" (WAAS) del sistema GPS in un test della catena LORAN dell'Alaska. Nel novembre 2005, varie stazioni statunitensi erano attive nell'invio di messaggi di test tramite il sistema LDC.\nRecentemente, in Europa il sistema LORAN-C \u00e8 stato usato per inviare vari tipi di messaggi, tra cui segnali per il sistema GPS differenziale, mediante l'utilizzo di un metodo di trasmissione simile all'LDC, chiamato \"EUROFIX\".\nSviluppi futuri.\nL'abbandono del sistema LORAN \u00e8 gi\u00e0 stato proposto: i critici sostengono che avrebbe infatti un costo troppo elevato in relazione all'esiguo numero di utenti, oltre al fatto che il GPS sarebbe un'alternativa migliore in ogni caso.\nI fautori sostengono invece che vi siano tre vantaggi fondamentali. Innanzitutto la potenza del segnale \u00e8 elevata, quindi \u00e8 decisamente pi\u00f9 protetto da tecniche di \"radio jamming\" rispetto al GPS; in secondo luogo \u00e8 un sistema indipendente e potrebbe essere usato come riserva, mentre ad esempio, la rete GPS \u00e8 di propriet\u00e0 del Dipartimento della Difesa degli Stati Uniti che avrebbe la potenziale possibilit\u00e0 di bloccarla arbitrariamente in qualsiasi momento. Infine, i segnali LORAN possono essere combinati con il GPS per una maggiore precisione nel determinare la posizione, rispetto all'uso di uno solo dei due.\nRecentemente, sia gli enti governativi statunitensi che quelli europei hanno compiuto la decisione politica di mantenere, ed eventualmente sviluppare, la propria copertura LORAN.\nIl \"piano di radionavigazione federale\" statunitense del 2005, pubblicato nel febbraio 2006, afferma che le stazioni LORAN non saranno disattivate senza un preavviso di almeno sei mesi, e che una valutazione del sistema sar\u00e0 completata per la fine del 2006. I risultati determineranno il futuro del LORAN, almeno nel contesto USA.\nE-LORAN.\nCon la consapevolezza delle vulnerabilit\u00e0 e delle limitazioni di propagazione e ricezione del sistema GPS, \u00e8 nato un nuovo interesse per le applicazioni e lo sviluppo del LORAN.\n\u00c8 stato quindi progettato un sistema migliorato, detto \"Enhanced LORAN\", \"E-LORAN\" o \"eLoran\" che introduce sviluppi nei ricevitori e nelle caratteristiche della trasmissione, incrementando l'accuratezza e l'utilit\u00e0 del LORAN tradizionale, portandolo ad una risoluzione spaziale di 8 metri, in grado di competere con il GPS. I ricevitori E-LORAN si basano contemporaneamente sui segnali di tutte le stazioni ricevute, senza limitarsi ad un'unica catena, e sono in grado di acquisire dati fino a quaranta stazioni differenti. Tali caratteristiche lo rendono un adeguato sostituto del GPS in situazioni dove questo non sia efficace o disponibile.\nIl 31 maggio 2007, il dipartimento dei trasporti del Regno Unito, tramite le \"General Lighthouse Authorities\" (l'ente che si occupa degli aiuti alla navigazione) ha stipulato un contratto della durata di 15 anni per lo sviluppo e la fornitura di un moderno servizio E-LORAN, finalizzato a migliorare la sicurezza della vita umana in mare nei territori britannici e dell'Europa occidentale. Il contratto \u00e8 diviso in due fasi: dal 2007 al 2010 per lo sviluppo del sistema e per la definizione dell'accordo europeo sul servizio, dal 2010 al 2022 per la fornitura totalmente operativa del servizio E-LORAN. Il trasmettitore sar\u00e0 situato in Cumbria, nel Regno Unito e gestito dalla VT Communications, sezione del \"VT Group plc\".\nCatene e trasmettitori LORAN nel mondo.\nDi seguito, \u00e8 presentata una lista non esaustiva di stazioni LORAN, raggruppate per catene e suddivise in base a criteri geografici. Si noti che una stessa stazione pu\u00f2 appartenere a pi\u00f9 di una catena (in genere due)."}
{"id": "1226428", "revid": "1604866", "url": "https://it.wikipedia.org/wiki?curid=1226428", "title": "Odonomastica", "text": "L\u2019odonomastica (dal greco \"\u1f41\u03b4\u03cc\u03c2 (hod\u00f3s)\" 'via', 'strada', e \"onomastik\u00f2s\", 'atto a denominare') \u00e8 l'insieme dei nomi delle strade, piazze, e pi\u00f9 in genere, di tutte le aree di circolazione di un centro abitato e il suo studio storico-linguistico.\nAltre definizioni equivalenti sono: odonimia, onomastica urbana, onomastica stradale.\nFunzione.\nL'odonimo risponde a ineliminabili esigenze di identificazione e informazione che connettono le persone alla societ\u00e0 e al proprio territorio.\nGli odonimi dei centri urbani sono il risultato di sovrapposizioni, frutto di influenze di tipo storico-ideologico, quali l'avvicendarsi di dominazioni, di mutamenti di carattere socio-economico e di mode. Gli odonimi, dunque, al pari di tutti gli altri nomi propri, sono strumenti che permettono di leggere e interpretare la realt\u00e0, la societ\u00e0 che li ha visti nascere.\nLa struttura odonomastica in una citt\u00e0 pu\u00f2 essere percepita nel suo complesso come un ritratto della situazione geografica, economica, culturale e sociale di un determinato periodo, fornendo al tempo stesso un quadro degli orientamenti seguiti dalle autorit\u00e0 e in particolare dalle amministrazioni comunali (Giunta e Consiglio comunale) che hanno la competenza a denominare le aree pubbliche."}
{"id": "1226430", "revid": "1318658", "url": "https://it.wikipedia.org/wiki?curid=1226430", "title": "Torneo Benefico Lombardo 1944-1945", "text": "Il Torneo Benefico Lombardo (o pi\u00f9 semplicemente Torneo Lombardo), disputato fra il 31 dicembre 1944 e l'8 luglio 1945, vide la partecipazione delle pi\u00f9 importanti squadre calcistiche lombarde dell'epoca, alle quali si aggiunse il club piemontese del Novara. A causa della guerra in atto, infatti, il campionato italiano di calcio era stato annullato.\nIl torneo ebbe uno svolgimento particolarmente travagliato, sia per gli eventi bellici e postbellici, sia per i numerosi rinvii dovuti alle nevicate invernali, sia per il ritiro di Gallaratese e al termine del girone di andata. In seguito a questo doppio ritiro, il Direttorio 2\u00aa Zona (Lombardia), a cui era demandata la gestione del torneo, decise di ridefinire il calendario, che perci\u00f2 non si presenta con andata e ritorno simmetrici.\nDopo il predominio del Novara durante i primi mesi del torneo, nel girone di ritorno si ebbe la rimonta del , che si laure\u00f2 campione lombardo, sconfiggendo il Novara per 2-1 nella partita decisiva, giocata al Sinigaglia il 29 giugno 1945."}
{"id": "1226433", "revid": "1924342", "url": "https://it.wikipedia.org/wiki?curid=1226433", "title": "Beyond the Sea (Bobby Darin)", "text": "Beyond the Sea \u00e8 la versione in lingua inglese della canzone La Mer composta nel 1943 dal fantasista francese Charles Trenet e da L\u00e9o Chauliac durante un viaggio in treno fra Narbonne e Carcassonne.\nIl brano fu poi inciso da Trenet e lanciato sul mercato discografico internazionale nel 1946. Secondo gli storici della musica occorsero a Trenet e a Chauliac soltanto una ventina di minuti per comporre quello che era destinato a diventare un successo mondiale della musica leggera.\nIl testo in inglese \u00e8 di Jack Lawrence: scritto in maniera originale, non ha alcun riferimento semantico con quello del corrispettivo brano in lingua francese.\nA parere di taluni critici, mentre il testo di \"Le Mer\" \u00e8 suggestivo per le evocazioni poetiche che racchiude in s\u00e9, ricche di crepuscolari riflessioni sulla vita e sul sentimento amoroso in senso universale, la versione in lingua inglese appare come un, peraltro riuscito, tentativo di confezionare una canzone di puro sentimentalismo. Il \"refrain\" ruota attorno alle aspettative di un innamorato che, guardando al di l\u00e0 del mare (\"beyond the sea\", appunto), spera di incontrare un giorno la ragazza del cuore \"in grado di non farlo salpare pi\u00f9\".\nIl brano ha avuto oltre quattrocento versioni ma \u00e8 soprattutto nell'incisione del cantante italo-statunitense Bobby Darin che ha raggiunto negli anni sessanta il successo internazionale.\nStandard senza tempo.\nGrazie anche a puntuali arrangiamenti orchestrali, \"Beyond the Sea\" \u00e8 diventata in breve tempo uno standard musicale, un vero e proprio \"evergreen\" sul quale hanno puntato molte \"chance\" numerosi cantanti che si sono cimentati nelle numerose \"cover\". La versione di Darin rimane tuttavia quella maggiormente conosciuta.\nIl brano ha avuto una rinnovata popolarit\u00e0 - tanto da essere spesso inserito come commento sonoro in spot pubblicitari - nella colonna sonora della serie televisiva \"Lost\". In quella circostanza il motivo era cantato dall'attrice Maggie Grace che impersonava il personaggio \"Shannon Rutherford\".\nNel cinema.\nLa canzone incisa da Darin nel 1960 e lanciata in numerosi \"show\" per la televisione deve molto della sua popolarit\u00e0 soprattutto al fatto di essere stata utilizzata in maniera massiccia dal cinema.\nQuesta canzone ha dato il titolo ad uno specifico biopic (appunto, \"Beyond the Sea\"). Diretto ed interpretato da Kevin Spacey, il film narra della vita di Bobby Darin, il cantante che ha portato il brano alla notoriet\u00e0. Spacey stesso canta \"Beyond the Sea\" nella sequenza del matrimonio di Darin con l'attrice e cantante Sandra Dee.\nUgualmente, nella serie televisiva \"American Dreams\", Duncan Sheik esegue il brano interpretando appunto il ruolo di Darin.\nMa altri sono i film o telefilm che hanno utilizzato questo brano, spesso ricorrendo alla versione di Darin ma in alcuni casi a quelle di altri interpreti oppure a registrazioni originali effettuate appositamente per la circostanza.\nFra i film o spettacoli televisivi che includono la versione di Darin vi sono \"Apollo 13\", \"Austin Powers in Goldmember\", \"Quei bravi ragazzi\", \"Black Rain\" e \"The X-Files\", mentre una parte di questa registrazione accompagna l'ammaraggio di Alan Shepard e del suo Freedom 7 nel primo episodio della mini-serie televisiva HBO del 1998 \"From the Earth to the Moon\".\nLa famosa versione della canzone interpretata da Robbie Williams \u00e8 stata usata nei titoli di coda del film della Pixar \"Alla ricerca di Nemo\".\nNella pubblicit\u00e0.\nNel 2005 \"Beyond the Sea\" \u00e8 stata utilizzata negli Stati Uniti per commentare musicalmente la campagna pubblicitaria della Carnival Cruise Lines e nel 2007, in Italia, quella della casa automobilistica Citro\u00ebn.\nNei videogiochi.\nLa canzone di Darin \u00e8 stata inclusa anche nella colonna sonora di BioShock, videogioco per PC, Xbox360 e PlayStation 3 uscito nel 2007"}
{"id": "1226434", "revid": "287204", "url": "https://it.wikipedia.org/wiki?curid=1226434", "title": "Legnano (azienda)", "text": "La Legnano \u00e8 stata una delle pi\u00f9 importanti case produttrici di biciclette in Italia, nota anche per aver avuto per lungo tempo una squadra sportiva ciclistica di successo, l'omonima Legnano. Fu anche costruttrice di motociclette dal 1953 al 1979. Dal 2012 il marchio \"Legnano\" viene gestito dall'azienda \"Cicli Esperia\" di Cavarzere.\nStoria.\nLe origini.\nLe origini della Legnano sono controverse. Il primo nucleo dell'azienda sarebbe nato nel 1902, quando Vittorio Rossi cominci\u00f2 a fabbricare biciclette con marchio \"Lignon\" nella propria officina meccanica. Poco dopo una bicicletta \"Lignon\" sal\u00ec sul gradino pi\u00f9 alto del podio alla \"Coppa Val di Taro\".\nL'azienda fondata da Vittorio Rossi, la \"Soc. An. Vittorio Rossi &amp; C.\", fu in seguito acquisita da Emilio Bozzi, un imprenditore milanese attivo nella componentistica di biciclette che aveva rilevato altri marchi ciclistici e che, sempre nel 1902, aveva fondando a Milano la \"Emilio Bozzi &amp; C\" con l'obiettivo di produrre, questa volta, biciclette complete. Il marchio utilizzato da Emilio Bozzi per le sue biciclette era \"Aurora\".\nLa Wolsit.\nLa Franco Tosi nel 1907 ottenne la licenza di costruire in Italia biciclette Wolseley: da questo accordo, nacque la Wolsit (contrazione di \"\"Wols\"eley \"It\"aliana\"). All'affare partecip\u00f2 anche Emilio Bozzi, che instaur\u00f2 una joint venture con la Franco Tosi per la commercializzazione di biciclette Wolsit in Italia, di cui aveva l'esclusiva.\nGli stabilimenti produttivi Wolsit vennero impiantati in via XX Settembre a Legnano, lungo la ferrovia Domodossola-Milano, in un capannone della Franco Tosi. Le biciclette prodotte dalla Wolsit erano famose per la linea, per le tecniche costruttive e per l'avanzamento tecnologico.\nDal 1924 il Fascismo inizi\u00f2 un'opera di forte esortazione nei confronti dell'acquisto di prodotti fabbricati da aziende italiane. Questa politica fu decisiva per la Wolsit, dato che port\u00f2 ad un cospicuo incremento degli affari, con il 90% della produzione che era destinata al mercato italiano.\nLa nascita del marchio \"Legnano\".\nNel 1927 la Wolsit cambi\u00f2 nome in \"Legnano\", con Bozzi unico proprietario, vista la contestuale uscita della Franco Tosi dalla joint venture. Il sito produttivo fu mantenuto a Legnano in via XX Settembre, mentre come marchio aziendale venne scelta un'effigie che richiamava il monumento al Guerriero di Legnano, spesso erroneamente associato al celebre condottiero leggendario Alberto da Giussano.\nIn occasione del cambio di denominazione, fu predisposto un profondo aggiornamento dei modelli venduti, che coinvolse la linea e la meccanica; inoltre, la progettazione e la fabbricazione delle biciclette furono sganciate dalle Wolseley, diventando cos\u00ec interamente italiane.\nIn questi anni mut\u00f2 anche il colore delle biciclette, che cambi\u00f2 dall'iniziale blu al verde Legnano per poi mutare, alla fine degli anni trenta, allo storico colore ramarro. Dagli anni trenta in poi la Legnano and\u00f2 incontro ad un crescente successo.\nNel 1963 fu inaugurato un nuovo sito produttivo da 22.000\u00a0m\u00b2 (compresi 10.000\u00a0m\u00b2 di magazzino); venne aperto lungo la strada statale 527 Bustese e sostitu\u00ec lo storico stabilimento di via XX settembre, che invece occupava 12.000\u00a0m\u00b2. In quegli anni la produzione annua ammontava a circa 150.000 biciclette (distribuiti in 80 modelli) e a 20.000 motocicli; i prodotti della Legnano erano venduti nel mondo in 62 Paesi.\nNel 1971, complice la crisi di vendite in quel periodo del mercato delle biciclette, lo stabilimento di Legnano - aperto poco meno di dieci anni prima - venne chiuso e le attivit\u00e0 dell'azienda si trasferirono interamente nel sito di Milano, con la conseguente vendita dell'area industriale legnanese a una ditta produttrice di macchine utensili.\nIl declino e i cambi di propriet\u00e0.\nNel corso degli anni settanta la Legnano and\u00f2 incontro ad una fase di costante declino delle attivit\u00e0 e dopo molte traversie, compreso lo stop produttivo nell'ambito dei motocicli, la propriet\u00e0 del marchio pass\u00f2 nel 1987 all'antagonista Bianchi (all'epoca controllata dal Gruppo Piaggio), che fece proseguire la produzione delle biciclette Legnano.\nNel 1997, i marchi Bianchi e Legnano furono acquistati dal gruppo svedese Cycleurope AB, che decise di destinare il primo alle biciclette di alto livello, mentre il secondo alle biciclette meno costose. Il marchio Legnano \u00e8 stato poi perduto da Bianchi, passando nel 2012 all'azienda \"Cicli Esperia\" di Cavarzere.\nLa squadra sportiva.\nPresente fin dalle prime edizioni del Giro d'Italia all'inizio del Novecento, la squadra ciclistica Legnano si afferm\u00f2 nei due decenni precedenti alla seconda guerra mondiale grazie alle vittorie di Alfredo Binda e di Gino Bartali. Sul finire degli anni trenta venne ingaggiato come dilettante anche Fausto Coppi il quale, passato professionista, vinse a sorpresa il Giro d'Italia 1940.\nNel complesso, dal 1907 al 1966, la squadra ciclistica Legnano conquist\u00f2 complessivamente 7 Campionati del mondo di ciclismo su strada, 15 Campionati italiani di ciclismo su strada, 16 Giri d'Italia, 2 Tour de France, 10 Milano-Sanremo, 10 Giri del Piemonte e 14 Giri di Lombardia, aggiudicandosi, tra l'altro, 133 tappe al Giro d'Italia e facendo della Legnano una delle squadre pi\u00f9 vincenti della storia del ciclismo.\nI prodotti.\nLe biciclette.\nOltre alle bici da corsa, la Legnano produsse anche bici da passeggio, mantenendo per lungo tempo inalterati i colori e le grafiche del telaio, di un particolare colore verde, il verde Legnano, a cui ancor oggi si associa il marchio italiano. Il marchio dell'azienda, che richiamava, come gi\u00e0 accennato, il monumento al Guerriero di Legnano, nei modelli fino agli anni sessanta era realizzato in ottone e veniva affisso sul tubo dello sterzo. In seguito, il marchio in ottone fu sostituito da adesivi.\nI ciclomotori.\nAlla produzione di velocipedi l'azienda affianc\u00f2 quella di ciclomotori, utilizzando dapprima il marchio Wolsit, attivo dal 1910, ed in seguito producendo anche modelli col proprio nome, in particolare modelli equipaggiati di propulsori Garelli e Sachs. Questi ultimi, nei modelli utilitari \"T118\" e \"T120\", particolarmente robusti e affidabili, ebbero un notevole successo commerciale negli anni '60. Il quel decennio il marchio era ben conosciuto anche all'estero con una diffusa rete di concessionari, tanto che in Argentina fu messo in vendita con il marchio Legnano anche un modello di motocicletta prodotto localmente dalla Tehuelche, gi\u00e0 concessionaria dei diritti di importazione.\nNella seconda met\u00e0 degli anni '70 la Legnano tent\u00f2 un rilancio dell'offerta ciclomotoristica approntando una gamma dotata di motori Minarelli e composta da modelli utilitari monomarcia e modelli sportivi da strada e da fuoristrada a 4 e 6 marce, principalmente realizzati dalla Velomotor Testi di San Lazzaro di Savena (BO) e con piccole modifiche, commercializzati con marchio Legnano. L'operazione di rilancio non diede risultati apprezzabili e la produzione della Legnano nel settore dei ciclomotori ebbe termine nel 1979."}
{"id": "1226435", "revid": "1429175", "url": "https://it.wikipedia.org/wiki?curid=1226435", "title": "Moka", "text": "La moka \u00e8 una caffettiera (o macchina per il caff\u00e8) ideata da Alfonso Bialetti nel 1933 e prodotta successivamente in pi\u00f9 di 105 milioni di esemplari. Si tratta di un prodotto di disegno industriale italiano famoso in tutto il mondo, presente nella collezione permanente del Triennale Design Museum di Milano e del MoMA di New York.\nIl progetto ha subito negli anni solo lievi modifiche nella forma, rimanendo praticamente invariato nel tempo, con la tipica forma ottagonale in alluminio che, brevettata, rappresenta uno degli elementi distintivi e di originalit\u00e0 del prodotto. Oggi la Moka \u00e8 conosciuta in tutto il mondo come icona del Made in Italy.\nDescrizione.\nIn Spagna \u00e8 nota come \"napolitana\", \"cafetera de rosca\", \"cafetera de fuego\" o \"italiana\", in Portogallo e Brasile la si conosce come \"cafeteira italiana\" o \"cafeteira de rosca\".\nSi tratta di un semplice oggetto composto da 4 componenti in alluminio o acciaio, a cui si aggiungono una guarnizione sostituibile e un manico in bachelite. Viene prodotta dall'azienda italiana Bialetti ed \u00e8 caratterizzata da una forma (in sezione trasversale) ottagonale per aumentare la presa in caso di superficie bagnata.\nIl brevetto del sistema \"Moka\" prevede unicamente questa forma; in commercio esistono delle imitazioni, sempre con pianta a forma di poligono regolare, ma con un diverso numero di lati, o a forma cilindrica. Viene prodotta in diverse grandezze, che possono produrre l'equivalente in caff\u00e8 da una fino a diciotto tazzine. Recentemente la Bialetti ha introdotto sul mercato anche La Mokina, la Moka pi\u00f9 piccola studiata per erogare 40 ml di caff\u00e8.\nEtimologia.\nL'origine del nome dell'apparecchio risiede nel nome della citt\u00e0 portuale di Mokha, nello Yemen, da dove partivano per l'Occidente le navi cariche di caff\u00e9: questo paese \u00e8 da secoli infatti una delle prime e pi\u00f9 rinomate zone di produzione di caff\u00e8, in particolare della pregiata qualit\u00e0 arabica. Di questa qualit\u00e0 speciale si trova testimonianza nel capolavoro di Voltaire, \"Candido\", quando il protagonista, in viaggio nell'allora Impero Ottomano, viene ricevuto da un ospite che, tra le altre cose, gli offre una bevanda preparata \u00abcon caff\u00e8 di Moca non mescolato con il cattivo caff\u00e8 di Batavia e delle Antille\u00bb\nFunzionamento.\nBialetti ricav\u00f2 l'ispirazione per il prodotto osservando la moglie fare il bucato con una lavatrice chiamata \"lisciveuse\" (da liscivia, un tempo diffuso detersivo economico); in questa lavatrice, si aveva una sorta di caldaia (in cui si mettevano i panni, l'acqua e il detersivo) con un tubo, la cui estremit\u00e0 superiore era forata; giunta a ebollizione, l'acqua risaliva lungo il tubo, qui, si raffreddava e riscendeva, sciogliendo la liscivia, che poteva meglio spargersi sui panni.\nPer fare il caff\u00e8 con la moka, si riempie innanzitutto d'acqua il bollitore o caldaia (elemento A; figura tabella informativa a sinistra) fino a sfiorare il livello della valvola di sicurezza, e vi si inserisce il filtro dosatore, metallico e a forma di imbuto (B), detto \"imbuto filtro\". In quest'ultimo, si introduce il caff\u00e8 in polvere, che non deve essere pressato eccessivamente; quindi, viene avvitata la parte superiore, chiamata bricco o raccoglitore (C), dotata di un secondo filtro detto \"filtro piastrina\".\nMettendo la moka sul fuoco (non troppo alto), l'acqua si riscalda, fino a raggiungere una temperatura inferiore a quella di ebollizione (intorno ai 90\u00a0\u00b0C, secondo esperimenti specifici), tuttavia sufficiente a provocare un idoneo aumento della pressione. La pressione del vapore saturo soprastante aumenta, provocandone l'espansione.\nEspandendosi, il vapore saturo comprime l'acqua e la costringe a incanalarsi attraverso l'unica via d'uscita: l'imbuto che conduce al filtro (A \u2192 B). Giunta a met\u00e0 strada, l'acqua calda passa attraverso la massa di caff\u00e8 producendo la bevanda per percolazione. Infine, il caff\u00e8 sale e va a depositarsi nel bricco passando attraverso una cannula detta \"camino\".\nLa pressione raggiunta con questo metodo \u00e8 leggermente superiore a quella atmosferica, ed \u00e8 possibile raggiungere temperature pi\u00f9 alte che con altre caffettiere, come ad esempio la napoletana. L'acqua nel bollitore comincia a bollire solo alla fine della preparazione, quando buona parte di essa \u00e8 gi\u00e0 risalita nel raccoglitore. Una guarnizione assicura la sicurezza dell'avvitamento e una valvola di sicurezza previene un aumento eccessivo della pressione nella camera d'ebollizione (dovuto di solito a otturamenti).\nIl filtro a imbuto permette all'acqua di percolare attraverso lo strato di caff\u00e8 macinato; successivamente, il filtro piastrina (che ha i pori molto pi\u00f9 piccoli dell'altro) trattiene le particelle solide dal percolato e fa in modo che il liquido che sale nel raccoglitore sia pulito, ossia privo di corpuscoli di caff\u00e8 macinato.\nManutenzione.\nPrima di tutto, quando si utilizza una moka nuova, \u00e8 buona norma eseguire un passaggio \"a vuoto\", ovvero far bollire e salire l'acqua senza mettere il caff\u00e8. Questo accorgimento consente di disinfettare l'apparecchio, eliminare eventuali residui di lavorazione ed evitare che sapori metallici o \"industriali\" contaminino la bevanda, anche se le moka in vendita sono confezionate dai produttori in condizioni di ottima pulizia.\nDopo l'uso, una sottile pellicola di residuo rimane nel bollitore, nel filtro e all'interno del bricco. \u00c8 spesso desiderabile mantenere questa pellicola, perch\u00e9 protegge il caff\u00e8 dal contatto con l'alluminio, che altrimenti pu\u00f2 dare alla bevanda un lieve gusto metallico. Dopo l'uso, la moka dovrebbe essere pulita con acqua calda o bollente, ma senza l'utilizzo di sapone o detergenti, che rimuoverebbero il residuo protettivo e potrebbero dare un cattivo sapore al caff\u00e8.\nLa moka richiede una sostituzione periodica della guarnizione in gomma e della piastrina filtro e un controllo della valvola per verificare che non sia ostruita. Tra una sostituzione e l'altra, si potrebbe saltuariamente smontare la piastrina filtro per pulirla completamente. \u00c8 buona norma anche smontare il filtro del filtro a imbuto per eliminare i residui che inevitabilmente si formano nella parte posteriore. Per smontarlo \u00e8 sufficiente infilare un piccolo cacciavite all'interno del beccuccio (o cannula) dell'imbuto e fare cos\u00ec forza sulla superficie interna del filtro. A questo punto, si deve lavare sotto il getto d'acqua la parte posteriore del filtro, nonch\u00e9 il corpo a imbuto. Fatto questo, si deve riporre il filtro in sede (ci sono 3 piccole nervature sul bordo interno dell'imbuto per trattenerlo).\nUn importante accorgimento per le moka in alluminio \u00e8 l'evitare il lavaggio in lavastoviglie, poich\u00e9 il detersivo contiene idrossido di sodio (soda caustica), che attacca lo strato protettivo del metallo (ossido di alluminio) e provoca una significativa e immediata corrosione, normalmente evitata dal sottile strato di ossido che si forma a contatto con l'aria o tramite anodizzazione."}
{"id": "1226436", "revid": "9789235", "url": "https://it.wikipedia.org/wiki?curid=1226436", "title": "Cantone de Vaud", "text": ""}
{"id": "1226439", "revid": "293377", "url": "https://it.wikipedia.org/wiki?curid=1226439", "title": "St. Louis Stars", "text": "Il St. Louis Stars fu un club calcistico statunitense di St. Louis (Missouri) che milit\u00f2 nel campionato della National Professional Soccer League (noto come NPSL I) nel 1967 e, successivamente, dal 1968 al 1977, nella North American Soccer League (NASL).\nStoria.\nLa franchigia nacque a St. Louis, divenendo la prima squadra professionistica di calcio mai esistita ivi; la citt\u00e0 vantava una solida tradizione calcistica a livello dilettantistico e universitario e quindi fu naturale per i numerosi appassionati della disciplina seguire le gesta della neonata squadra nella NPSL I. Al termine della stagione, la Lega si fuse insieme alla United Soccer Association, che deteneva il titolo sportivo di campionato di Prima Divisione, e nacque la NASL, che prese il via nel 1968 e vide, tra le altre, anche gli Stars ai nastri di partenza.\nLa stagione di avvio fu tuttavia problematica, in quanto molte squadre, dopo la fusione, si erano sciolte per problemi economici. La NASL decise di dividere la stagione in due parti, la prima delle quali sarebbe stata disputata da un club europeo o sudamericano in rappresentanza di ogni franchigia: i St. Louis Stars furono rappresentati dagli scozzesi del .\nLe stagioni trascorse nella Lega non furono ricche di soddisfazioni: la squadra risult\u00f2 quasi sempre fuori dai \"play-off\" a parte un paio di occasioni di rilievo, nel 1972 quando raggiunse la finale del campionato (sconfitta contro i New York Cosmos) e nel 1975 quando fu sconfitta in semifinale dai Portland Timbers. Dopo due ulteriori stagioni in cui l'affluenza media non arriv\u00f2 mai alle 10.000 presenze per gara, la franchigia lasci\u00f2 la citt\u00e0 per trasferirsi in California, ad Anaheim, assumendo il brand di "}
{"id": "1226440", "revid": "2039709", "url": "https://it.wikipedia.org/wiki?curid=1226440", "title": "Investigazione", "text": "Una investigazione (pi\u00f9 generalmente indagine) indica - in senso generale - una ricerca effettuata in determinati ambiti. Il termine viene utilizzato soprattutto nel diritto, per indicare e riferirsi all'attivit\u00e0 della magistratura e della polizia giudiziaria nell'esercizio delle loro funzioni investigative nella prevenzione e repressione del crimine.\nTipologia.\nEsistono due tipi di investigazione: \nAttivit\u00e0.\nLe attivit\u00e0 col progresso tecnologico sono solite avvalersi di metodi scientifici e tecnologici oltre che materiali per la raccolta delle informazioni utili. Per poter compiere un'accurata indagine, un investigatore si serve di numerosi atti che si suddividono in:\nLe attivit\u00e0 investigative possono essere svolte anche da un avvocato per ricercare ed individuare elementi di prova a favore dei propri assistiti (imputato, persona offesa dal reato, parte civile), personalmente o mediante la collaborazione di altri soggetti come un investigatore privato autorizzato e un consulente tecnico, sia in ambito civile che ambito penale."}
{"id": "1226445", "revid": "465169", "url": "https://it.wikipedia.org/wiki?curid=1226445", "title": "Nudo sdraiato", "text": "Nudo sdraiato (\"Nu couch\u00e9\" in lingua francese) \u00e8 un dipinto a olio su tela di cm. 60 x 92 cm realizzato tra il 1917 ed il 1918 dal pittore italiano Amedeo Modigliani.\nStoria.\nLa tela, esposta da Berthe Weill alla prima personale parigina di Modigliani dovette essere ritirata per offesa alla pubblica decenza. \u00c8 probabile che la modella del \"Nudo sdraiato, a braccia aperte\" sia la stessa di un altro dipinto di Modigliani di quello stesso 1917, la \"Donna con cravatta nera\".\nIl quadro era uno dei sette Modigliani della Collezione Riccardo Gualino, alcuni dei quali andarono dispersi nel 1931, in seguito all'arresto e al confino del mecenate.\n\u00c8 appartenuto prima alla collezione Piero Feroldi quindi alla Collezione Mattioli per 66 anni finch\u00e9, il 9 novembre 2015, il magnate cinese Liu Yiqian lo ha acquistato dopo 9 minuti e mezzo di gara in un'asta Christie's a New York, al prezzo di 170.405.000 dollari. Il dipinto \u00e8 cos\u00ec diventato la decima opera pi\u00f9 cara al mondo mai acquistata ad una asta (il primo \u00e8 \"Donne di Algeri\" di Picasso) mentre il precedente record per un'opera di Modigliani \u00e8 stato di 70.725.000 dollari realizzato nel 2014 da Sotheby's a New York da una \u00abT\u00eate\u00bb.\nDescrizione.\nQuesto dipinto - detto anche \"Nudo sdraiato, a braccia aperte\" o \"Nudo rosso\" - \u00e8 senz'ombra di dubbio uno dei pi\u00f9 famosi del pittore livornese, anzi per molti ne \u00e8 addirittura il simbolo stesso; se ci chiediamo il motivo di tanto successo (almeno nella nostra epoca) ci riesce difficile rispondere, almeno ad un primo esame. .\nLa donna raffigurata, con occhi e capelli neri, giace languidamente sui cuscini con le braccia sollevate e la peluria delle ascelle e del pube in vista.La modella \u00e8 Jeanne H\u00e9buterne, compagna dell'artista: essa si stende lungo tutto il dipinto, con braccia e gambe tagliate dal bordo del quadro. Il corpo domina lo spazio, anzi lo riempie, tagliato sopra le ginocchia, al polso, al gomito, come se la tela non potesse contenerlo. Se riflettiamo, il motivo di questo taglio particolare ci appare subito evidente: nella composizione non ci sono rette e le parti del corpo e del mobile di fondo che avrebbero richiesto rette, sono, appunto, tagliate, per non disturbare la stilizzazione formale del quadro. Il divano \u00e8 rosso, il cuscino azzurro, nulla \u00e8 rigido.\nIl nudo \u00e8 per Modigliani una forma particolare di ritratto, in cui il pittore ricrea sulla tela con la stessa libert\u00e0 con cui ricrea il volto. Cos\u00ec, anche qui i contorni sono allungati, tesi in una forma lineare che sublima la realt\u00e0. E la linea, che \u00e8 il fondamento dell'arte di Modigliani, in questo particolare nudo segna il confine tra caos e creato, stabilisce contorni tra luce e ombra, scandisce e costruisce spazi e volumi. \u00c8 la linea e il suo diverso spessore che restituisce piani e sfondi. I colori sono pochi: le tonalit\u00e0 presenti sono terre rosse e ocra, azzurri e neri, poco bianco. L'ambiente \u00e8 appena accennato, quasi un abbozzo, perch\u00e9 ancor pi\u00f9 risalti il corpo, morbido, acceso.\n\u00c8 nell'uso della linea che Modigliani insegue e conquista un faticoso armistizio fra classicit\u00e0 e modernit\u00e0, amor sacro e profano, carne e idea. Una linea, ricercata fin dagli anni giovanili, che \u00e8 la cifra inconfondibile dell'artista. Alla presentazione della mostra di Modigliani alla Biennale del 1930, Lionello Venturi scrisse: \"Mi ha detto il pittore Mauroner, che condivise con Modigliani lo studio a Venezia nel 1905, che allora il suo amico si tormentava per raggiungere la \u00ablinea\u00bb: non che per linea intendesse alcuna fermezza di contorno, anzi egli dava a quel termine un puro valore spirituale, di sintesi, di semplificazione, di liberazione dal contingente, di passione per l'essenziale.\"\nCome per altri nudi dello stesso autore \u00e8 possibile un riferimento classico: in questo caso \u00e8 talmente scoperto da risultare quasi banale: la \"Maja desnuda\" dipinta da Goya pi\u00f9 di un secolo prima \u00e8 probabile modello anche di altri nudi di Modigliani. Nel confronto con i tanti altri nudi della sua produzione, qui Modigliani riesce per\u00f2 a imprimere un tocco espressivo del tutto singolare, per l'intensit\u00e0 dello sguardo e l'uso sapiente dei pochi colori: il risultato \u00e8 simbolo. Simbolo universale, come per la prima \"Maja\", della sensualit\u00e0 femminile, moderna - in questo caso - ma, come mai, fuori del tempo e dello spazio, carne e sangue, anima e spirito insieme della donna, quasi scultura, nonostante la carnalit\u00e0: anche se mostrato in modo provocatorio - i peli del pube che tanti grattacapi crearono all'artista - esibisce una sensualit\u00e0 contenuta, malinconica, quasi astratta, un secondo tempio della bellezza, in cui l'idea di bellezza \u00e8 figlia della poesia e non il contrario.\nEcco spiegato il fascino inesausto del dipinto: rappresentazione poetica dell'idea di bellezza, al contrario di altri contemporanei che dall'ideale classico fanno discendere la rappresentazione artistica. Anche la citazione \"classica\" assume qui un diverso e pi\u00f9 potentemente creativo significato: \"Tutto ci\u00f2 che Modigliani ha di \u00abitaliano\u00bb \u00e8 l'inquietudine interna (la stessa dei futuristi) che nasce dal vuoto dell'esperienza romantica, che la cultura italiana non ha o ha incompiutamente vissuto. Perci\u00f2 non accetta l'idea di una pittura analitica, la pittura dev'essere poesia. \u00c8 un limite, ma grazie a questo limite Modigliani non crede al richiamo dell'ordine, alla ragione, all'equilibrio classico. Alla \u00abperfetta proporzione\u00bb di Gris, alla pittura \u00absenza errori\u00bb di Braque, a Picasso che si mette a rifare Ingres, al Cubismo \u00abcartesiano\u00bb, infine, Modigliani oppone un'irriquietezza, una tensione interiore, che lo mettono dalla parte dei grandi \u00abobiettori\u00bb, Delaunay, e Duchamp\". La sua ispirazione, come per tanti artisti contemporanei, affonda le sue radici nell'arte europea ed africana; ma il suo scopo \u00e8 esprimere la realt\u00e0 in modo moderno e non, al contrario, sperimentare una moderna concezione dell'arte, come invece facevano gli altri artisti. In questo il suo limite e, insieme, la sua grandezza."}
{"id": "1226449", "revid": "287204", "url": "https://it.wikipedia.org/wiki?curid=1226449", "title": "Juan Pablo Rojas Pa\u00fal", "text": "\u00c8 stato Presidente del Venezuela dal 2 luglio 1888 al 19 marzo 1890."}
{"id": "1226450", "revid": "486946", "url": "https://it.wikipedia.org/wiki?curid=1226450", "title": "Viola Basket", "text": ""}
{"id": "1226452", "revid": "108678183", "url": "https://it.wikipedia.org/wiki?curid=1226452", "title": "Raimundo Andueza Palacio", "text": "\u00c8 stato Presidente del Venezuela dal 19 marzo 1890 al 17 giugno 1892."}
{"id": "1226453", "revid": "1745361", "url": "https://it.wikipedia.org/wiki?curid=1226453", "title": "Joe Eszterhas", "text": "Biografia.\n\u00c8 nato a Cs\u00e1k\u00e1nydoroszl\u00f3, in Ungheria, il 23 novembre 1944 figlio di Istv\u00e1n Eszterhas e di M\u00e1ria B\u00edr\u00f3, una famiglia cattolica. Emigra ancora bambino negli Stati Uniti, stabilendosi dapprima a New York e successivamente a Cleveland, nell'Ohio. Nel 1971 diventa giornalista per \"Rolling Stone\", fino al 1975, quando passa al quotidiano \"The Plain Dealer\". La prima sceneggiatura risale al 1978, per il film di Norman Jewison \"F.I.S.T.,\" con Sylvester Stallone, ma l'autore inizia a farsi notare solo con la pellicola successiva. \u00c8 il 1983 e \"Flashdance\", che Eszterhas scrive con Tom Hedley, conquista il pubblico con la storia della ballerina Alex, interpretata da Jennifer Beals. Fra gli altri film che ha scritto \"Doppio taglio\" (1985), di Richard Marquand, \"Betrayed - Tradita\" (1988), di Costa-Gavras, \"Sliver\" (1993), di Phillip Noyce e \"Jade\" (1995), di William Friedkin.\nMa il lavoro migliore di Joe Eszterhas resta certamente \"Basic Instinct\" (1992), diretto da Paul Verhoeven, che sbanca i botteghini di tutto il mondo e per il quale lo sceneggiatore viene pagato dal produttore Mario Kassar con 3 milioni di dollari, una cifra impensabile per i tempi. Il sodalizio con Verhoeven, per\u00f2, non prosegu\u00ec con lo stesso successo: il successivo \"Showgirls\", del 1995, si rivel\u00f2 infatti un notevole insuccesso di critica e pubblico. Nel 2001 gli viene diagnosticato un tumore alla laringe, che deve essere asportata in gran parte. Dopo essersi ristabilito cambia vita, riavvicinandosi al cattolicesimo e pubblicando le sue memorie nel 2008."}
{"id": "1226456", "revid": "1305772", "url": "https://it.wikipedia.org/wiki?curid=1226456", "title": "Gonja", "text": "Gonja (o Ghanjawiyyu) \u00e8 un antico regno del Ghana settentrionale; il termine si riferisce anche alla popolazione che abita ancora questa regione dell'Africa occidentale. La caduta dell'impero Songhai, il gruppo Ngbanya dei Mand\u00e9 cominci\u00f2 a dirigersi versi il sud, attraversando il Volta nero e stabilizzandosi a Yagbum. Durante il regno di Naba'a, l'espansione dei Gonja ebbe una crescita rapida, conquistando diversi territori dell'Alto Volta e arricchendosi grazie agli affari intrapresi con le popolazioni Akan. Dal 1675, i Gonja istituirono una nuova figurata al potere, denominata Yagbongwura, per controllare meglio il regno ampliatosi. La dinastia Ngbanya ha detenuto il diritto a questa posizione di rilievo nella vita politica dei Gonja, praticamente fino al giorno d'oggi, eccezion fatta solo per due casi. L'attuale Yagbongwura, Bawah Abudu Doshie, \u00e8 stato nominato nel 2000.\nIn et\u00e0 coloniale la societ\u00e0 Gonja era stratificata e suddivisa in classi: questa ripartizione sociale in Africa, non va interpretata come una distinzione netta e rigida ma piuttosto come una identificazione di ruoli. Nella fattispecie, i Gonja si rappresentavano attraverso tre \"categorie\" sociali: gli islamici, gli animisti e gli schiavi. L'economia di questa societ\u00e0 dipendeva largamente dalle attivit\u00e0 relative alla tratta degli schiavi, nonch\u00e9 dal commercio delle noci di kola, soprattutto nei dintorni del mercato di Salaga, non a caso soprannominata la \"Timbuct\u00f9 del Sud\".\nLa lingua dei Gonja \u00e8 il Kwa, conosciuto e parlato da circa 230,000 persone."}
{"id": "1226463", "revid": "293377", "url": "https://it.wikipedia.org/wiki?curid=1226463", "title": "California Surf", "text": "Il California Surf fu un club calcistico statunitense di Anaheim (California) che milit\u00f2 nella North American Soccer League dal 1978 al 1981.\nStoria.\nNel 1978 i vennero ricollocati ad Anaheim, in California, non distante da Los Angeles, e presero il nome di California Surf. Il \"Surf\" disput\u00f2 i campionati dal 1978 al 1981, comprese le stagioni indoor. Sebbene quasi sempre qualificata ai \"playoff\", tuttavia, non riusc\u00ec mai andare oltre il primo turno di spareggio o gli ottavi di finale. Alla fine della stagione 1981, visti gli scarsi risultati di pubblico, la franchigia decise lo scioglimento definitivo.\nTra i giocatori di rilievo che militarono in tale fase del club, spicca il campione del mondo, capitano della nazionale brasiliana Carlos Alberto."}
{"id": "1226464", "revid": "287204", "url": "https://it.wikipedia.org/wiki?curid=1226464", "title": "Jos\u00e9 Ruperto Monagas", "text": "\u00c8 stato Presidente del Venezuela dal 20 febbraio 1869 al 26 aprile 1870."}
{"id": "1226470", "revid": "17351", "url": "https://it.wikipedia.org/wiki?curid=1226470", "title": "83\u00ba Centro CSAR", "text": ""}
{"id": "1226471", "revid": "745179", "url": "https://it.wikipedia.org/wiki?curid=1226471", "title": "Don Salieri", "text": ""}
{"id": "1226482", "revid": "298055", "url": "https://it.wikipedia.org/wiki?curid=1226482", "title": "Riccardo Bellei", "text": "Biografia.\nVisse a Roma fino al completamento della scuola dell'obbligo. In seguito si stabil\u00ec con la famiglia a Modena, dove frequent\u00f2 il Liceo Classico L.A. Muratori, prima di iscriversi alla facolt\u00e0 di economia e commercio. Tra la fine degli anni sessanta e l'inizio dei settanta cominci\u00f2 a scrivere le prime canzoni e a esibirsi dal vivo.\nNel 1975 fond\u00f2 con Vasco Rossi a Zocca (MO) \"Punto Radio\", una delle prime radio libere d'Italia. Punto Radio viene citata da Pupi Avati nel suo film \"Gli amici del bar Margherita\".\nIntorno al progetto gravitavano altri personaggi che avrebbero scritto pagine importanti della musica d'autore italiana, come Gaetano Curreri e Massimo Riva, con cui Bellei strinse saldi rapporti di amicizia e di collaborazione musicale. In particolare, l'amicizia con Vasco era destinata a restare salda e sfoci\u00f2 in una collaborazione diretta all'album di esordio del rocker di Zocca \"...Ma cosa vuoi che sia una canzone...\" (1978), nel quale Bellei canta come seconda voce. In quegli anni si moltiplicarono i concerti e le apparizioni sul palco anche al fianco di Pierangelo Bertoli e Antonello Venditti che il 6 maggio 2008, dopo averne scritto la prefazione, ha presentato, insieme a Leo Turrini, il libro dedicato a Riccardo Bellei \u201cRadio Bellei\u201d.\nTerminata l'esperienza di Punto Radio, prosegu\u00ec parallelamente alla sua attivit\u00e0 di cantautore la sua carriera di intrattenitore radiofonico nei network modenesi di Modena Radio City e Teleradiocitt\u00e0 (TRC). Dopo una fase di distacco dalla musica, trov\u00f2 il suo nuovo inizio nel giornalismo e per circa dieci anni, tra la met\u00e0 degli anni 80 e la met\u00e0 dei 90, lavor\u00f2 come reporter sportivo e giornalista di costume per numerose testate locali e nazionali.\nAlla met\u00e0 degli anni 90, ritorn\u00f2 alla musica riprendendo il vecchio repertorio e realizzando una serie di nuovi brani, che ricominci\u00f2 a proporre dal vivo. Nel 1996 fu prodotto il video del brano \"Non \u00e8 una canzone\", registrato con la collaborazione di Antonello Venditti, che fu presentato a livello nazionale dallo stesso Bellei in una puntata di \"Tappeto volante\" di Luciano Rispoli.\n\u00c8 morto nell'aprile 2017 a 64 anni per una malattia."}
{"id": "1226483", "revid": "96947", "url": "https://it.wikipedia.org/wiki?curid=1226483", "title": "Residential Gateway", "text": ""}
{"id": "1226485", "revid": "767487", "url": "https://it.wikipedia.org/wiki?curid=1226485", "title": "Francisco Linares Alc\u00e1ntara", "text": "\u00c8 stato Presidente del Venezuela dal 27 febbraio 1877 al 30 novembre 1878."}
{"id": "1226490", "revid": "287204", "url": "https://it.wikipedia.org/wiki?curid=1226490", "title": "Jos\u00e9 Gregorio Varela", "text": "\u00c8 stato Presidente del Venezuela dal 30 novembre 1878 al 25 febbraio 1879."}
{"id": "1226491", "revid": "8596", "url": "https://it.wikipedia.org/wiki?curid=1226491", "title": "Jos\u00e9 Gregorio Varela Linares", "text": ""}
{"id": "1226492", "revid": "256896", "url": "https://it.wikipedia.org/wiki?curid=1226492", "title": "Associazione Nazionale Circolo della Libert\u00e0", "text": ""}
{"id": "1226496", "revid": "124019416", "url": "https://it.wikipedia.org/wiki?curid=1226496", "title": "Tomografia", "text": "Per tomografia (dal greco \"t\u00e9mn\u014d\", tagliare, o \"t\u00f3mos\", nel senso di \"strato\", e \"gr\u00e1ph\u00f3\", scrivere) si intende la tecnica spettroscopica mirata alla rappresentazione a strati (del corpo umano o di campioni), in contrapposizione alla radiografia convenzionale la quale dispone sulla superficie bidimensionale della lastra tutto lo spessore del corpo o oggetto.\nLa tomografia trova impiego soprattutto in medicina, ma anche in archeologia, geofisica, chimica e scienze dei materiali.\nSfruttando principi di geometria proiettiva, con la pendolazione del tubo radiogeno, tutti i piani al di sopra e al di sotto dello strato di interesse vengono eliminati. Sulla base di ci\u00f2, negli anni trenta il radiologo italiano Alessandro Vallebona propose la stratigrafia, o \"tomografia\", come nuova metodica radiologica, soppiantata poi, negli anni '80, dalle tecniche digitali.\nTecniche tomografiche sono:"}
{"id": "1226497", "revid": "1305772", "url": "https://it.wikipedia.org/wiki?curid=1226497", "title": "Stratigrafia", "text": "Stratigrafia pu\u00f2 essere:"}
{"id": "1226500", "revid": "712828", "url": "https://it.wikipedia.org/wiki?curid=1226500", "title": "Pokerus", "text": ""}
{"id": "1226507", "revid": "78273", "url": "https://it.wikipedia.org/wiki?curid=1226507", "title": "2\u00b0 Stormo Caccia", "text": ""}
{"id": "1226508", "revid": "117016220", "url": "https://it.wikipedia.org/wiki?curid=1226508", "title": "Amanda Sefton", "text": "Amanda Sefton, il cui vero nome \u00e8 Jimanie Szardos, \u00e8 un personaggio dei fumetti creato da Chris Claremont e Dave Cockrum. Conosciuta come Sefton, \u00e8 apparsa per la prima volta in \"X-Men\" (vol. 1) n. 98 (aprile 1976), Amanda ha rivelato il suo vero nome Jimaine Szardos in \"X-Men Annual\" (vol. 1) n. 4 (1980), realizzato da Chris Claremont (testi) e John Romita Jr. (disegni).\nMentre come Daytripper \u00e8 apparsa in \"Excalibur\" (vol. 1) n. 75 (marzo 1994), realizzato da Jim Krueger (testi) e Tim Sale (disegni). Invece come Magik II \u00e8 apparsa in \"X-Men: Black Sun - The New X-Men\" n. 1 (novembre 2000), realizzato da Chris Claremont (testi) e Thomas Derenick (disegni).\nBiografia del personaggio.\nJimanie \u00e8 figlia della strega Margali Szardos. Crebbe assieme a suo fratello Stefan e Nightcrawler in un circo in Baviera. Jimanie s'innamor\u00f2 e si fidanz\u00f2 con Nightcrawler ma lo perse di vista quando lui scapp\u00f2 in America per sfuggire alle ire di Margali perch\u00e9 nel tentativo di fermare suo fratello Stefan, che era impazzito ed aveva ucciso due bambini, lo uccise accidentalmente. Jimanie non vide Kurt per molti anni, fino a quando Margali cerc\u00f2 di punirlo per l'omicidio di Stefan, e in quell'occasione Amanda aiut\u00f2 Nightcrawler a convincere la madre dell'innocenza di lui. I due stettero insieme per un po' ma in seguito si lasciarono. Anni dopo divenuta esperta nella magia reclam\u00f2 il dominio del limbo, prendendo il nome di Magik in onore a Illyana Rapsuntin, l'originale Magik. Recentemente ha aiutato l'ex fidanzato Nightcrawler in uno strano caso di sacrifici di bambini fatto da gente potente per poter controllare dei demoni, risolvendo la situazione all'ultimo momento bandendo i demoni dalla terra.\nPoteri e abilit\u00e0.\nJimanie \u00e8 una potente strega, ci\u00f2 le d\u00e0 un vantaggio nell'affrontare nemici mistici e ha un ottimo talento investigativo. Jimanie ha come protettori due enormi serpenti, guardiani della sua dimora nel limbo. Amanda \u00e8 una maga che segue il sentiero della Strada Ventosa. Il suo potere cambia nei suoi livelli, cresce e cala nel tempo, permettendole di evocare poteri come teletrasporto, fusione di illusioni, cambiamenti di forma, mistici colpi di forza, ipnotismo e manipolazione di altre complesse forze mistiche.\nQuando divenne Maga Suprema del Limbo, Amanda inizi\u00f2 a maneggiare la potente spada dell'anima e mentre lei non poteva accedere a tutta la potenza della spada, poteva ancora creare e controllare le energie di teletrasporto sotto forma di dischi di teletrasporto, per assorbire le anime di altri in modo permanente o semplicemente per immagazzinare e trasferire, per posizionare e immagazzinare la spada nel nulla assoluto e recuperarlo da dove \u00e8 arrivato con facilit\u00e0, e She has since lost these abilities when Limbo was sealed to her and resumed her normal display of powers. come Illyana Rasputin, pi\u00f9 Amanda usava la spada, pi\u00f9 appariva sul suo corpo la mistica armatura di Eldritch, oltre a caratteristiche demoniache come corna e zoccoli. L'armatura deflette o limita gli attacchi, sia fisici che magici. Sulla Terra le capacit\u00e0 di Amanda sono limitate. Ha perso queste abilit\u00e0 quando il Limbo \u00e8 stato sigillato per lei ed \u00e8 tornata ai suoi usuali poteri."}
{"id": "1226509", "revid": "798140", "url": "https://it.wikipedia.org/wiki?curid=1226509", "title": "William Bateson", "text": "Fu il primo ad usare il termine genetica per descrivere lo studio dell'ereditariet\u00e0 e della variabilit\u00e0 genetica.\nBiografia.\nBateson nacque a Whitby, nella contea inglese dello Yorkshire, e frequent\u00f2 la Scuola di Rugby e il St John's College a Cambridge. Ha divulgato il lavoro di Gregor Mendel nei paesi di lingua inglese.\nFu coinvolto in un'aspra disputa con i biometristi condotta da Walter Frank Raphael Weldon, che era stato suo insegnante, e da Karl Pearson. I biometristi dubitavano di gran parte delle ipotesi di Mendel sull'ereditariet\u00e0 e credevano che l'evoluzione procedesse gradualmente pi\u00f9 che a salti. Queste divergenze furono poi risolte con la moderna sintesi evoluzionistica.\nScrisse il trattato \"Materials for the study of variation: treated with special regard to discontinuity in the origin of species\" (\"Materiali per lo studio della variazione: trattato con riguardo speciale alla discontinuit\u00e0 nell'origine delle specie\", 1894), in cui catalog\u00f2 alcune variazioni fisiche insolite in esemplari di animali e classific\u00f2 ogni variazione come deviazione dal numero previsto di una certa parte del corpo o come sostituzione di una parte del corpo (che chiam\u00f2 \"omeotica\").\nTra le variazioni animali che studi\u00f2 si trovano:\nBateson fu il primo a suggerire il termine \"genetica\" (dal Greco \"genno\", \"\u03b3\u03b5\u03bd\u03bd\u03ce\"; \"dare origine\") per descrivere lo studio dell'ereditariet\u00e0 e della variabilit\u00e0 genetica in una lettera personale ad Alan (o Adam) Sedgwick, datata 18 aprile 1905.\nUs\u00f2 pubblicamente tale termine nella Terza conferenza internazionale sull'ibridizzazione delle piante, svoltasi a Londra nel 1906, tre anni prima che Wilhelm Johannsen usasse la parola \"gene\" per descrivere le unit\u00e0 dell'informazione ereditaria, perci\u00f2 il fenomeno del fenotipo venne studiato prima della scoperta dei geni.\nFu co-scopritore, insieme con Reginald Punnett, del collegamento genetico. I due fondarono il \"Journal of Genetics\" nel 1910.\nSuo figlio fu il noto antropologo Gregory Bateson."}
{"id": "1226517", "revid": "767487", "url": "https://it.wikipedia.org/wiki?curid=1226517", "title": "Treviso Foot-Ball Club 1993 2000-2001", "text": "Questa voce raccoglie le informazioni riguardanti il Treviso Foot-Ball Club 1993 nelle competizioni ufficiali della stagione 2000-2001.\nStagione.\nIl Treviso nella stagione 2000-2001 ha partecipato al campionato di Serie B e si \u00e8 classificato al diciassettesimo posto a 5 punti dalla quint'ultima, retrocedendo in Serie C1 insieme a , Ravenna e Pescara.\nIn Coppa Italia la squadra viene eliminata al primo turno nel girone 8, classificandosi ultima dietro a Brescia, Alzano Virescit e Brescello.\nMaglie e sponsor.\nLo sponsor tecnico della stagione \u00e8 stato Lotto e lo sponsor ufficiale Segafredo Zanetti.\nOrganigramma societario.\nArea direttiva\nArea tecnica"}
{"id": "1226519", "revid": "124123", "url": "https://it.wikipedia.org/wiki?curid=1226519", "title": "Pedro Gual", "text": "\u00c8 stato presidente del Venezuela dal 15 marzo al 18 marzo 1858, dal 12 agosto al 29 settembre 1859 e dal 20 maggio al 29 agosto 1861."}
{"id": "1226520", "revid": "9790125", "url": "https://it.wikipedia.org/wiki?curid=1226520", "title": "Cantimori", "text": ""}
{"id": "1226521", "revid": "287204", "url": "https://it.wikipedia.org/wiki?curid=1226521", "title": "Manuel Felipe Tovar", "text": "\u00c8 stato Presidente del Venezuela dal 29 settembre 1859 al 20 maggio 1861."}
{"id": "1226523", "revid": "11959", "url": "https://it.wikipedia.org/wiki?curid=1226523", "title": "Lancieri Neri", "text": ""}
{"id": "1226525", "revid": "2153076", "url": "https://it.wikipedia.org/wiki?curid=1226525", "title": "Infinity on High", "text": "Infinity on High \u00e8 il terzo album della band statunitense dei Fall Out Boy. L'album precedente \u00e8 stato \"From Under the Cork Tree\", uscito nel . L'album doveva uscire a fine 2006, ma il suo lancio \u00e8 stato posticipato a febbraio 2007. Infinity on High ha debuttato al 1\u00ba posto nella Billboard 200.\nIl nome.\nIl nome \u00e8 stato ispirato da una lettera scritta da Vincent van Gogh, nella quale spiegava il significato e il vigore che dava alle sue opere pittoriche. Il titolo originale della lettera era: \"Be clearly aware of the stars and infinity on high. Then life seems almost enchanted after all.\"\nStoria in chart.\nInfinity on High ha debuttato nella Billboard 200 al n\u00b0 1, vendendo 260'000 copie nella sua prima settimana in chart. Nella seconda settimana scende al n\u00b0 5, avendo venduto 119'000 copie; nella terza settimana sale di 2 posizioni andando al 3\u00ba posto, avendo venduto 79'000 copie; la settimana successiva scende alla 4\u00aa posizione, vendendo 67'000 copie, e successivamente alla 8\u00aa, con 58'000 copie vendute. Nella sua 6\u00aa settimana scende al 9\u00ba posto, con 43'000 copie vendute."}
{"id": "1226526", "revid": "82143", "url": "https://it.wikipedia.org/wiki?curid=1226526", "title": "Capuera", "text": ""}
{"id": "1226527", "revid": "82143", "url": "https://it.wikipedia.org/wiki?curid=1226527", "title": "Capoera", "text": ""}
{"id": "1226530", "revid": "1318658", "url": "https://it.wikipedia.org/wiki?curid=1226530", "title": "Hovedserien 1948-1949", "text": "L'edizione 1948-49 della Hovedserien vide la vittoria finale del Fredrikstad. In seguito alla riqualificazione del torneo, il numero dei gironi fu drasticamente ridotto.\nCapocannoniere del torneo fu Arvid Havn\u00e5s (Sandefjord BK), con 12 reti."}
{"id": "1226533", "revid": "1543377", "url": "https://it.wikipedia.org/wiki?curid=1226533", "title": "Home Gateway Initiative", "text": "Home Gateway Initiative o HGI \u00e8 un consorzio internazionale senza fini di lucro, istituito nel 2004 da alcune fra le maggiori compagnie telefoniche mondiali (Belgacom, BT, Deutsche Telekom, France T\u00e9l\u00e9com, KPN, Teliasonera, NTT, Telef\u00f3nica, Telecom Italia) e dedicato alla standardizzazione degli apparati di Residential Gateway, al quale si sono successivamente uniti i maggiori costruttori di hardware di rete."}
{"id": "1226537", "revid": "767487", "url": "https://it.wikipedia.org/wiki?curid=1226537", "title": "Juan Carlos Bersague", "text": "Attualmente \u00e8 il Direttore Titolare del gruppo vocale venezuelano Cantat Vocal.\nBiografia.\nLaureatosi in Direzione Corale all\"'Escuela Nacional de Instructores de Arte\" (Scuola Nazionale di Istruttori d'Arte) e al \"Centro Nacional de la Ense\u00f1anza Art\u00edstica\" (Centro Nazionale dell'insegnamento Artistico) all'Avana, con i Maestri Mayda Mart\u00ednez e Mar\u00eda Felicia P\u00e9rez.\n\u00c8 stato membro-fondatore del gruppo corale cubano EXAUDI, diretto dalla Maestra Mar\u00eda Felicia P\u00e9rez. Con EXAUDI, si \u00e8 esibito in Belgio, Bulgaria, Canada, Danimarca, Francia, Germania, Italia, Spagna, Svezia, Ungheria e Venezuela.\nIn Venezuela, \u00e8 stato direttore del coro di Pueri Cantores \"Ni\u00f1os Cantores del Zulia\" di Maracaibo dal 1994 al 2005, e del coro da camera Coral Antiphona dal 1995 al 2008. Attualmente \u00e8 incaricato dell'Area vocale nella Facolt\u00e0 di Arte e Musica della Universidad Cat\u00f3lica Cecilio Acosta, a Maracaibo. \u00c8 anche docente presso la Facolt\u00e0 Esperimentale di Arti [FEDA] dell'Universidad del Zulia e del Conservatorio di Musica \u201cJos\u00e9 Luis Paz\u201d di Maracaibo, dove dirige anche il Coro Accademico del Conservatorio e insegna \"Pratica Corale\" sin dal 1997.\nAgli inizi del 2009, Juan Carlos Bersague fonda il coro da camera Cantat Vocal, di cui \u00e8 attualmente il Direttore titolare.\nInoltre, il Mtro. Bersague \u00e8 anche il Direttore titolare del Coro Sinfonico del capitolo occidentale del Sistema Nazionale di Orchestre Giovannili e Infantili del Venezuela [FESNOJIV, in spagnolo], conosciuto internazionalmente come El Sistema.\nExaudi Chamber Choir.\nDiretto dal Maestro Mar\u00eda Felicia P\u00e9rez, e come membro fondatore del coro da camera cubano EXAUDI, ha partecipato e ottenuto numerosi premi nei seguenti Concorsi Corali:\nCoral Antiphona.\nEssendo stato Direttore titolare del coro da camera venezuelano Coral Antiphona dal 1995 al 2008, il Mtro. Bersague ha partecipato e vinto numerosi premi in diversi festivals e concorsi corali internazionali.\n\"Festival:\"\n\"Concorsi:\""}
{"id": "1226538", "revid": "1048993", "url": "https://it.wikipedia.org/wiki?curid=1226538", "title": "Tot\u00f2 diabolicus", "text": "Tot\u00f2 diabolicus \u00e8 un film del 1962 diretto da Steno e interpretato da Tot\u00f2. La pellicola, una parodia del genere giallo-poliziesco e dei fumetti a sfondo violento, offre in assoluto una delle migliori interpretazioni di Tot\u00f2, che d\u00e0 volto e fattezze a sei personaggi differenti.\nTrama.\nIl marchese Galeazzo di Torrealta viene trovato assassinato nella sua villa. Sul cadavere l'omicida lascia un biglietto con la sua firma: Diabolicus. Le indagini della polizia si concentrano sui quattro fratelli della vittima, sospettati di avere ucciso il marchese per venire in possesso della ricca eredit\u00e0 di famiglia, ma questi ultimi sembrano avere tutti un alibi di ferro. La plurivedova baronessa Laudomia, pur in preda a manie di giovinezza che la portano ad augurare a tutti la morte prematura - fatto realmente accaduto ai primi due suoi mariti - dice di essere andata al cinema, sebbene le sue dichiarazioni non convincano. Il generale Scipione, sansepolcrista nostalgico dei tempi del fascismo, manifesta annebbiamenti mentali e non fornisce indicazioni utili ai poliziotti. Infine il chirurgo Carlo (la cui moglie ha una relazione segreta con Lallo, terzo marito di Laudomia) \u00e8 rimasto tutta la notte in sala operatoria. Quanto al mite e casto monsignor Antonino, gli inquirenti non insinuano ovviamente neanche il minimo sospetto.\nDue sere dopo l'assassinio, Diabolicus invia 3 lettere anonime: una alla polizia per sviarla nelle indagini, le altre due a Carlo e a Scipione per farli andare a casa di Laudomia. E qui scatta la trappola di Diabolicus, che uccide in un colpo solo i tre fratelli mentre giocano a biliardo. Rimasto solo, Antonino decide di lasciare l'intera l'eredit\u00e0 dei suoi poveri cari ad un fratello segreto, frutto di un peccato di giovent\u00f9 di suo padre. L'uomo, tale Pasquale Bonocore, \u00e8 sempre stato bistrattato dalla sua famiglia, e adesso si trova in galera per furto.\nUscito di prigione per aver fatto il nome dei complici del furto e sistematosi in una villa lussuosa grazie alle eredit\u00e0 ricevute, Pasquale riceve un servizio di protezione speciale, in quanto la polizia pensa che ora Diabolicus possa colpire proprio lui. Infatti, una notte, l'uomo viene aggredito da una figura misteriosa che indossa la famigerata tuta di Diabolicus, ma la polizia, appena sopraggiunta, scopre che in realt\u00e0 si tratta di Gigi \"lo sfregiato\", un ex-collega di Pasquale finito in galera dopo la sua confessione ed evaso nel tentativo di vendicarsi.\nNel frattempo, Diana, l'amante di Galeazzo, viene urgentemente convocata da monsignor Antonino. Insospettita dagli strani comportamenti del prelato, il quale la invita a fumare, bere alcolici e ballare, la donna scopre che Antonino in realt\u00e0 \u00e8 Galeazzo travestito da monsignore. Galeazzo, vedendo assottigliarsi il suo patrimonio, aveva infatti deciso di uccidere tutti i suoi fratelli, e la sera del \"suo\" delitto aveva convocato Antonino a casa sua per poi pugnalarlo, senza essere visto da nessuno, e opportunamente camuffarlo facendo credere di essere stato ucciso; e in seguito aveva assassinato gli altri tre fratelli. Ora a Galeazzo manca la parte finale del piano: uccidere Pasquale, camuffarlo da monsignore e travestirsi a sua volta da Pasquale, facendo ricadere la colpa di tutti i delitti sull'innocente Lallo, il terzo marito di Laudomia, rinchiuso in camera sua dopo essere stato addormentato con un sonnifero.\nGaleazzo attua il piano, grazie anche alla collaborazione di Diana, e fa arrestare l'incredulo Lallo; la polizia, per\u00f2, scopre che la vittima non \u00e8 Antonino, ma non \u00e8 nemmeno Pasquale. L'ucciso, infatti, \u00e8 il capo della sicurezza privata che protegge Pasquale e che si \u00e8 sacrificato per il suo cliente su suggerimento dello stesso Pasquale, al quale era venuto qualche sospetto sul fratello monsignore. Con Galeazzo in galera e con tanti soldi, Pasquale pu\u00f2 finalmente star tranquillo. Tasse a parte...\nProduzione.\nLa \"moltiplicazione\" di Tot\u00f2, che in questo film interpreta sei personaggi imparentati tra loro, \u00e8 stata ispirata dalla simile performance dell'attore britannico Alec Guinness, che in \"Sangue blu\" interpretava ben otto ruoli, dando vita a un intero \"albero genealogico\". Prima d'allora Tot\u00f2 era morto solamente in \"Tot\u00f2 e i re di Roma\"; qui invece muore addirittura quattro volte.\nRiprese.\nLe riprese del film vennero effettuate nel febbraio del 1962.\nRiguardo alla scena dell'operazione Pietro De Vico disse: \nCameo.\nNel film fa una breve apparizione il regista Steno, nei panni del bizzarro giardiniere della villa di Laudomia.\nAccoglienza.\nDistribuito nelle sale italiane il 7 aprile 1962, venne in seguito esportato in Portogallo il 16 luglio del '63 col titolo \"Tot\u00f3 Diab\u00f3lico\".\nIncassi.\n\"Tot\u00f2 diabolicus\" incass\u00f2 all'epoca \u20a4 448.809.000. Gli spettatori furono invece 2.229.553.\nAltri media.\nSi potrebbe presumere che il personaggio di Diabolik di Angela e Luciana Giussani, uscito nel novembre 1962, sia stato ispirato dalla visione del film di Tot\u00f2 uscito qualche mese prima nelle sale cinematografiche italiane, e che il film, a sua volta, sia basato su un certo Diabolich, che nel 1958 commetteva alcuni delitti a Torino."}
{"id": "1226540", "revid": "767487", "url": "https://it.wikipedia.org/wiki?curid=1226540", "title": "Tougher Than Leather (film)", "text": "Tougher Than Leather \u00e8 un film distribuito dalla New Line Cinema, con i membri del gruppo hip hop Run DMC come protagonisti. La pellicola \u00e8 uscita nel 1988, un anno dopo l'album omonimo della band newyorchese.\nTrama.\nI Run DMC, dopo essere venuti a sapere che il loro amico Runny Ray (Raymond White) \u00e8 stato assassinato dopo aver assistito ad un omicidio legato alla droga, decidono di investigare."}
{"id": "1226541", "revid": "135225", "url": "https://it.wikipedia.org/wiki?curid=1226541", "title": "Bersague", "text": ""}
{"id": "1226545", "revid": "198277", "url": "https://it.wikipedia.org/wiki?curid=1226545", "title": "Treviso Foot-Ball Club 1993 1999-2000", "text": "Questa voce raccoglie le informazioni riguardanti il Treviso Foot-Ball Club 1993 nelle competizioni ufficiali della stagione 1999-2000.\nStagione.\nNella stagione 1999-2000 il Treviso, allenato per il terzo e ultimo anno di fila da Gianfranco Bellotto, \u00e8 giunto all'ottavo posto nel campionato di Serie B totalizzando 51 punti, gli stessi dell'. In precedenza, in estate la squadra era stata eliminata dalla fase a gironi di Coppa Italia, in un raggruppamento che la vedeva contrapposta a , e , mancando la qualificazione al secondo turno solo per la peggiore differenza reti nei confronti dei calabresi.\nMaglie e sponsor.\nLo sponsor tecnico \u00e8 stato Lotto, mentre lo sponsor ufficiale Segafredo Zanetti.\nRosa.\n \n \n \n \n \n \n \n \n \n \n \n \n \n \n \n \n \n "}
{"id": "1226548", "revid": "729019", "url": "https://it.wikipedia.org/wiki?curid=1226548", "title": "W\u0142adys\u0142aw Anders", "text": "Durante la Seconda Guerra Mondiale, fu uno dei protagonisti della liberazione d'Italia dall'occupazione nazista; alla guida del II Corpo Polacco vinse la Battaglia di Cassino, permettendo lo sfondamento della Linea Gustav; accettando la collaborazione dei combattenti partigiani liber\u00f2 l'Abruzzo e le Marche, vinse la Battaglia di Ancona, liber\u00f2 la Romagna e partecip\u00f2 alla battaglia di Bologna insieme anche a truppe alleate.\nBiografia.\nGiovent\u00f9 e partecipazione alla Prima Guerra Mondiale.\nW\u0142adys\u0142aw Anders nacque a B\u0142onie, da Albert Anders e El\u017cbieta Tauchert. All'epoca la parte orientale della Polonia faceva parte dell'Impero russo. Anders frequent\u00f2 il Politecnico di Riga (1911-1912) e, a causa della guerra fu richiamato nell'esercito zarista nel 1913, all'Accademia Militare di Pietroburgo. Partecip\u00f2 alla Prima Guerra Mondiale dove si distinse per l'ingegno tattico e per la vicinanza ai propri soldati; per questo venne decorato con la Croce di San Giorgio \"Virtuti Militari\", onorificenza concessa dalla Polonia indipendente. Frequent\u00f2 l'accademia di Stato Maggiore a Pietroburgo fino al febbraio 1917.\nSuccessivamente partecip\u00f2 alla guerra tra la Polonia indipendente e la nuova Russia sovietica (iniziata con l'invasione polacca di Lituania, Bielorussia e Ucraina allo scopo di ricreare una Grande Polonia) come comandante di un reggimento di cavalleria (guerra sovietico-polacca). Finita la guerra (1921) fu inviato a Parigi per studiare all'\"\u00c9cole sup\u00e9rieure de guerre\". Non prese parte al colpo di Stato del maresciallo Pi\u0142sudski (1926) ma fu da questi promosso a generale di brigata nel 1934.\nPartecipazione alla Campagna di Polonia e prigionia.\nA capo di una brigata di cavalleria, durante la Campagna di Polonia, ossia l'invasione russo-nazista che dette inizio alla Seconda Guerra Mondiale, Anders combatt\u00e9 sul fronte orientale contro i sovietici (settembre 1939). Ferito, fu fatto prigioniero e incarcerato, prima a Leopoli e poi nel carcere-fortezza della Lubjanka a Mosca, dove sub\u00ec anche torture.\nLiberazione e organizzazione del Secondo Corpo Polacco.\nFu rilasciato nel luglio 1941 dopo l'inizio dell'invasione tedesca dell'URSS (Operazione Barbarossa) e in seguito all'accordo Sikorski-Majskij. Dal governo polacco in esilio a Londra, Anders ricevette l'incarico di formare, con gli ex prigionieri, un esercito che sarebbe stato impiegato nella guerra contro i nazisti. A causa della reciproca diffidenza tra polacchi e sovietici, e per la scarsit\u00e0 dei rifornimenti che questi inviavano alla armata in formazione, Anders decise, in accordo con gli inglesi, di spostare i suoi uomini e decine di migliaia di civili, tutti strappati ai gulag sovietici, in Persia, a Teheran e Isfahan, dove furono accolti dalla popolazione iraniana e alloggiati in campi detti \"Campo Polonia\", molto ben organizzati e dotati di tutti i servizi, comprese scuole, mense, ospedali e orfanotrofi: in quel numero sterminato di profughi erano compresi anche ben 13.000 bambini orfani di guerra.\nQui i polacchi furono inquadrati nelle armate dell'Impero britannico, sempre per\u00f2 sotto il comando del governo polacco in esilio a Londra. L'opera di Anders a fianco degli Alleati raggiunse il culmine con l'organizzazione del \u2160\u2160 Corpo polacco che venne composto con i soldati liberati dai campi di concentramento sovietici e che oper\u00f2 ai suoi ordini in Medio Oriente e in Italia, affiancato da migliaia di civili. In Persia il generale Anders accolse l'orso Wojtek come beniamino dei suoi uomini. Si occup\u00f2 anche delle centinaia di bambini e ragazzi orfani di guerra, che riusc\u00ec a sostenere accogliendo anch'essi nell'esercito, affidandogli compiti di servizio adatti alla loro giovane et\u00e0. Inquadr\u00f2 anche 1500 donne, in unit\u00e0 dette ausiliarie, ma con ruoli non differenti da quelli assegnati agli uomini.\nBattaglie di Montecassino, Ancona e Bologna.\nIn Italia Anders fu dapprima protagonista con il Secondo Corpo Polacco da lui comandato, della battaglia di Cassino: il 18 maggio 1944 il \u2160\u2160 corpo d'armata ruppe la linea Gustav conquistando il monastero di Montecassino e aprendo agli alleati la strada verso Roma.\nFu poi incaricato dal comando alleato di liberare dall'occupazione nazista le regioni adriatiche, e in particolare la citt\u00e0 di Ancona, necessaria a causa del suo porto. Esso era infatti indispensabile, al pari di quello di Livorno sul Tirreno, per permettere alle forze alleate un'ulteriore avanzata verso nord, in quanto i porti fino ad allora utilizzati, Napoli e Brindisi, erano ormai troppo lontani dal fronte per permettere regolari rifornimenti alle truppe. Nel corso di quest\u2019operazione adriatica, al Corpo polacco fu affidato il comando del Corpo Italiano di Liberazione (CIL) del gen. Umberto Utili e la Brigata Majella, composta da partigiani abruzzesi. Dopo aver liberato dagli occupanti nazisti la costa adriatica sino alle Marche centrali, affront\u00f2 e vinse, con una manovra di accerchiamento, la Battaglia di Ancona, che dur\u00f2 dal 16 giugno al 18 luglio 1944.\nPoi i polacchi in parte furono acquartierati a Sansepolcro, nell'autunno del 1944, e in parte proseguirono verso nord, penetrando in Romagna attraverso l'Appennino forlivese e combattendo sulla Linea Gotica, liberando diverse vallate fino a prendere Predappio, localit\u00e0 simbolicamente importante, in quanto luogo di nascita di Benito Mussolini. Gli inglesi, per\u00f2, chiesero alle truppe di Anders di non entrare nell'ormai vicina Forl\u00ec, la \"citt\u00e0 del duce\", per riservare a loro tale onore.\nIl morale delle forze polacche fu duramente provato dall'esito della Conferenza di Yalta che si concluse l'11 febbraio, in cui gli inglesi e gli americani, senza consultarsi con i polacchi, avevano deciso di concedere l'intera Polonia orientale all'Unione Sovietica. Quando Anders chiese il ritiro della sua unit\u00e0 dalla linea del fronte, Winston Churchill gli disse \"Voi [i polacchi] non siete pi\u00f9 necessari\", ma i comandanti di prima linea americani e britannici (Richard McCreery, Mark Wayne Clark e il feldmaresciallo Harold Alexander) chiesero ad Anders che le unit\u00e0 polacche rimanessero nelle loro posizioni, poich\u00e9 non avevano truppe per sostituirle. Anders alla fine decise di mantenere impegnate le unit\u00e0 polacche.\nLe truppe polacche raggiunsero cos\u00ec per prime, il 21 aprile 1945, Bologna con un gruppo esplorante, favorito dalla mancata distruzione di un ponte. Insieme a truppe alleate affront\u00f2 la Battaglia di Bologna dal 9 al 21 aprile 1945.\nDopoguerra ed esilio.\nIl generale W\u0142adys\u0142aw Anders, dopo il suo rientro a Londra, fu sostituito dal generale Zygmunt Bohusz-Szyszko al comando del \u2160\u2160 Corpo d'Armata polacco.\nAnders and\u00f2 in esilio a Londra, dove fu tra i membri di spicco del governo in esilio della Polonia e dall'8 agosto 1954 fece parte del Consiglio dei tre, assieme a Edward Raczy\u0144ski e Tomasz Arciszewski, organo creato per esercitare le funzioni di Capo dello Stato polacco in esilio.\nNon fu onorato n\u00e9 dal governo italiano, che gli imped\u00ec di incontrare il presidente del consiglio ed il presidente della Repubblica, consentendogli solo una visita, in forma strettamente privata, alla tomba del Milite Ignoto, n\u00e9 in Inghilterra dove i polacchi non furono invitati alla sfilata della Vittoria. L'atteggiamento italiano potrebbe trovare spiegazione nel fatto che Anders, nel giugno 1946, offr\u00ec il suo appoggio ad Umberto \u2160\u2160 nei giorni difficili del referendum istituzionale. Il Re, che per molte ragioni temeva l'insorgere di una guerra civile, cortesemente rifiut\u00f2. Se ne trova traccia nel volume dello storico Luciano Garibaldi.\nLe citt\u00e0 italiane liberate da Anders, per\u00f2, non si scordarono di lui: ricevette la cittadinanza onoraria di Bologna il 6 ottobre 1945 e quella di Ancona l'8 dicembre dello stesso anno. Successivamente, Bologna dedic\u00f2 ad Anders un giardino pubblico cittadino; Imola dedic\u00f2 anch'essa un giardino; Ancona gli intitol\u00f2 una via nel rione del Pinocchio e al Secondo Corpo Polacco la piazza all'interno di Porta Santo Stefano, attraverso la quale le truppe erano entrate nel 1944 per liberare la citt\u00e0.\nLa Polonia occupata dai sovietici, al contrario, lo priv\u00f2 della cittadinanza dal 26 settembre 1946, assieme ad altri 75 ufficiali dell'esercito, perch\u00e9 non aveva accettato la cessione all'Unione Sovietica di tutta la Polonia orientale.\nMor\u00ec nella capitale inglese il 12 maggio 1970 e venne seppellito, secondo la sua volont\u00e0, nel Cimitero militare polacco di Montecassino, a fianco dei suoi compagni caduti in battaglia.\nDopo il crollo del muro di Berlino: la riabilitazione.\nSolo dopo il crollo del muro di Berlino, in Polonia finalmente venne onorata la memoria di Anders. Dopo il 1990, il suo nome \u00e8 stato dato alle strade e alle piazze di diverse citt\u00e0 polacche: a Cracovia, Nowa Huta; a Gniezno un parco \u00e8 a lui dedicato. A lui sono intitolati anche reparti dell'esercito polacco e numerose scuole. Nel 1991 \u00e8 stata coniata una medaglia con la sua immagine, emessa dalla Zecca di Stato. Nel 2002, la Banca nazionale polacca ha emesso monete da collezione con l'immagine di W\u0142adys\u0142aw Anders.\nA Varsavia venne costruito nel 1999 il Monumento alla battaglia di Montecassino, inaugurato 22 anni dopo la morte di Anders.\nCon una risoluzione del 20 dicembre 2006, il Senato della Repubblica di Polonia ha deciso di designare il 2007 come \"Anno di W\u0142adys\u0142aw Anders\". \u00c8 stato commemorato nell'ambito del progetto \"famosi polacchi del XX secolo\" un busto che sta nel parco Henryk Jordan a Cracovia, inaugurato il 18 maggio 2007. Per commemorare il generale, il veicolo da combattimento \"Anders\" del 2010 \u00e8 stato a lui intitolato. Nel 2013, una statua del generale Anders, realizzata dallo scultore Robert Soboci\u0144ski, \u00e8 stata inaugurata davanti alla casa della famiglia Anders (ora una scuola) a Kro\u015bniewice. La figlia del generale, Anna Maria Anders, era l'ospite d'onore alla cerimonia.\nVita privata.\nAnders si \u00e8 sposato due volte. Con la prima moglie, Irena Maria Jordan-Kr\u0105kowska (1894-1981), ebbero due figli: una figlia, Anna (nata nel 1919, morta nel 2006) e un figlio, Jerzy (nato nel 1927, morto nel 1983). La figlia Anna \u00e8 autrice di un libro dedicato al padre: \"Mio padre, il generale Anders\".\nLa seconda moglie fu l'attrice e cantante Irena Jarosiewicz, meglio conosciuta con il nome d'arte Renata Bogdanska, cantante e attrice. Si conobbero quando al generale Anders fu affidato il compito di formare un esercito formato dai sopravvissuti del milione e mezzo di polacchi che erano stati catturati nel 1939 e successivamente deportati in Unione Sovietica, Irena Anders e la sua compagnia si arruolarono nell'esercito, per aiutate i soldati polacchi a tenere alto il morale, lungo il loro percorso dalla Persia attraverso l'Iraq e la Palestina verso l'Egitto. Dopo la battaglia di Montecassino, in cui i polacchi subirono enormi perdite, Irena Anders cant\u00f2 la struggente \"Czerwone maki na Monte Cassino\" (\"Papaveri rossi su Montecassino\") davanti alle rovine del monastero. Lei e il generale Anders (che nel frattempo aveva divorziato dalla prima moglie) si sposarono nel 1948.\nRenata Bosanska, il 12 maggio 2007, a Montecassino, il Presidente polacco Lech Kaczy\u0144ski le conferisce l'onorificenza dell'Ordine della Polonia restituta \"per aver contribuito in maniera eccezionale all'indipendenza della Repubblica, per la comunit\u00e0 polacca e le attivit\u00e0 sociali\". Mor\u00ec nel 1981 e fu sepolta a Montecassino a fianco del marito.\nDalla seconda moglie quale ebbe una figlia, Anna Maria (nata nel 1950), che \u00e8 ora politica, attivista e diplomatica polacca, continuando la missione dei genitori."}
{"id": "1226549", "revid": "287204", "url": "https://it.wikipedia.org/wiki?curid=1226549", "title": "Wladyslaw Anders", "text": ""}
{"id": "1226550", "revid": "466539", "url": "https://it.wikipedia.org/wiki?curid=1226550", "title": "Mitopoiesi", "text": "La mitopoiesi (dal greco \u03bc\u03c5\u03b8\u03bf\u03c0\u03bf\u03af\u03b7\u03c3\u03b9\u03c2 \"creazione del mito\") \u00e8 l'arte o la tendenza a inventare favole, a formare miti.\nDefinizione.\nLa parola compare gi\u00e0 nell'opera \"Volkerpsychologie\" e viene poi sviluppata dallo scrittore britannico J. R. R. Tolkien negli anni trenta; gli autori di questo genere, seguendo l'esempio di Tolkien, integrano temi mitologici tradizionali assieme ad archetipi nei propri lavori. Queste nuove mitologie, invece di emergere dopo secoli di tradizione orale come avviene nella realt\u00e0, sono create in un breve periodo di tempo da un singolo autore o da un piccolo gruppo di collaboratori. Oltre a Tolkien, fra i maggiori autori mitopoietici vanno ricordati C. S. Lewis, Howard Phillips Lovecraft, Frank Herbert, George MacDonald, Gilbert Keith Chesterton, Cesare Pavese, Stephen King e J. K. Rowling."}
{"id": "1226553", "revid": "1782831", "url": "https://it.wikipedia.org/wiki?curid=1226553", "title": "Breetai", "text": "Breetai (in originale \"Vrlitwhai Kridanik\") \u00e8 un personaggio della serie animata giapponese \"Macross\", adattata negli anni ottanta in \"Robotech\" dalla statunitense Harmony Gold.\nNell'universo narrativo di Robotech Breetai \u00e8 il massimo stratega della flotta Zentradi, un popolo alieno che giunge sulla Terra agli inizi del XXI secolo con lo scopo di recuperare l'astronave l'SDF-1.\nOriginariamente, aveva aiutato il creatore della Protocultura, Zhor, nella ricerca dei Fiori della Vita degli Invid. Gravemente ferito durante la battaglia in cui lo stesso Zhor perde la vita, gli viene applicata sulla parte destra del volto in prossimit\u00e0 dell'occhio una pesante placca metallica.\nCaratteristiche fisiche.\nCome tutti gli Zentradi, \u00e8 notevolmente alto (circa 11 metri e mezzo) e pesante (pressappoco 17 tonnellate). Il suo fisico, mutato geneticamente dai Signori di Robotech, \u00e8 iperresistente e gli consente di affrontare combattimenti anche a mani nude nel vuoto spaziale.\nCarriera militare.\nRientrato nei ranghi Zentradi alla morte di Zhor e riprogrammato di conseguenza, gli viene affidato il comando di una flotta stellare composta da circa un milione di astronavi; il suo incarico \u00e8 di rintracciare la nave costruita da Zhor prima di morire, in cui lo scienziato aveva nascosto la matrice di Protocultura sottratta alcuni secoli prima alla Invid Regis.\nArrivato in orbita terrestre, ingaggia una furibonda lotta con l'SDF-1, avvalendosi di ogni possibile tecnologia e risorsa a sua disposizione. Momentaneamente sollevato dal comando in favore della Meltradi Azonia, viene reintegrato nel suo ruolo in tempo per assistere all'ammutinamento del suo equipaggio, innamorato della figura e della voce di Lynn Minmay. Su consiglio del suo secondo Exedore, si allea con l'SDF-1 contro Dolza, prendendo parte alla grande battaglia stellare che vede la distruzione quasi completa della Terra e l'annientamento dell'armata Zentradi. Successivamente, prende parte alla costruzione degli SDF-2 e 3 nella Robotech Factory requisita.\nLa morte.\nNon \u00e8 chiara la circostanza della morte di Breetai. \u00c8 sicuro che lui e gli Zentradi superstiti (quasi tutti micromianizzati) si accodino all'Ammiraglio Hunter nella ricerca di Tirol. Ipotesi comune \u00e8 che Breetai perda la vita in un epico scontro con la Regis, nel quale la stessa gran madre degli Invid trova la sua fine."}
{"id": "1226558", "revid": "37401", "url": "https://it.wikipedia.org/wiki?curid=1226558", "title": "Khaki", "text": ""}
{"id": "1226561", "revid": "66387", "url": "https://it.wikipedia.org/wiki?curid=1226561", "title": "Kaki (colore)", "text": ""}
{"id": "1226566", "revid": "88740", "url": "https://it.wikipedia.org/wiki?curid=1226566", "title": "Cachi", "text": ""}
{"id": "1226567", "revid": "767487", "url": "https://it.wikipedia.org/wiki?curid=1226567", "title": "Associazione Calcio Treviso 1951-1952", "text": "Questa voce raccoglie le informazioni riguardanti l''Associazione Calcio Treviso nelle competizioni ufficiali della stagione 1951-1952.\nStagione.\nL'A.C. Treviso nella stagione 1951-1952 partecipa al campionato di Serie B: classificandosi al sesto posto con 41 punti assieme al Piombino, 12 punti in meno della Roma, promossa in Serie A."}
{"id": "1226569", "revid": "466539", "url": "https://it.wikipedia.org/wiki?curid=1226569", "title": "Lubjanka", "text": "Il palazzo della Lubjanka (in russo: \"\u041b\u0443\u0431\u044f\u043d\u043a\u0430\") \u00e8 un palazzo di Mosca, celebre per essere sede dei servizi segreti sovietici prima e russi poi. \u00c8 un grande edificio con facciata di mattoni gialli, progettato da Aleksandr V. Ivanov nel 1897, e ingrandito da Aleksej Viktorovi\u010d \u0160\u010dusev nel 1940-47.\nStoria.\nLa Lubjanka venne costruita originariamente nel 1898, come sede neobarocca della Compagnia di Assicurazione \"Rossija\", divenuta nota per i bei pavimenti in parquet ed i muri verde chiaro. Dissimulando la propria mole, l'edificio non comunica un'impressione di scala enorme: singoli dettagli palladiani e barocchi, come i minuti frontali agli angoli e la loggia centrale, si perdono in una apparentemente infinita facciata classicheggiante, dove le tre fasce di cornicioni sottolineano le linee orizzontali. Un orologio \u00e8 posto al centro della fascia superiore della facciata.\nNel 1918 fu occupato dai primi servizi segreti sovietici, la \u010ceka. La sede rimase poi stabile nonostante le successive evoluzioni dei servizi, da \u010ceka a GPU a NKVD a KGB, fino ad approdare all'FSB russa di oggi. La Lubjanka mantiene una fama sinistra, legata alle torture e ai crudeli interrogatori che si tennero al suo interno dal 1918 al 1956 (come raccontato da Sol\u017eenicyn in \"Arcipelago Gulag\") e che ebbero il loro culmine in epoca stalinista.\nNel corso delle Grandi purghe, gli uffici divennero via via pi\u00f9 affollati per l'aumento degli operativi. Nel 1940 venne commissionato a \u0160\u010dusev il raddoppio della dimensione dell'edificio, tramite l'aggiunta di un altro piano e comprendendo costruzioni sul retro. Il progetto di \u0160\u010dusev aumentava la componente neorinascimentale, ma solo la parte sinistra della facciata venne ricostruita sotto la sua direzione negli anni '40, a causa della guerra e di altri ostacoli. La facciata asimmetrica rimase tale fino al 1983, quando la simmetria venne ripristinata secondo il progetto, su impulso di Jurij Andropov.\nDi fronte al palazzo, fino al termine dell'Unione Sovietica, si trovava una faraonica statua detta \"Feliks di ferro\" e, secondo una credenza popolare, la statua era fatta interamente di oro a 16 carati.\nDetti popolari.\nFra gli abitanti di Mosca \u00e8 molto frequente il modo di dire: \u00abIl Palazzo della Lubjanka \u00e8 il palazzo pi\u00f9 alto di Mosca perch\u00e9 da l\u00ec si vede direttamente la Siberia\u00bb. Questo detto deriva chiaramente dalle deportazioni dei prigionieri politici nei campi d'internamento (erroneamente denominati gulag) in Siberia, che in un primo tempo venivano rinchiusi nella Lubjanka."}
{"id": "1226572", "revid": "30297", "url": "https://it.wikipedia.org/wiki?curid=1226572", "title": "Cus Padova", "text": ""}
{"id": "1226573", "revid": "38120", "url": "https://it.wikipedia.org/wiki?curid=1226573", "title": "Principesse Disney", "text": "Le Principesse Disney (\"Disney Princess\") sono un media franchise di propriet\u00e0 della Walt Disney Company, anche chiamato Linea delle Principesse (\"Princess Line\").\nIl franchise, ideato negli anni 90 e successivamente ufficializzato agli inizi degli anni 2000 da Andy Mooney, presidente della \"Disney Consumer Products\", \u00e8 basato su alcuni personaggi femminili apparsi in vari classici Disney.\nNei suoi primi anni il franchise era composto da Biancaneve, Cenerentola, Aurora, Ariel, Belle, Jasmine, Pocahontas e Mulan. Successivamente sono state aggiunte Tiana, Rapunzel, Merida e Vaiana.\nLa Walt Disney Company ha distribuito bambole, video karaoke, abbigliamento, oggetti per la casa, ed una variet\u00e0 di altri prodotti con il marchio \"Principesse Disney\".\nLe licenze per il franchise includono \"Glidden\" (pittura murale), \"Stride Rite\" (scarpe luccicanti), Hasbro (giochi e bambole), e le figurine plastiche Fisher-Price.\nStoria.\nNegli anni novanta la Walt Disney Company cominci\u00f2 a produrre i primi prodotti del franchise \"Principesse Disney\". Nonostante una pubblicit\u00e0 limitata e nessun focus group, gli oggetti del franchise divennero un grandissimo successo. Nel febbraio 1996, la Buena Vista Home Entertainment pubblic\u00f2 una linea di VHS dal titolo \"Disney Princess Collection\", dedicata alle principesse Ariel, Jasmine e Belle. Nello stesso anno, la casa produttrice di giocattoli Mattel, inizi\u00f2 a produrre diversi modelli di bambole raffiguranti le protagoniste del franchise. Il 24 giugno 1998, il primo numero della rivista \"Disney's Princess\" venne pubblicato nel Regno Unito.\nGli incassi del franchise salirono dai 300 milioni di dollari del 2001 ai 4 miliardi del 2009.\nLe principesse destinate ad essere incluse nella linea furono scelte dai Classici Disney. \nOriginariamente si era pensato che i personaggi di Trilli, la fatina amica di Peter Pan, e Giselle, la protagonista di \"Come d'incanto\", avrebbero dovuto far parte del franchise; in particolare quest'ultima \u00e8 stata esclusa poich\u00e9 la compagnia avrebbe dovuto pagare i diritti d'immagine all'attrice Amy Adams, doppiatrice e interprete originale del personaggio. Altre principesse ed eroine dei film Disney non facenti parte del franchise come Melody (la figlia di Ariel), Minni, le principesse Mei, Ting-Ting e Su del film \"Mulan II\", Megara (dal film \"Hercules\") e Lady Marian, sono comunque apparse come cantanti nei DVD della serie \"Disney Princess Sing Along Songs\" (\"Enchanted Tea Party\", \"Perfectly Princess\" e \"Once Upon a Dream\") e nel CD \"Princess Collection 2\".\nDal gennaio 2016 il colosso dei giocattoli Hasbro ha acquisito i diritti per la produzione e la commercializzazione dei prodotti \"Disney Princess\" strappandoli alla rivale Mattel, che li deteneva fin dal 1996. I prodotti legati alle principesse Anna ed Elsa, del film \"Frozen - Il regno di ghiaccio\", vengono commercializzati separatamente con il marchio \"Disney Frozen\".\nApparizioni in altri media.\nFilm.\n\"Le magiche fiabe delle Principesse Disney\".\nAll'inizio del 2007, la Disney ha annunciato il lancio de \"Le magiche fiabe delle Principesse Disney\" (\"Disney Princess Enchanted Tales\"), una nuova serie di DVD direct-to-video contenenti storie e avventure completamente nuove delle Principesse Disney.\n\"\", ha debuttato negli Stati Uniti il 4 settembre 2007 e in Italia il 17 ottobre, il film contiene due storie di Aurora e Jasmine, hanno come tema la perseveranza.\nOriginariamente, fu annunciato come primo volume \"A Kingdom of Kindness\", che conteneva un'altra storia di Aurora e una storia di Belle. Inoltre, fu diffuso il trailer di un secondo volume con storie di Cenerentola e Mulan (con l'onest\u00e0 come tema portante), che sarebbe dovuto uscire nel 2008. Il progetto fu sospeso, coerentemente con la politica di John Lasseter, contrario a produzioni basate sui Classici Disney.\nRemake in live-action.\nNei film \"Maleficent\" (2014) e \"Maleficent - Signora del male\" (2019) Aurora \u00e8 interpretata da Elle Fanning. Lily James incarna Cenerentola nell'omonimo film del 2015. Emma Watson ha ottenuto il ruolo di Belle nel film \"La bella e la bestia\" (2017). Naomi Scott \u00e8 Jasmine nel film \"Aladdin\" (2019), Liu Yifei impersona Mulan nell'omonimo film del 2020, Halle Bailey dar\u00e0 il volto ad Ariel nel film \"La sirenetta\" (2023) e Rachel Zegler impersoner\u00e0 Biancaneve in \"Biancaneve e i sette nani\" che si girer\u00e0 nel 2022.\n\"Ralph spacca Internet\".\nLe principesse, insieme ad Anna ed Elsa, fanno un'apparizione cameo nel film d'animazione \"Ralph spacca Internet\" (2018). Questo ha segnato la prima volta che le principesse hanno interagito tra loro in un film sul grande schermo.\nSerie televisive.\n\"C'era una volta\".\nNella serie televisiva \"C'era una volta\" (\"Once Upon a Time\") appaiono le versioni in carne ed ossa di alcune principesse Disney tra i personaggi principali della storia, come Biancaneve (Ginnifer Goodwin), Belle (Emilie de Ravin), Anna (Elizabeth Lail), Cenerentola della Nuova Foresta Incantata (Dania Ram\u00edrez, nella settima stagione), Rapunzel della Nuova Foresta Incantata (Meegan Warner e Gabrielle Anwar, nella settima stagione) e Tiana (Mekia Cox), oppure sono personaggi ricorrenti o guest star, come Cenerentola della Foresta Incantata (Jessy Schram, nelle prime sei stagioni), Aurora (Sarah Bolger), Elsa (Georgina Haig), Mulan (Jamie Chung), Ariel (Joanna Garc\u00eda), Rapunzel della Foresta Incantata (Alexandra Metz, in un unico episodio della terza stagione), Merida (Amy Manson) e Jasmine (Karen David). Le vicende vedono inoltre coinvolti alcuni dei loro storici nemici, come la Regina Cattiva (Lana Parrilla), Malefica (Kristin Bauer van Straten), Ursula (Merrin Dungey) e Lady Tremaine della Nuova Foresta Incantata (Gabrielle Anwar).\n\"Sofia la principessa\".\nLa serie TV di animazione \"Sofia la principessa\" (\"Sofia the First\") ha per protagonista Sofia, una bambina comune di 7 anni, e racconta il suo percorso per diventare principessa. Durante le sue avventure Sofia far\u00e0 il suo incontro con molte principesse Disney come Cenerentola, Jasmine, Belle, Ariel, Aurora, Biancaneve, Mulan, Tiana, Rapunzel e Merida.\nVideogiochi.\n\"Disney Princess\".\nLa Disney Interactive Studios ha distribuito \"Disney Princess: Il viaggio incantato\" (\"Disney Princess: Enchanted Journey\") per Nintendo Wii, PlayStation 2 e PC. Il giocatore controlla una ragazzina dotata di poteri magici (il cui aspetto \u00e8 personalizzabile), che si avventura attraverso i diversi mondi delle Principesse Disney per aiutarle a restaurare l'equilibrio magico dei loro reami. Le principesse incluse sono Biancaneve, Cenerentola, Ariel e Jasmine. Belle \u00e8 inclusa, ma solo come minigioco segreto.\nUn gioco simile, \"Disney Princess: I gioielli magici\" (\"Disney Princess: Magical Jewels\"), \u00e8 uscito per Nintendo DS. In questo caso il giocatore controlla le principesse, che devono esplorare i loro reami per trovare le gemme magiche. Le principesse giocabili sono Biancaneve, Cenerentola, Aurora e Belle. Ariel e Jasmine sono giocabili esclusivamente in appositi minigiochi. Entrambi i giochi sono usciti in USA il 2 novembre 2007.\n\"Kingdom Hearts\".\nNel videogame \"Kingdom Hearts\" per PlayStation 2 (2002), Biancaneve, Cenerentola, Aurora, Belle e Jasmine sono incluse come cinque tra le \"Principesse del Cuore\", un gruppo di sette fanciulle dai cuori purissimi. Ariel \u00e8 inclusa nel gioco come aiuto in battaglia per Sora, ma non \u00e8 inclusa nel gruppo. Le rimanenti due Principesse del Cuore sono Alice da \"Alice nel Paese delle Meraviglie\", e Kairi, personaggio creato appositamente per il videogioco.\nNel primo sequel, \"\" per Game Boy Advance (2004), ricompaiono Belle, Jasmine, Ariel, Alice e Kairi, nonostante siano solo proiezioni create dai ricordi di Sora.\nNel secondo sequel, \"Kingdom Hearts II\" sempre per PlayStation 2 (2006), anche Mulan \u00e8 un personaggio del gioco, un'alleata in battaglia per Sora. Ariel, Jasmine e Belle fanno ritorno, nonostante Ariel sia pi\u00f9 una comparsa che un aiuto in battaglia, e Belle abbia un ruolo decisamente pi\u00f9 prominente. Biancaneve, Cenerentola e Aurora sono menzionate, ma non compaiono.\nNel capitolo parallelo, \"Kingdom Hearts 358/2 Days,\" viene vista pi\u00f9 volte solo la principessa Jasmine.\nNel prequel, \"Kingdom Hearts Birth by Sleep\" per PlayStation Portable (2010), vengono incluse Biancaneve, Aurora e Cenerentola. Le principesse appaiono insieme al loro mondo e percorrono le storie viste nei film Disney. Appare anche Kairi in una forma pi\u00f9 giovane.\nNel terzo sequel, \"Kingdom Hearts III\", appare Rapunzel (oltre ad Anna ed Elsa) come aiuto in battaglia per Sora.\n\"Principesse Disney: Magica avventura\".\nLe principesse compaiono anche nel videogioco \"\", sviluppato dalla High Impact Games e Disney Interactive e pubblicato dalla Namco Bandai il 25 settembre 2012.\nFumetti.\n\"Kirara Princess\".\nNel manga \"Kirara Princess\" di Nao Kodaka e Rika Tanaka, la protagonista Kirara Reno viaggia nei mondi delle Principesse Disney alla ricerca delle gemme della tiara magica che risveglier\u00e0 la leggendaria Settima Principessa. Le sei principesse che compaiono sono, nell'ordine, Biancaneve, Ariel, Cenerentola, Belle, Aurora e Jasmine, mentre la Settima Principessa \u00e8 la stessa Kirara. Appaiono, inoltre, altri personaggi e nemici legati ai diversi mondi delle principesse: i Sette Nani, Flounder, Gaston, Ursula, ecc.\nParodie.\nNella sit-com animata \"Drawn Together\" \u00e8 presente tra i protagonisti la principessa Clara, parodia delle \"Principesse Disney\". Inoltre Biancaneve, Ariel e Aurora fanno una comparsa nell'episodio della terza stagione \"Gara di spelling\" come amiche di Clara, le quali vengono involontariamente uccise da Captain Hero."}
{"id": "1226574", "revid": "56818", "url": "https://it.wikipedia.org/wiki?curid=1226574", "title": "Tecnica digitale", "text": ""}
{"id": "1226575", "revid": "117138493", "url": "https://it.wikipedia.org/wiki?curid=1226575", "title": "Honda NSX", "text": "La Honda NSX o Acura NSX (in Nord America) \u00e8 un'auto sportiva prodotta dalla casa nipponica Honda dal 1990 al 2005.\nIl contesto.\nNel 1984 la Honda commission\u00f2 al designer automobilistico italiano Pininfarina la progettazione della \"HP-X\" (\"H\"onda \"P\"ininfarina e\"X\"perimental), che montava un motore centrale 2.0 litri V6.\nIn seguito la Honda decise di proseguire attivamente il progetto, cos\u00ec la \"HP-X\" concept car evolse in \"NS-X\" (\"N\"ew \"S\"portcar e\"X\"perimental). Lo sviluppo del prototipo NS-X e la successiva produzione in serie fu guidato dal capo designer esecutivo Ken Okuyama e dal capo ingegnere Shigeru Uehara, che in seguito fu posto a capo del progetto Honda S2000. La presentazione ufficiale avvenne al Salone di Chicago del\nfebbraio 1989, ma il lancio sul mercato vi fu soltanto ad un anno di distanza.\nL'obiettivo iniziale per la NS-X era di avvicinarsi alle prestazioni delle blasonate sportive europee e di avvicinarsi anche nello stile estetico in particolar modo alle italiane.\nInnovazioni tecniche.\nLa NS-X doveva mostrare molte delle soluzioni tecniche provenienti dal programma Motorsport della Honda. \u00c8 stata la prima auto di produzione con soluzioni tecniche innovative: il telaio, le sospensioni e il corpo vettura interamente ricavati dall'alluminio con altre leghe esotiche. Tra corpo vettura e sospensioni, l'alluminio permise di risparmiare pi\u00f9 di 220\u00a0kg di peso rispetto al suo equivalente in acciaio, e di mantenere i cambiamenti degli angoli caratteristici a un valore prossimo allo zero. Tra le altre innovazioni tecniche, le bielle del motore in titanio, per consentire il funzionamento ad alti giri, il sistema VTEC (brevetto Honda), un sistema di servosterzo elettrico, un ABS a quattro canali indipendenti, e nel 1995, il primo controllo elettronico della valvola a farfalla.\nLa Honda invest\u00ec una grande quantit\u00e0 di tempo e fondi per sviluppare la NS-X. Dopo aver studiato lo stile Ferrari, Lamborghini e le prestazioni delle pi\u00f9 arrivabili Porsche, gli ingegneri progettarono la NS-X alla ricerca del perfetto equilibrio tra potenza utilizzabile e affidabilit\u00e0. Per questo motivo produssero un potente motore aspirato VTEC. Ma la principale risorsa della Honda fu il pilota Ayrton Senna (con cui aveva vinto tre dei suoi campionati di Formula 1) che convinse la Honda a irrigidire il telaio dato che risult\u00f2 non soddisfacente.\nL'auto fece la sua prima apparizione in pubblico come \"NS-X\" al salone dell'auto di Chicago nel febbraio 1989 e al Motor Show di Tokyo nel mese di ottobre 1989. Prima della produzione finale, il nome venne cambiato da \"NS-X\" a \"NSX\". L'auto fu venduta con il marchio Honda in Giappone nel 1990, e l'anno successivo anche in Nord America e Hong Kong sotto il marchio Acura.\nIl design.\nAlla sua uscita nel 1990, il design della NSX era in anticipo sui tempi. Con solo 1170\u00a0mm di altezza (solo 141\u00a0mm pi\u00f9 alta della Ford GT40) l'auto mostrava perfettamente le capacit\u00e0 tecniche della Honda. Il design della carrozzeria, inoltre, fu specificatamente studiato da Okuyama e Uehara dopo aver visto e studiato la visibilit\u00e0 a 360\u00b0 all'interno di un cockpit del jet da combattimento F-16. Le conoscenze acquisite dal costruttore giapponese sulla pista e nelle competizioni risultarono nel telaio monoscocca in alluminio ultra leggero e ultra rigido, insieme alle sospensioni in alluminio a quadrilateri deformabili con doppio braccio oscillante trasversale e forcelle forgiate, collegate a delle ruote in lega forgiata. Era inoltre la prima auto che montava un motore con bielle in titanio, pistoni forgiati e con una grande capacit\u00e0 di raggiungere alti regimi (il limitatore era posto a 8000 giri/minuto); tutte caratteristiche di solito associate ad auto da competizione.\nA partire dal suo processo di verniciatura unico in ventitr\u00e9 fasi, fra cui un rivestimento cromato per proteggere chimicamente la carrozzeria in alluminio e uno strato di vernice ad acqua per ottenere un colore pi\u00f9 vivo e una migliore finitura superficiale, la NSX \u00e8 considerata ancora come una delle pi\u00f9 affidabili supercar esotiche mai prodotte.\nLa grande rigidit\u00e0 del telaio e il comportamento in curva sono i risultati delle indicazioni date da Senna al capo ingegnere durante i test di sviluppo della NSX al circuito di Suzuka durante le fasi finali di sviluppo. La NSX fu inizialmente assemblata appositamente al Takanezawa R &amp; S Plant nella prefettura di Tochigi dal 1989 all'inizio del 2004, quando fu trasferito a Suzuka tutto l'impianto per il resto della sua vita produttiva. Le vetture venivano assemblate da circa duecento persone scelte tra il miglior personale della Honda prelevato da altri impianti per seguire appositamente il progetto NSX.\nUna delle prime prove della stampa specializzata coinvolse una NSX con il motore 3.0L leggero da 270 CV (200\u00a0kW) che fece registrare 5,03 secondi per lo 0\u2013100\u00a0km/h e 13,47 secondi per il quarto di miglio (400 metri).\nLa rivista \"Wheels Magazine\" premi\u00f2 la NSX con il premio \"Auto dell'anno 1991\" e lo stesso anno la rivista statunitense \"Automobile Magazine\" premi\u00f2 la NSX col marchio \"Acura\" nominandola \"Automobile dell'anno\".\nPrima generazione della NSX-R.\nPer fare della NSX un'auto sportiva di classe, gli ingegneri dovettero scendere a compromessi per assicurare un equilibrio fra sportivit\u00e0 e usabilit\u00e0 quotidiana. Per la clientela particolarmente esigente in quanto a prestazioni, Honda decise di impiegare il suo team di ingegneri, che si erano occupati di precedenti modelli siglati \"Type R\", per produrre una versione appositamente modificata per raggiungere prestazioni elevate in pista, seppur a scapito della comodit\u00e0 d'uso. Nacque cos\u00ec la NSX Type R, o NSX-R.\nGli ingegneri iniziarono cos\u00ec un aggressivo programma di alleggerimento partendo dalla NSX standard: l'impianto di insonorizzazione, il sistema audio, e l'intero sistema di condizionamento d'aria furono rimossi, e i sedili in pelle sostituiti da sedili da corsa realizzati in fibra di carbonio appositamente da Recaro. Le ruote in lega di serie furono sostituite con ruote in alluminio forgiato prodotte dalla Enkei, riducendo cos\u00ec le masse non sospese della vettura. Nel complesso la Honda riusc\u00ec a togliere circa 120\u00a0kg di peso, dando alla NSX-R un peso finale di 1230\u00a0kg.\nLa Honda dovette anche ridisegnare interamente il sistema delle sospensioni per cercare di eliminare un principio di sovrasterzo che poteva verificarsi in curva ad alta velocit\u00e0, causato dal posizionamento centrale del motore. La NSX standard aveva molle rigide al posteriore e morbide all'anteriore. In fase di decelerazione su una entrata in curva effettuata duramente, le molle morbide permettevano un maggior trasferimento di carico all'anteriore, migliorando il grip delle ruote anteriori e quindi la risposta dello sterzo. Tuttavia questo fenomeno scaricava tutto il peso dall'asse posteriore, facendo perdere aderenza alle ruote posteriori. Il risultato era una netta tendenza al sovrasterzo, che pu\u00f2 portare a pendoli o a derapate. Per la NSX-R, la Honda invert\u00ec la tendenza mettendo molle pi\u00f9 rigide alle sospensioni anteriori, impedendo il massiccio trasferimento di peso sull'anteriore in seguito a una brusca frenata e permettendo alle gomme posteriori di rimanere saldamente in traiettoria. Tuttavia, diminuendo il carico sull'anteriore, il grip anteriore venne ridotto, ottenendo l'effetto negativo di aumentare la tendenza sottosterzo della vettura. Questo richiedeva una gestione pi\u00f9 attenta da parte del pilota. Nel complesso la NSX-R utilizzava molle molto pi\u00f9 rigide rispetto alla NSX standard. La NSX standard aveva 3,0\u00a0kg/mm all'anteriore e 4,0\u00a0kg/mm al posteriore, mentre la NSX-R 8,0\u00a0kg/mm all'anteriore e 5,7\u00a0kg/mm al posteriore. La Honda aument\u00f2 anche il rapporto della marcia finale fino a 4.235:1 mediante un pignone modificato.\nA partire dal 1992, la Honda ha prodotto un numero limitato di 483 NSX-R, esclusivamente per il mercato giapponese (JDM). L'aria condizionata e l'impianto stereo sono stati resi disponibili con l'equipaggiamento Premium, come optional a caro prezzo. La produzione termin\u00f2 nel 1995.\nNSX-T.\nNel 1995 venne commercializzata in Giappone la NSX-T con un tetto targa come speciale opzione in ordinazione. In Nord America la NSX-T sostitu\u00ec completamente la coup\u00e9 standard, in quanto unica versione disponibile, a eccezione della \"NSX Zanardi Edition\" nel 1999 e una manciata di ordini speciali post 1997/pre 2002 coup\u00e9 3,2 litri. Il tetto rimovibile ridusse la rigidit\u00e0 del telaio e rese necessaria l'aggiunta di rinforzi strutturali dal peso di 45\u00a0kg. In aggiunta a questo importante cambiamento, le sospensioni vennero ammorbidite per migliorare il comfort di guida e ridurre l'usura degli pneumatici, a spese del trattamento finale. Con questa versione si rese disponibile il servosterzo elettrico anche sulle NSX con trasmissione manuale, fino ad allora presente solamente nelle versioni con cambio automatico.\nAcura NSX-T.\nNel 1996 venne lanciata sul mercato statunitense la NSX-T con marchio Acura. Essa era identica alla versione giapponese in ogni dettaglio.\nLe modifiche del 1997.\nIl 1997 port\u00f2 i cambiamenti pi\u00f9 evidenti nella prima generazione della NSX. La cilindrata del motore aument\u00f2 da 3,0 litri a 3,2 litri, utilizzando una sottile fibra di metallo rinforzato nelle canne dei cilindri. Questa revisione diede al motore 3,2 litri C32B maggiore potenza: da 277 CV a 280 CV, mentre la coppia aument\u00f2 da 285 N\u00b7m a 305 Nm. La versione con il cambio automatico a quattro velocit\u00e0 continu\u00f2 a utilizzare il motore 3,0 litri. Un altro grande cambiamento fu l'adozione di un cambio manuale a sei marce. Con questa maggiore potenza il tempo per lo 0 a 100\u00a0km/h viene abbassato da 5,2 a 4,5 secondi. Inoltre, il diametro dei dischi freno pass\u00f2 da 280\u00a0mm a 298 mm, il che richiese l'adozione di ruote maggiorate e pneumatici pi\u00f9 larghi.\nNSX Type S (NSX-S) e S-Zero.\nOltre alla versione con cilindrata maggiorata, il mercato giapponese vide altre due versioni esclusive: la \"NSX Type-S\" (NSX-S) e la \"NSX Type-S Zero\" (\"NSX-S Zero\") dal peso rispettivamente di 1320\u00a0kg e di 1280\u00a0kg. Entrambe avevano sospensioni pi\u00f9 rigide rispetto alla normale NSX. A differenza della Type-S standard la Type-S Zero non offriva gli impianti stereo, di climatizzazione e di navigazione come optional.\nNSX Zanardi Edition.\nProdotta esclusivamente per gli Stati Uniti, la \"NSX Alex Zanardi Edition\" venne introdotta nel 1999 per ricordare i due campionati vinti da Alex Zanardi in CART Champ Car con la Honda / Acura nel 1997 e nel 1998. Furono costruiti 51 esemplari, disponibili solo nel colore New Formula Red, lo stesso della vettura Champ Car che Zanardi guid\u00f2 per il Chip Ganassi Racing.\nLa Zanardi Edition \u00e8 simile a quella del mercato giapponese NSX Type-S. Le differenze visibili tra la Zanardi Edition e la Type-S sono la guida a destra, i sedili in pelle scamosciata nera con cuciture rosse, il volante Acura con airbag, una placca in alluminio con logo \"Acura\" inciso, la firma Zanardi, e un numero di serie sulla paratia posteriore.\nLa Zanardi Numero 0 era la macchina riservata alla stampa e apparsa in mostra in tutto il Paese. In un test effettuato nel numero di giugno 1999 della rivista \"Road and Track\", l'NSX Zanardi Edition si classific\u00f2 al secondo posto contro la Dodge Viper GTS-R, la Lotus Esprit, la Porsche 911 Carrera 4, la Ferrari F355 Spider (all'epoca il modello meno prestazionale del cavallino), e la Chevrolet Corvette C5 Coupe.\nIl restyling della NSX per tutto il mondo.\nFino al 2002 la NSX ricevette solo lievi modifiche rispetto al design originale. Per il nuovo millennio invece la Honda sostitu\u00ec i fari a scomparsa con fari fissi allo Xeno HID e nuovi pneumatici posteriori pi\u00f9 larghi per complementare la revisione delle sospensioni. La linea \u00e8 stata resa pi\u00f9 pulita in modo tale da incrementare la velocit\u00e0 massima a 281\u00a0km/h. Gli interni furono abbelliti con numerosi inserti in pelle e si resero inoltre disponibili nuovi colori (Long Beach Blue Pearl e Imola Orange Pearl) e nuovi cambi. Il restyling venne esteso anche alle NSX prodotte dalla Acura.\nSeconda generazione della NSX-R.\nLa seconda generazione della NSX-R fu presentata nel 2002 e commercializzata esclusivamente sul mercato giapponese. Come per la prima NSX-R, la riduzione di peso \u00e8 stato l'obiettivo primario per il miglioramento delle prestazioni. Invece di sviluppare una NSX di serie del 2002, gli ingegneri decisero di utilizzare la NSX pre-restyling a causa della sua maggiore leggerezza e robustezza. La fibra di carbonio venne impiegata estensivamente in molti componenti dell'auto, inclusi il cofano e un largo e molto aggressivo alettone posteriore. Vennero inoltre replicate le tecniche di riduzione del peso utilizzate nella prima generazione di NSX-R, inclusa la rimozione dell'isolamento acustico e degli impianti audio e di climatizzazione. Fu utilizzato un singolo pezzo di lamiera per dividere l'abitacolo dal posteriore, come anche i sedili da corsa in carbonio e kevlar prodotti dalla Recaro. Infine vennero impiegate ruote pi\u00f9 grandi e ancora pi\u00f9 leggere. Tutti questi accorgimenti alleggerirono di 100\u00a0kg la NSX-R, portandola a un peso complessivo a 1270\u00a0kg.I motore 3.2L DOHC V6 venivano assemblati a mano da tecnici specializzati utilizzando tecniche normalmente riservate ai programmi di corse. Tutti i principali componenti mobili (pistoni, bielle e l'albero motore) venivano pesati e costruiti in modo da levare tutto il peso superfluo, permettendo di ottenere una significativa riduzione delle perdite di potenza derivate da attriti e da inerzie non bilanciate. Tali accorgimenti rendevano il motore pi\u00f9 potente, con un regime massimo pi\u00f9 elevato e con un'eccellente risposta all'acceleratore. Ufficialmente la Honda sostenne che la nuova NSX-R sviluppava 290 CV, come la NSX standard. La stampa automobilistica afferm\u00f2 che la potenza effettiva fosse di 320 CV.\nIl rapporto della marcia finale venne aumentato portandolo a 4.235:1 e pignone modificato rispetto alla NSX di serie. Ci\u00f2 ebbe l'effetto di aumentare la coppia, a scapito di una minore velocit\u00e0 massima in ogni marcia. La frizione a disco singolo, di serie sulla NSX, venne sostituita con una a doppio disco simile a quella trovata nella NSX degli anni 1991-1996.\nLe sospensioni ebbero una nuova taratura per un maggiore uso anche su strada. Venne aggiunta una barra anti-rollio pi\u00f9 spessa all'anteriore e dei supporti in alluminio per irrigidire il telaio anteriore. A differenza della NSX standard, che montava molle pi\u00f9 rigide al posteriore, la NSX-R montava delle molle pi\u00f9 rigide all'anteriore per evitare un eccessivo trasferimento di carico all'anteriore in frenata e in ingresso in curva. La taratura complessiva delle molle della NSX-R (10,4\u00a0kg/mm anteriore, 8,3\u00a0kg/mm posteriore) \u00e8 molto pi\u00f9 rigida della \"NSX\" standard (3,5\u00a0kg/mm anteriore, 3,0\u00a0kg/mm posteriore).\nPer completare gli adeguamenti dell'assetto, gli ingegneri della Honda apportarono delle modifiche aerodinamiche aggiungendo pannelli al fondo-scocca abbinati a prese d'aria e a un diffusore posteriore che creava maggiore deportanza. Il risultato di queste piccole modifiche aerodinamiche e adeguamenti delle sospensioni fu che la seconda generazione della NSX-R era pi\u00f9 facile da guidare su strada. La vettura era stabile, con meno tendenza al sovrasterzo, e in ultima analisi, raggiungeva una velocit\u00e0 maggiore in curva, abbassando i tempi sul giro rispetto ad una normale NSX.\nIl risultato profuso nel progettare la nuova NSX-R fu un'auto capace di gareggiare in pista con i pi\u00f9 nuovi modelli sportivi mantenendo un design invariato a quello di 15 anni prima. Nel 2003, il pilota e test-driver Motoharu Kurosawa ottenne un tempo di 7 minuti e 56 secondi sul circuito del N\u00fcrburgring (anello nord), pari a quello di una Ferrari 360 Challenge Stradale, pur essendo meno potente di circa 100 CV e pi\u00f9 pesante di 100\u00a0kg.\nNonostante le prestazioni, la NSX-R \u00e8 stata criticata dalla stampa automobilistica, che ha definito la vettura come \u00abtroppo poco e troppo tardi\u00bb per un modello che era gi\u00e0 in declino. I critici hanno rinfacciato alla Honda la sua scelta di non progettare una NSX totalmente nuova ma di aver riciclato la normale NSX con qualche riduzione di peso e alcune modifiche aerodinamiche. La NSX-R venne presto considerata sottopotenziata e in sovrapprezzo.\nNSX-R GT.\nDopo l'uscita della seconda generazione, la Honda svilupp\u00f2 un'edizione limitata pi\u00f9 agile, pi\u00f9 reattiva e veloce, chiamata \"NSX-R GT\", con l'intento di soddisfare i requisiti di omologazione delle auto da corsa nel campionato Super GT, i quali obbligavano il costruttore a fabbricare e vendere almeno cinque vetture derivate strettamente dall'auto da corsa omologata per\u00f2 per circolare su strada. La NSX-R GT venne prodotta in soli cinque esemplari.\nSeconda Generazione della \"NSX-S\".\nLa seconda generazione della \"NSX-S\" fu venduta esclusivamente in Giappone, con le modifiche alla carrozzeria e un peso di 1320\u00a0kg.\nUscita di produzione.\nAll'inizio del 2005, le vendite del modello ammontavano a poche centinaia di unit\u00e0 in tutto il mondo. La Honda ritenne allora che non fosse economicamente conveniente continuare produrre la NSX, considerando l'alto costo di produzione e il crescente interesse verso la produzione di un motore V10 pi\u00f9 potente con prestazioni alla pari della concorrenza europea. Nel luglio 2005 la Honda annunci\u00f2 ufficialmente l'uscita di produzione della NSX.\nLa rinascita.\nNel 2012 \u00e8 stato annunciato il ritorno sul mercato della NSX. Presso il North American International Auto Show \u00e8 stato infatti mostrata una concept car che ne anticipa le linee. La produzione \u00e8 a marchio Acura per il mercato americano, mentre per il mercato europeo \u00e8 a marchio Honda. Lo sviluppo \u00e8 stato affidato alla Honda R&amp;D Americals. La vettura viene costruita a partire dal 2016 nella fabbrica di Merysville, nello stato dell'Ohio.\nTra le novit\u00e0 introdotte vi \u00e8 lo sfruttamento del sistema \"Sport Hybrid SH-AWD\" per la gestione dell'applicazione della coppia del sistema propulsivo ibrido della vettura, costituito da un propulsore 3.5 V6 VTEC e da due unit\u00e0 elettriche, che generano complessivamente una potenza massima di 573 CV, ed \u00e8 capace di una velocit\u00e0 massima di 305 km/h e di una accelerazione 0-100 pari a 2,9 secondi. Per risparmiare peso, l'intero veicolo \u00e8 stato costruito in materiali leggeri.\nContributi per la NSX.\nGli ingegneri della NSX ebbero una parte importante nel design della McLaren F1, come affermato in una intervista con il designer Gordon Murray: \u00abnel momento in cui ho guidato la NSX tutti i riferimenti alle auto Ferrari, Lamborghini, e Porsche, che avevo usato come riferimento per lo sviluppo della F1, sparirono dalla mia mente. Naturalmente la F1 che volevamo creare avrebbe dovuto essere pi\u00f9 veloce della NSX, ma la guidabilit\u00e0 e la qualit\u00e0 della NSX sarebbe diventato il nostro nuovo obiettivo\u00bb.\nLa NSX fu la prima auto pubblicizzata come una \"everyday supercar\" (una supercar per tutti i giorni), grazie alla sua facilit\u00e0 d'uso, alla qualit\u00e0 e alla affidabilit\u00e0. Lo stesso Murray \u00e8 stato proprietario di una NSX.\nNel Motorsport.\nSafety Car.\nFin dall'inizio della produzione della NSX, la vettura \u00e8 stata utilizzata come safety car al Circuito di Suzuka, anche per il Gran Premio del Giappone e al Twin Ring Motegi, circuito di propriet\u00e0 della Honda.\nADAC GT Cup.\nNel 1993 Peter Seikel prepar\u00f2 due Honda NSX per partecipare al campionato tedesco ADAC GT Cup. Omologate per la Classe 1, vennero alleggerite fino a 1256\u00a0kg e potenziate per erogare 325 CV di potenza. Affidate ai piloti Armin Hahne e John Nielsen, i quali, come miglior risultato, ottennero una vittoria e un quinto posto nel GP di Zolder. La classifica finale del campionato li vide rispettivamente 3\u00b0 e 11\u00b0, ma l'anno successivo Hahne riusc\u00ec a posizionarsi 2\u00b0.\nSCCA.\nL'Acura ha schierato una NSX nel campionato statunitense SCCA tra il 1996 e il 2002. Pilotata da Peter Cunningham, la vettura era dotata di un propulsore 3.2 turbo Vortech ed ottenne 14 vittorie e 26 podi su 50 gare a cui prese parte. Nel 1997 venne anche conquistato il titolo piloti.\n24 Ore di Le Mans.\nLa NSX corse la 24 Ore di Le Mans nel 1994, 1995 e 1996.\nNella 24 Ore del 1994 vennero iscritte tre NSX-S. Le vetture con i numeri 46, 47 e 48 sono state preparate e gestite dal team Kremer Racing Honda, con il Team cliente Kunimitsu alla guida della vettura numero 47. Tutte erano in classe GT2, e tutte hanno completato la gara, piazzandosi al 14\u00ba, al 16\u00ba e al 18\u00ba posto.\nNella 24 Ore del 1995 vennero iscritte tre NSX. Il Team Honda Factory port\u00f2 una NSX con motore turbo e una con un motore aspirato, che vennero iscritte nella classe GT1 con i numeri 46 e 47. La numero 46 fin\u00ec la corsa, ma non si classific\u00f2 per non essere riuscita a completare il 70% della distanza del vincitore. La numero 47 \u00e8 stata costretta al ritiro a causa della rottura del cambio e della frizione.\nUna terza NSX, numero 84, fu preparata con un motore ad aspirazione naturale e gestita dal Kunimitsu Team Honda nella classe GT2. Questa NSX, guidata da Keiichi Tsuchiya, Akira Iida, e Kunimitsu Takahashi, si piazz\u00f2 8\u00b0 assoluta e prima nella classe GT2 dopo aver completato 275 giri.\nPer la 24 Ore del 1996, solo il Team Honda NSX Kunimitsu ritorn\u00f2 con gli stessi piloti. Port\u00f2 a termine 305 giri per concludere nella posizione 16\u00b0 assoluta e terza nella classe GT2.\nLa NSX nel Super GT.\nPer l'uso nel Super GT, la NSX venne sviluppata, oltre che dalla Honda, da altri due importanti aziende nipponiche del settore MotorSport, Dome per il telaio, e Mugen Motorsports per il motore. La carrozzeria venne pi\u00f9 volte modificata nel corso del tempo, per motivazioni legate alla deportanza aerodinamica. La modifica pi\u00f9 evidente vide il posizionamento del motore V6 montato longitudinalmente anzich\u00e9 trasversalmente come sull'auto di serie. Il cambio si trovava ora nel tunnel centrale sotto la cabina di guida collegato al differenziale posteriore da un giunto cardanico, con una configurazione simile a quella utilizzata nelle moderne Lamborghini. I motori potevano essere sovralimentati o ad aspirazione naturale, a seconda della classe e delle regole."}
{"id": "1226576", "revid": "297059", "url": "https://it.wikipedia.org/wiki?curid=1226576", "title": "Radiografia analogica", "text": ""}
{"id": "1226587", "revid": "767487", "url": "https://it.wikipedia.org/wiki?curid=1226587", "title": "Treviso Foot-Ball Club 1920-1921", "text": "Questa voce raccoglie le informazioni riguardanti il Treviso Foot-Ball Club nelle competizioni ufficiali della stagione 1920-1921.\nStagione.\nIl \"Treviso FBC\" nella stagione 1920-1921 ha preso parte al campionato di Prima Categoria 1920-1921 nel quale \u00e8 giunto al 5\u00ba e ultimo posto con 1 punto. \u00c8 retrocesso in Promozione.\nLa stagione successiva, dopo la scissione, rimane fedele alla FIGC. Il Comitato Regionale Veneto, viste varie defezioni verso la Confederazione Calcistica Italiana e le mancate richieste delle squadre di Promozione della stagione precedente, le propone uno spareggio di qualificazione con il Dolo (entrambe retrocesse nella stagione 1920-1921) che le permetter\u00e0 di conservare la categoria."}
{"id": "1226596", "revid": "122923254", "url": "https://it.wikipedia.org/wiki?curid=1226596", "title": "Prowler", "text": "Prowler \u00e8 un personaggio dei fumetti pubblicato dalla Marvel Comics, di cui diversi personaggi hanno indossato i panni.\nBiografia del personaggio.\nHobie Brown.\nNato nel Bronx, a New York, Hobie Brown \u00e8 un giovane afroamericano. Brillante inventore, costru\u00ec un'attrezzatura per aiutarlo nel suo impiego come lavavetri ma quando il suo capo lo derise lui modific\u00f2 la sua attrezzatura per usarla con intenti criminali e divenne Prowler.\nVenne subito sconfitto dall'Uomo Ragno, il quale lo convinse ad abbandonare il crimine; i due divennero amici, al punto tale che Hobie accett\u00f2 di impersonare l'eroe quando lui aveva bisogno di dimostrare che l'Uomo Ragno e Peter Parker erano due persone diverse.\nProwler divenne un eroe scontrandosi con diversi criminali come l'Avvoltoio. Aiut\u00f2 l'Uomo Ragno contro i Vendicatori formando i Fuorilegge, in quell'occasione incontr\u00f2 Silver Sable per cui lavor\u00f2 per un po' di tempo. In un'occasione fece brevemente parte dei Difensori. Hobie si ruppe la schiena partecipando al \"Grande Gioco\", un torneo illegale in cui chi aveva superpoteri si batteva fino alla morte per vincere il premio. Ripresosi, in seguito aiut\u00f2 l'Uomo Ragno nel periodo delle sue crisi d'identit\u00e0 dandogli l'armatura del Calabrone Rosso.\nHouse of M.\nIn questa realt\u00e0 creata da Scarlet Hobie aiuta i Vendicatori costruendo vari gadget\nCivil War.\nDurante Civil War, Prowler \u00e8 stato arrestato e minacciato dagli agenti S.H.I.E.L.D. di mandare sua moglie in prigione: ha confessato cos\u00ec che ad aiutarlo a scappare era stata Arachne.\nPoteri e abilit\u00e0.\nHobie Brown non ha superpoteri, ma \u00e8 un genio della tecnologia. Con le sue capacit\u00e0 ingegneristiche ha progettato il costume da cui prende il nome Prowler. \u00c8 anche un abile combattente corpo a corpo, in possesso di una cintura verde in taekwondo.\nIl costume che ha inventato ha un vasto assortimento di accessori e armi come:\nAltre versioni.\nHouse of M.\nHobie Brown serve come un tecnico nella resistenza di Luke Cage.\nMarvel Zombies.\nUn Prowler trasformato in zombie in \"Marvel Zombie: Giorni morti\" (Ultimate Fantastic Four) viene raffigurato in una scena in prossimit\u00e0 di Tigra nei due layout della pagina di zombie.\nUltimate Marvel.\nCompare in \"New Spider-Man\", sotto la sua maschera si cela Aaron Davis lo zio di Miles Morales, il nuovo Spider-Man. \u00c8 un ladruncolo che vorrebbe espandere il suo dominio a tutta la malavita di New York cercando di diventare sempre pi\u00f9 forte grazie ai gadget costruitegli dal Riparatore. Sa che grazie a lui suo nipote \u00e8 diventato il nuovo Spider-Man e cerca in tutti i modi di costringerlo per lavorare insieme e conquistare la citt\u00e0. Muore a seguito di un incidente causato dal combattimento tra lui e Miles che cercava di farlo convertire alla giustizia. Ha un costume e poteri simili alla sua controparte classica ossia grandi abilit\u00e0 combattive e svariati gadget come rampini, guanti che emanano forti scosse soniche e ali simili a quelle dell'Avvoltoio che gli permettono di volare."}
{"id": "1226601", "revid": "125301714", "url": "https://it.wikipedia.org/wiki?curid=1226601", "title": "Walther PPK", "text": "La Walther PPK \u00e8 una pistola semiautomatica di fabbricazione tedesca, resa famosa per lo pi\u00f9 dai film di James Bond, l'agente 007.\nStoria.\nProdotta dalla Carl Walther GmbH Sportwaffen il modello PPK, creato nel 1931, \u00e8 una variante della Walther PP introdotta nel 1929, dalla quale si distingue per le dimensioni e un peso pi\u00f9 ridotti. Questa pistola era ampiamente usata nella Germania nazista (lo stesso Hitler si suicid\u00f2 con una PPK) da polizia ed esercito ed \u00e8 rimasta fino al 1972 la pistola d'ordinanza delle forze di pubblica sicurezza.\nIl nome dei due modelli viene normalmente considerato l'acronimo di \"Polizei Pistole\" e \"Polizei Pistole Kurz\" o \"Polizei Pistole Kriminal\".\nDopo la guerra la produzione di queste due pistole fu ripresa in Francia sotto licenza tedesca dalle fabbriche Manurhin. Pi\u00f9 tardi la produzione della PP, della PPK e della PPK\\S torn\u00f2 in Germania alle industrie Walther a Ulma (prima della guerra le fabbriche avevano sede a Zella-Mehlis) e queste pistole ebbero largo uso fra la popolazione civile, la polizia e fra molti ufficiali di diversi eserciti europei come arma di difesa personale.\nCopie molto simili della PP, della PPK e della PPK\\S furono costruite dopo la guerra dalla Germania Est, dall'Ungheria, dalla Romania, dalla Turchia e dagli Stati Uniti.\nAttualmente queste pistole sono prodotte solamente nei calibri 9 mm Browing e 22 LR, dalla Smith &amp; Wesson su licenza della Walther.\nCaratteristiche.\nWalther PP (7,65mm/9mm/22L.R.)\nWalther PPK (7,65mm/9mm/22L.R.)\nVersione speciale.\nLa Walther PPK/S&lt;ref name=\"walt_PPK/\"&gt;&lt;/ref&gt; nacque non subito dopo la guerra, bens\u00ec qualche decennio dopo (inizio anni '80), quando negli Stati Uniti d'America venne promulgata una legge che poneva una serie di limiti dimensionali e di peso alle armi di importazione. Walther risolse il problema assemblando il carrello della PPK sul castello della PP.\nLa PPK/L \u00e8 una variante alleggerita della PPK, grazie ad un castello in alluminio. A causa del peso pi\u00f9 contenuto, \u00e8 camerata solo per le cartucce 7,65 mm Browning e .22 LR, le quali hanno rinculo minore."}
{"id": "1226608", "revid": "31886", "url": "https://it.wikipedia.org/wiki?curid=1226608", "title": "Mika Brzezinski", "text": "\u00c8 co-conduttrice del programma mattutino della MSNBC, \"Morning Joe\". In questo programma, oltre a fornire commenti, legge i titoli delle notizie pi\u00f9 importanti. La Brzezinski recentemente ha cominciato a contribuire ai notiziari di NBC Nightly News, e viene utilizzata come anchorwoman a \"Weekend Today\". Precedentemente \u00e8 stata anchorwoman e corrispondente per CBS News.\nBiografia.\nMika Brzezinski \u00e8 nata a New York, figlia dell'esperto di politica estera Zbigniew Brzezinski e della scultrice Emilie Benes. Suo padre insegnava alla Columbia University quando, alla fine del 1976 fu nominato Consigliere per la Sicurezza Nazionale degli Stati Uniti d'America dal neoeletto Presidente Jimmy Carter e la famiglia fu costretta a trasferirsi a McLean, in Virginia, vicino alla capitale.\nMika Brzezinski ha frequentato la Madeira School durante i suoi anni di scuola superiore. Si diplom\u00f2 al Williams College a Williamstown, dove si specializz\u00f2 in inglese, dopo esservisi trasferita da un altro college nel terzo anno.\nMika Brzezinski ha sposato il reporter televisivo James Hoffer, ora alla WABC-TV, a New York il 23 ottobre 1993. Dal loro matrimonio sono nati due figli.\nCarriera televisiva.\nMika Brzezinski ha iniziato la sua carriera da giornalista come assistente nel programma \"World News This Morning\" della ABC nel 1990. L'anno successivo, si trasfer\u00ec alla televisione affiliata alla FOX e posseduta dal Tribune WTIC-TV a Hartford, nel Connecticut.\nNel 1992 pass\u00f2 alla CBS, affiliata alla WFSB-TV (anche questa con sede a Hartford) e velocemente avanz\u00f2 di posizione fino a divenire la sua anchorwoman durante il notiziario della mattina nel 1995. Nel 1997 ha lasciato questo posto per lavorare come corrispondente e anchorwoman del notiziario notturno \"Up to the Minute\" della CBS News.\nNel 2000, Mika Brzezinski lasci\u00f2 per un breve periodo la CBS, e lavor\u00f2 allo show pomeridiano \"HomePage\", con co-conduttori Gina Gaston e Ashleigh Banfield, della rivale MSNBC. Nel settembre 2001 ritorn\u00f2 come corrispondente alla CBS, che la port\u00f2 a essere una dei principali corrispondenti da Ground Zero degli attentati terroristici dell'11 settembre. Mika Brzezinski era infatti in diretta quando la Torre Sud croll\u00f2 (per coincidenza, il suo vecchio co-conduttore Ashleigh Banfield alla MSNBC si trovava a Ground Zero come corrispondente della MSNBC).\nMika Brzezinski ritorn\u00f2 alla MSNBC il 26 gennaio 2007, presentando il notiziario del programma serale \"Up To The Minute\". Da allora ha diretto il telegiornale della prima serata durante la settimana. Ora, Mika Brzezinski appare ogni giorno come co-conduttrice e lettrice delle notizie al programma mattutino della MSNBC \"Morning Joe\".\nIl caso della notizia su Paris Hilton.\nIl 26 giugno 2007, all'inizio di \"Morning Joe\", Mika Brzezinski si \u00e8 rifiutata di leggere una notizia riguardo alla scarcerazione di Paris Hilton.\nUn'ora dopo, durante un altro spazio dedicato all'attualit\u00e0, il suo produttore Andy Jones ha riproposto la scarcerazione della Hilton come notizia d'apertura, prima della rottura del senatore repubblicano Dick Lugar dell'Indiana con il Presidente Bush riguardo alla guerra in Iraq, che Brzezinski considerava pi\u00f9 importante.\nDopo diversi commenti scoraggianti del conduttore Joe Scarborough, ha provato a bruciare il foglio delle notizie con un accendino in diretta, ma \u00e8 stata fermata dal co-conduttore Willie Geist. Successivamente ha strappato il foglio e, un'ora dopo, si \u00e8 alzata e ha gettato una nuova copia del foglio in una macchina tritadocumenti nell'ufficio di Dan Abrams. L'incidente \u00e8 divenuto presto popolare su Internet e nei giorni successivi la giornalista ha ricevuto numerose lettere da parte di persone che appoggiavano la sua protesta in diretta di commentatrice riguardo alle tensione fra 'hard news' e 'entertainment news'."}
{"id": "1226610", "revid": "287204", "url": "https://it.wikipedia.org/wiki?curid=1226610", "title": "Florence Devouard", "text": "Biografia.\nNasce a Versailles in Francia ma \u00e8 cresciuta a Grenoble. Ha vissuto in molte altre citt\u00e0 francesi, ad Anversa in Belgio ed in Arizona negli Stati Uniti. Dal 2005 risiede a Clermont-Ferrand in Francia. \u00c8 sposata con Bertrand Devouard e ha tre bambini, William (nato nel 1996), Anna-Ga\u00eelle (nata nel 1998) e Thomas (nato nel 2006).\nFlorence Devouard \u00e8 laureata in ingegneria agricola ed industrie alimentari presso l'ENSAIA, possiede un diploma di Studio Avanzato (DEA) in genetica e nelle biotecnologie ottenuto all'INPL. Ha lavorato nella ricerca pubblica, prima nel campo del miglioramento genetico, successivamente in microbiologia studiando il suolo inquinato. Ultimamente \u00e8 stata impiegata per una ditta francese dove disegnava attrezzi agricoli.\nMembro impegnato del progetto di Wikipedia, \u00e8 stata citata per aver detto: \"\u00e8 possibile che un giorno sar\u00f2 pi\u00f9 orgogliosa di Wikipedia che dei bambini\". Contribuisce ai vari progetti della fondazione con il nickname \"Anthere\".\nSi \u00e8 impegnata molto nella creazione e strutturazione della Wikimedia Foundation; \u00e8 stata vicepresidente del consiglio d'amministrazione nel 2004, e nell'ottobre 2006 \u00e8 diventata presidente della Wikimedia Foundation in sostituzione di Jimmy Wales, fondatore di Wikipedia ed oramai presidente onorario.\nIl 16 giugno 2008 \u00e8 stata insignita cavaliere dell'Ordine Nazionale al Merito. La medaglia le \u00e8 stata conferita ufficialmente il 17 dicembre 2008 da \u00c9ric Besson."}
{"id": "1226611", "revid": "110157", "url": "https://it.wikipedia.org/wiki?curid=1226611", "title": "Kjeragbolten", "text": "Il Kjeragbolten \u00e8 un grosso masso cuneiforme incastrato in un crepaccio nelle montagne di Kjerag in Rogaland, Norvegia. Viene anche chiamato Kjerag Boulder o Bullone. Al di sotto del masso, mille metri pi\u00f9 sotto, scorre il Lysefjorden.\nGeologia.\nDurante le ere glaciali, la Norvegia era completamente ricoperta dai ghiacciai. Rogaland si trova adagiata su una placca tettonica debole, in antichit\u00e0 questo ha permesso al fiume di scavare il fiordo attraverso le montagne di arenaria circostanti. L'acqua di fusione ha scavato e riempito la valle circa ventidue volte poich\u00e9 i letti dei fiumi si erano trasformati in valli a forma di U durante le ere glaciali, e in valli a forma di V fra un'era glaciale e l'altra.\nDopo l'ultima, il riscaldamento globale ha causato un innalzamento dei livelli dei mari, allagando i fiordi e facendo affiorare questo macigno, intorno al 50.000 a.C. . A seguito dello scioglimento dei ghiacciai norvegesi, si \u00e8 verificato un rimbalzo post glaciale sulle rocce sottostanti le quali, non essendo pi\u00f9 sottoposte al peso del ghiaccio, hanno cominciato ad espandersi. Nel caso del Kjeragbolten, il rimbalzo \u00e8 stato pi\u00f9 veloce dell'innalzamento del livello del mare ed ha incastrato cos\u00ec il masso nella sua posizione attuale.\nTurismo.\nIl sito, molto famoso tra i viaggiatori di tutto il mondo \u2013 comparso anche in uno dei video di Matt Harding \u2013 \u00e8 meta di molti base jumper. Tra di loro \u00e8 morto l'italiano Valentino Venturi (30), di Sommacampagna (VR), il 5 agosto 2000.\nIl Kjeragbolten si raggiunge in qualche ora partendo da Stavanger e puntando verso Lysebotn che \u00e8 la punta (\"botn\") del fiordo. Da l\u00ec parte una stretta strada che si arrampica attraverso i mille metri di dislivello grazie a ben 27 tornanti. Una volta in cima inizia una camminata di circa 10\u00a0km che porter\u00e0 al celebre masso.\nIn alternativa una strada pi\u00f9 corta prevede l'ascesa di tre picchi, sull'ultimo del quale si trova il masso, partendo da un'altezza intermedia."}
{"id": "1226614", "revid": "1632387", "url": "https://it.wikipedia.org/wiki?curid=1226614", "title": "Stormcrowfleet", "text": "Stormcrowfleet \u00e8 l'album di debutto della band finlandese Skepticism.\nIl disco.\nStormcrowfleet \u00e8 uno dei capisaldi del Funeral doom metal, creatore di uno stile da molti ritenuto il pi\u00f9 classico all'interno del genere. L'album usc\u00ec appena un anno dopo il capostipite del funeral doom (Stream from the heavens dei Thergothon, anch'essi finlandesi) e nello stesso anno di Tragedies dei norvegesi Funeral, che daranno il nome al genere. \u00c8 da notare che all'interno della \"triade\" originaria del funeral doom nordico, gli Skepticism sono l'unica band sopravvissuta: i Thergothon, infatti, si sono sciolti, mentre i Funeral hanno cambiato genere.\nLe coordinate musicali di Stormcrowfleet sono le stesse che torneranno negli album successivi della band: riff lentissimi e pesanti, generalmente sorretti da un tappeto di tastiere (spesso vicine al suono di un organo a canne); voce in grunt particolarmente cavernosa, distante ed inintelligibile; batteria marziale che richiama una marcia funebre (quello che diventer\u00e0 lo stile percussionistico tipico del genere), con ritmiche semplici e lente ma non banal\u00ec n\u00e9 ripetitive; melodie che richiamano la musica medioevale; atmosfere molto tenebrose ma prive di emozioni violente, quasi rilassanti. Quest'ultimo \u00e8 un elemento particolarmente presente in Stormcrowfleet, laddove gli album successivi tenderanno ad introdurre una maggiore tensione (seppur sempre controllata). Stormcrowfleet \u00e8 in particolar modo l'album metal pi\u00f9 vicino alla musica ambient, probabilmente anche a causa della registrazione decisamente lo-fi: gli strumenti tendono infatti a confondersi fra loro, sfiorando a tratti la fusione in un unico flusso sonoro.\nI testi, come gi\u00e0 avvenuto con i Thergothon, sono suggestivi ed impersonali, e si incentrano principalmente su immagini della natura."}
{"id": "1226617", "revid": "125697961", "url": "https://it.wikipedia.org/wiki?curid=1226617", "title": "Profondo blu (film)", "text": "Profondo blu \u00e8 un documentario del 2003 diretto da Andy Byatt e Alastair Fothergill.\nTrama.\nIl documentario nasce, nell'intento degli autori e dei produttori, per condurre "}
{"id": "1226618", "revid": "767487", "url": "https://it.wikipedia.org/wiki?curid=1226618", "title": "Moi dix Mois", "text": "I Moi dix Mois sono un progetto solista gothic metal di Mana, con forti influenze symphonic metal, giapponese nata il 19 marzo 2002 (compleanno di Mana) a Tokyo e tuttora in attivit\u00e0.\nIl gruppo nasce dall'idea di Mana, leader e chitarrista della band giapponese MALICE MIZER, dai quali si differenzia portando avanti un progetto pi\u00f9 gotico rispetto al gruppo precedente, senza eccessivi cambi di genere.\nLo stile gothic di questo gruppo porta alla formazione di personaggi eleganti, androgini, altezzosi, rispecchiando i canoni tipici di bellezza secondo la cultura giapponese, da quello che ci riferisce lo stesso Mana.\nOltre a scrivere musica e testi, Mana compone con il computer le modalit\u00e0 di programmazione per le sue canzoni.\nIl nome del gruppo \u00e8 un termine coniato da Mana. 'Moi': me (che \u00e8 Mana), e 'Dix Mois' significa 'Dieci mesi' in francese. Il significato implicito di \"dix mois\" \u00e8 la nascita e l'inizio, provenienti da 10 mesi, periodo di sviluppo fetale umano come un embrione nel grembo materno, secondo il calendario giapponese. Inoltre, il numero 10 \u00e8 stato attribuito ad una particolare connotazione di Mana; una combinazione di '1' rappresenta l'inizio, e '0' implica eternit\u00e0 e infinito.\nDibattito sul genere.\nSpesso e volentieri i Moi dix Mois vengono considerati soltanto una band visual kei dato il larghissimo uso di costumi molto scenografici. Tuttavia Mana ha ribadito pi\u00f9 volte che il genere che fa \u00e8 gothic metal, e in una recente intervista per una televisione francese ha detto che il suo genere nasce dalla fusione di rock e musica classica"}
{"id": "1226619", "revid": "599013", "url": "https://it.wikipedia.org/wiki?curid=1226619", "title": "Roberto Petito", "text": "Carriera.\nBuon passista, ha trascorso la maggior parte degli anni di attivit\u00e0 come gregario a vari capitani. Nonostante ci\u00f2, nel corso della sua lunga carriera, iniziata nel 1993, \u00e8 riuscito a cogliere 9 successi. Ha dimostrato di andare particolarmente forte all'inizio della stagione ciclistica e nelle grandi classiche del nord.\nPassato professionista con la Mercatone Uno, poi divenuta Saeco, vi rest\u00f2 fino al 1999, stagione in cui fu lungamente inattivo causa un serio problema fisico; dal 2000 al 2005 milit\u00f2 nella Fassa Bortolo, per approdare nel 2006 alla Tenax e concludere la carriera nel 2008 con la Liquigas.\nOttenne il pi\u00f9 prestigioso successo della carriera vincendo la Tirreno-Adriatico nel 1997."}
{"id": "1226626", "revid": "110157", "url": "https://it.wikipedia.org/wiki?curid=1226626", "title": "Shirley Fry", "text": "\u00c8 stata una delle poche atlete ad aver vinto tutti e quattro i tornei del Grande Slam. Fa anche parte del ristretto gruppo di solo cinque tennisti/e in grado di vincere tutti i tornei anche nel doppio, insieme a Doris Hart, Margaret Smith Court, Martina Navr\u00e1tilov\u00e1, e Roy Emerson.\nCarriera.\nShirley Fry ha vinto il singolare agli Internazionali di Francia del 1951 ed \u00e8 stata finalista nel 1948 e nel 1952. Nel 1956 ha vinto il Torneo di Wimbledon e gli U.S. Championships, dopo essere stata finalista nel 1951, in entrambi i tornei. Ha vinto anche gli Australian Championships nel 1957.\nStraordinaria la sua carriera nel doppio, specialit\u00e0 nella quale, in coppia con Doris Hart, si \u00e8 aggiudicata gli Internazionali di Francia, il Torneo di Wimbledon e gli U.S. Championships, nel 1951, 1952 e nel 1953. Nel doppio, sempre in coppia con la Hart, ha vinto anche al Roland Garros nel 1950 e gli U.S. Championships nel 1954. Ha vinto anche gli Australian Championships, nel 1957 ma in coppia con Althea Gibson. Inoltre, \u00e8 stata finalista a Parigi nel 1948, a Wimbledon nel 1950 e nel 1954 e negli Stati Uniti nel 1949, 1950, 1955 e 1956.\nHa vinto anche il doppio misto a Wimbledon nel 1956, in coppia con Vic Seixas, dopo essere stata finalista nel 1953; in tale specialit\u00e0 \u00e8 stata anche finalista al Roland Garros nel 1952 e agli U.S. Championships del 1951 e del 1955.\nHa vinto gli ultimi tre tornei del Grande Slam a cui ha partecipato, sconfiggendo per ben tre volte la campionessa in carica del Roland Garros, Althea Gibson: nei quarti di finale a Wimbledon e in finale agli U.S. Open nel 1956 e agli Australian Open del 1957. Dopo quest'ultima vittoria si \u00e8 ritirata dalle competizioni da n. 1 del mondo \u00e8 si \u00e8 sposata con Karl Irvin in Australia, nel febbraio 1957.\nIn totale, nella sua carriera si \u00e8 aggiudicata 17 tornei del Grande Slam. \nAgli Internazionali d'Italia del 1951 \u00e8 stata finalista nel singolare e si \u00e8 aggiudicata sia il torneo di doppio, in coppia con Doris Hart, che il doppio misto, in coppia con Felicisimo Ampon. Nell'edizione 1953 \u00e8 stata finalista nel doppio femminile.\nShirley Fry entr\u00f2 a far parte nel 1970 dell'International Tennis Hall of Fame."}
{"id": "1226627", "revid": "1776051", "url": "https://it.wikipedia.org/wiki?curid=1226627", "title": "Lead and Aether", "text": "Lead and Aether \u00e8 il secondo album della band finlandese Skepticism pubblicato nel 1999 dalla Red Stream. La seconda traccia, \"The March and the Stream\", \u00e8 dedicata a \"Iia\" (1976 - 1996)."}
{"id": "1226632", "revid": "123414191", "url": "https://it.wikipedia.org/wiki?curid=1226632", "title": "Farmakon", "text": "Farmakon \u00e8 il terzo album della band finlandese Skepticism."}
{"id": "1226642", "revid": "1154737", "url": "https://it.wikipedia.org/wiki?curid=1226642", "title": "Pianta termofila", "text": "Si dice pianta termofila una specie vegetale adattata a vivere in ambienti caldi o temperato-caldi. In generale sono piante termofile quelle originarie delle zone tropicali e delle zone temperate calde.\nGli adattamenti morfologici e fisiologici hanno lo scopo di contenere gli effetti dannosi delle alte temperature, che, secondo i valori, si manifestano in generale nei seguenti aspetti:\nI meccanismi di adattamento e resistenza variano in funzione della disponibilit\u00e0 idrica. Il pi\u00f9 importante meccanismo che permette alla pianta di difendersi dall'alta temperatura \u00e8 rappresentato infatti dall'abbassamento termico causato dal passaggio dell'acqua allo stato di vapore: l'acqua ha infatti un elevato calore latente di vaporizzazione perci\u00f2 l'evaporazione dell'acqua assorbe cospicue quantit\u00e0 di calore sottraendolo al riscaldamento. In condizioni di disponibilit\u00e0 idrica non limitata le piante si difendono principalmente intensificando la traspirazione e aumentando la superficie fogliare. Questo adattamento \u00e8 frequente nelle piante tropicali che vivono in climi caldo-umidi come ad esempio la foresta pluviale tropicale. Il secondo meccanismo di adattamento, proprio di molte Monocotiledoni di origine tropicale, \u00e8 la via metabolica C4 seguita dalla fotosintesi, che permette di sfruttare meglio le elevate intensit\u00e0 luminose aumentando il rendimento fotosintetico.\nQuando la disponibilit\u00e0 idrica diventa un fattore limitante, la traspirazione \u00e8 un processo poco utile, se non addirittura dannoso, in caso di carenza idrica nel terreno. In queste condizioni ambientali le piante termofile sviluppano meccanismi morfologici e fisiologici di adattamento basati per lo pi\u00f9 sulla coibentazione, come ad esempio lo sviluppo di una corteccia suberosa pi\u00f9 spessa a protezione del cambio, oppure il portamento compatto, con chioma sviluppata in modo da ombreggiare le parti pi\u00f9 interne, oppure sullo sfasamento dell'attivit\u00e0 vegetativa, che si concentra prevalentemente nella stagione freddo-umida con un riposo vegetativo coincidente con i periodi pi\u00f9 caldi e secchi. In generale le piante termofile adattate a vivere in ambienti caldo-aridi hanno adattamenti morfologici e fisiologici che permettono di resistere alle alte temperature e, contemporaneamente, alla siccit\u00e0. In questo caso si parla di piante termoxerofile.\nesempi di piante termofile sono: roverella quercus pubescens, ecc...\nLe piante termofile in generale sono sprovviste di meccanismi di adattamento alle basse temperature, pertanto subiscono arresti temporanei dell'attivit\u00e0 in caso di abbassamenti termici relativamente moderati e danni da freddo in caso di gelate."}
{"id": "1226644", "revid": "1305772", "url": "https://it.wikipedia.org/wiki?curid=1226644", "title": "Chiesa di San Clemente", "text": ""}
{"id": "1226646", "revid": "466539", "url": "https://it.wikipedia.org/wiki?curid=1226646", "title": "La Mancia", "text": "La Mancia \u00e8 una regione geografica della Spagna situata centralmente; ha caratteristiche specifiche proprie di tipo culturale, naturale e storico; attualmente \u00e8 compresa nella comunit\u00e0 autonoma della Castiglia-La Mancia. Il suo nome deriva dall'arabo \"Manxa\" o \"Al-Mansha\" che significa \"terra secca\". La Mancia si trova all'interno del territorio della Submeseta sud e ne costituisce la sua parte centrale, meridionale e sudorientale. Comprende parte delle province di Albacete, Ciudad Real, Cuenca e Toledo, mentre non sembra che sia compresa alcuna parte sia pur limitata della Provincia di Guadalajara.\nGeografia.\nIl territorio \u00e8 pianeggiante ad eccezione della Sierra de Alcaraz, ed in pratica \u00e8 un altopiano situato in media a 600-700 metri s.l.m.. La forma della regione \u00e8 vagamente triangolare con al centro la citt\u00e0 di Ciudad Real e i lati che si spingono verso quelle di Albacete (che con i suoi 172.472 abitanti \u00e8 il centro pi\u00f9 popolato della regione), Cuenca e Toledo. La Mancia \u00e8 inoltre suddivisa in due Comarche: la \"Comarca Storica\" e la \"Comarca Moderna\".\nLa regione ha avuto da sempre un'ampia diffusione sia di specifiche colture agricole che di allevamenti; ampia diffusione presenta la coltura della vite, in particolare nei comuni di Daimiel, Tomelloso, Valdepe\u00f1as e Villarrobledo, come anche quella dei cereali (da cui i suoi famosissimi mulini a vento, simboli della regione) e quella dello zafferano; molto diffuso \u00e8 l'allevamento degli ovini, in particolare pecore, che producono, oltre alla lana, i formaggi manceghi, prodotti a denominazione d'origine controllata.\nNonostante l'origine del nome richiami una terra di siccit\u00e0, la Mancia presenta anche importanti zone acquitrinose e umide: le \"Lagunas de Ruidera\", le \"Tablas de Daimiel\" e i \"Chorros del rio Mundo\".\nIl clima \u00e8 di tipo continentale-mediterraneo caratterizzato da estati molto calde ed inverni freddi; da qui l'elevatissima escursione termica durante l'anno; le precipitazioni sono scarse nella stagione estiva, e abbondanti in autunno e inverno.\nStoria.\nI resti preistorici nella regione sono piuttosto scarsi: attrezzi in pietra, resti di accampamenti e qualche pittura rupestre a Fuencaliente, simili queste a quelle presenti pi\u00f9 ad est della Penisola Iberica. Tra il neolitico e l'et\u00e0 del bronzo si svilupp\u00f2 nel centro-sud della regione, ad est di Ciudad Real e ad ovest di Albacete, quella che fu detta Cultura de las Motillas che si caratterizzava per abitazioni circondate da muraglie concentriche e a gradoni che le facevano rassomigliare a piccole colline, e che avevano significato di maggior difesa da nemici esterni.\nSuccessivamente, la zona sub\u00ec l'invasione di popoli indoeuropei e quindi della cultura degli Iberi; in particolare nelle zone di Albacete e Ciudad Real con i siti di \"Cerro de los Santos\", \"Llano de la Consolacion\", \"Pozo Moro\" e \"Alarcos\"; all'interno di queste aree sopravvissero i popoli autoctoni dell'Oretanos nel luogo attualmente occupato dalla localit\u00e0 di Gran\u00e1tula de Calatrava e quello del Carpentanos, lungo il corso del Tago, adoratori del Dio delle acque \"Tolt\".\nErano popolazioni di allevatori, contadini ma anche guerrieri che si confrontarono con i Cartaginesi prima della Seconda guerra punica in particolare per il possesso delle miniere di \"Saesapo\" (oggi Almad\u00e9n), il maggior deposito di Mercurio al mondo, sfruttato fino agli anni 70 del XX secolo. \nI romani che conquistarono la Mancia nel 193 a.C. la denominarono \"Campo Espartario\", per l'ampia diffusione nei territori di una graminacea spontanea chiamata sparto. Strabone, il grande geografo, parlando di questa regione, racconta che ai tempi di Ottaviano Augusto si realizzarono importanti opere lungo la via romana che collegava Roma a \"Gades\" (oggi Cadice) facendo per\u00f2 deviazioni di tracciato pi\u00f9 vicine alla costa per evitare il transito in quelle aride zone pure infestate da guerrieri del luogo; situazioni che perdurarono anche dopo la totale conquista della penisola iberica e la sua annessione all'Impero Romano. Uniche citt\u00e0 vere e proprie esistenti allora erano \"Toletum\", \"Saesapo\" e \"Oretum\", centri che con l'arrivo del cristianesimo divennero sedi vescovili.\nQuando gli arabi occuparono questa regione, lo chiamarono \"Terra secca\" (o secondo altri filologi \"terra senz'acqua\"). Tuttavia, la regione con il tempo, si trasform\u00f2 in zona ricca di agricoltura, allevamento ed industria tessile. Grazie alle avanzate tecniche di irrigazione, divennero floride soprattutto le pianure fluviali. Dopo la caduta del Califfato di Cordova, la regione rimase sotto il governo della citt\u00e0 di Toledo, anche se dovette affrontare l'ostilit\u00e0 delle taife di Siviglia e Murcia, e questo comport\u00f2 la richiesta di aiuto al Regno di Castiglia. Questo si impadron\u00ec della parte nord della regione (zona di Toledo) attorno al 1085, ma comport\u00f2 anche l'arrivo in Spagna degli Almoravidi chiamati dalle altre Taife. Nei secoli successivi la Mancia fu un continuo campo di battaglia per Cristiani e Musulmani con alterne vicende; nel 1158 la conquista e il ripopolamento di queste terre contese passarono all'Ordine di Calatrava che le tenne sotto il suo controllo fino al XV secolo con l'eccezione del periodo che va dalla \"Battaglia di Alarcos\" (1195) e la \"Battaglia di Las Navas de Tolosa\" (1212) nella quale gli Almohades conquistarono quasi tutta la zona, arrivando fino a minacciare Toledo. Nel XIII secolo Alfonso X di Castiglia il Saggio decise di contrastare l'eccessiva influenza dell'Ordine, appoggiando in met\u00e0 delle sue terre la popolazione dipendente dalla corona di Villa Real (oggi Ciudad Real); e questo comport\u00f2 diversi confronti armati tra i Calatravos e la Corona.\nNel XVI secolo si definiscono i confini della comarca della Mancia come la conosciamo oggi: la provincia di Ciudad Real, quella di Albacete verso la \"Sierra de Segura\" e a sud di quelle di Toledo e Cuenca che si formano in questa epoca, mentre quella di Albacete era parte della regione di Murcia. Sono anni caratterizzati dalla peste, da cattivi raccolti e campagne di reclutamenti di massa, al servizio degli Asburgo; tutto questo provoc\u00f2 un'ulteriore decadenza, aggravata nel 1609 dall'espulsione dei Moriscos, che appartenevano ai ceti artigianali. Fu in quest'epoca che Miguel de Cervantes ambient\u00f2 l'opera che avrebbe reso famosa la Mancia in tutto il mondo: il romanzo \"Don Chisciotte della Mancia\", dove emerge l'amara realt\u00e0 di un mondo dominato dall'ignoranza, in contrasto con un'immagine pi\u00f9 diffusa di una Spagna del \"Secolo d'Oro\".\nDurante il XIX secolo, la regione fu un autentico calderone di guerriglia, inizialmente contro le invasioni francesi e quindi durante le Guerre carliste per via della predominanza di fazioni tradizionaliste e di conseguenza con connotazioni fortemente regionaliste. Verso fine del secolo, le condizioni di vita migliorarono leggermente con l'arrivo dell'industria sia pur in realt\u00e0 limitate, in un panorama che seguitava a rimanere prevalentemente contadino.\nDurante la Guerra civile spagnola la regione rimase fedele alla parte repubblicana fino alla sconfitta finale, nonostante i duri combattimenti per il controllo delle miniere di Almad\u00e9n.\nAttualmente la Mancia \u00e8 completamente contenuta nella comunit\u00e0 autonoma della Castiglia-La Mancia."}
{"id": "1226647", "revid": "436907", "url": "https://it.wikipedia.org/wiki?curid=1226647", "title": "Aes (EP)", "text": "Aes \u00e8 un EP della band finlandese Skepticism. Consiste di una sola traccia di 27:52 dall'omonimo titolo."}
{"id": "1226650", "revid": "116534997", "url": "https://it.wikipedia.org/wiki?curid=1226650", "title": "Leucotrieni", "text": "I leucotrieni sono molecole lipidiche che contribuiscono ai processi infiammatori e/o ai meccanismi dell'immunit\u00e0, in particolare nell'asma e nella bronchite: infatti, gli antagonisti sono usati per il trattamento di queste diffuse patologie. Essi chimicamente appartengono alla classe di biomolecole dette eicosanoidi, essendo derivati dell'acido arachidonico (eicosatetraenoico) per azione dell'enzima \"5-lipoossigenasi\".\nLa loro produzione \u00e8 solitamente accompagnata dalla liberazione dell'istamina, anch'essa grandemente implicata nei casi di infiammazione e di asma.\nI leucotrieni sono mediatori lipidici aventi azione autocrina (quindi di segnalazione alla stessa cellula che li ha prodotti) e paracrina (di segnalazione a un numero esiguo di cellule adiacenti).\nTipi.\nEsempi di leucotrieni sono LTA4, LTB4, LTC4, LTD4, LTE4, e LTF4.\nLTC4, LTD4 e LTE4 sono anche chiamati \"leucotrieni cisteinici\" per la presenza dell'aminoacido cisteina nella loro struttura. Combinati assieme, per le loro propriet\u00e0 chimiche, vanno a costituire la \"SRS-A\" (slow-reacting substance of anaphylaxis), un composto secreto dai mastociti (e in concentrazioni minori anche dai basofili), durante le reazioni di anafilassi, che \u00e8 in grado di indurre una lenta contrazione della muscolatura liscia con effetto broncocostrittore.\nStoria e nomenclatura.\nIl nome \"leucotriene\" fu introdotto, nel 1979, dal biochimico svedese Bengt Samuelsson, questo deriva dall'unione del termine \"leuco-\" (atto a indicare una molecola o una cellula appartenente al sistema immunitario) e da \"-triene\", terminologia tipica della nomenclatura del carbonio atta a indicare la presenza di tre doppi legami (in questo caso coniugati).\nLe prime molecole di questa famiglia a essere descritte tra il 1938 e il 1940 dagli studiosi furono isolate da tessuto polmonare in seguito a una prolungata esposizione a istamina e un veleno di serpente.\nBiochimica.\nSintesi.\nI leucotrieni sono sintetizzati nelle cellule a partire dall'acido arachidonico dall'enzima 5-lipoossigenasi. Il meccanismo di catalisi prevede l'inserimento di un atomo di ossigeno in una precisa posizione nello scheletro dell'acido di partenza.\nQuesta reazione \u00e8 possibile nei leucociti (quindi nei mastociti, negli eosinofili, nei neutrofili, nei monociti e nei basofili). L'acido arachidonico viene prodotto a partire dai fosfolipidi dalla membrana cellulare, che ne \u00e8 ricca, da una fosfolipasi la PLA un enzima Ca++ dipendente. La PLA trasforma i fosfolipidi di membrana in acido arachidonico (ARA), un metabolita comune alle cicloossigenasi (COX) da cui derivano le prostaglandine o PGs, e alle lipoossigenasi o (LOX) da cui derivano i leucotrieni.\nAttivit\u00e0 biologiche.\nI leucotrieni sono coinvolti in reazione asmatiche e allergiche, e agiscono in modo tale da sostenere e amplificare localmente i processi infiammatori. Molti antagonisti dei leucotrieni (quali montelukast e zafirlukast) agiscono bloccandone l'interazione coi rispettivi recettori, allo scopo di bloccarne o limitarne gli effetti nel trattamento dell'asma.\nAlcuni leucotrieni come il LTB4 hanno inoltre un ruolo chemiotattico nella diapedesi di neutrofili, aiutando cos\u00ec a indirizzare vari tipi cellulari al tessuto ove \u00e8 in atto l'infiammazione. Hanno inoltre potenti effetti sulla broncocostrizione, e aumentano la permeabilit\u00e0 vascolare.\nSono in corso ricerche atte a comprendere meglio il ruolo della 5-lipoossigenasi nelle patologie cardiovascolari e neuropsichiatriche.\nNell'asma.\nI leucotrieni svolgono un ruolo fondamentale della patofisiologia dell'asma, provocandone l'aggravarsi di sintomi quali:\nRuolo dei leucotrieni cisteinici.\nI recettori dei leucotrieni cisteinici CysLT1 e CysLT2 sono presenti sui mastociti, sugli eosinofili e sulle cellule endoteliali. In seguito dell'interazione con essi, possono stimolare attivit\u00e0 proinfiammatorie, e indurre altri disordini come quelli gi\u00e0 elencati, diminuendo l'apporto di aria agli alveoli.\nSe prodotti in eccesso, i leucotrieni possono anche indurre shock anafilattico."}
{"id": "1226653", "revid": "1836770", "url": "https://it.wikipedia.org/wiki?curid=1226653", "title": "Armoriale della cavalleria dell'Esercito italiano", "text": "Questa pagina contiene le armi (stemmi e blasonature) delle unit\u00e0 facenti parte dell'Arma di Cavalleria dell'Esercito Italiano e, precedentemente a questo, del Regio Esercito."}
{"id": "1226657", "revid": "123401840", "url": "https://it.wikipedia.org/wiki?curid=1226657", "title": "The Process of Farmakon", "text": "The Process of Farmakon \u00e8 un EP della band finlandese Skepticism. La prima traccia, \"Backward Funeral and the Raven\", \u00e8 una versione diversa da \"The Raven and the Backward Funeral\", proposta in Farmakon."}
{"id": "1226658", "revid": "293377", "url": "https://it.wikipedia.org/wiki?curid=1226658", "title": "Chicago Mustangs", "text": "I Chicago Mustangs furono un club calcistico statunitense di Chicago che ebbe una vita estremamente breve: nato nel 1967 si sciolse, infatti, alla fine della stagione 1969.\nStoria.\nLa squadra disput\u00f2 l'unica edizione del campionato dell'United Soccer Association, lega che aveva il diritto di fregiarsi del campionato di Prima Divisione su riconoscimento della FIFA, nel 1967: quell'edizione della Lega fu disputata utilizzando squadre europee e sudamericane in rappresentanza di quelle della USA, che non avevano avuto tempo di riorganizzarsi dopo la scissione che aveva dato vita al campionato concorrente della National Professional Soccer League I; la squadra di Chicago fu rappresentata dagli italiani del . I Mustangs non superarono le qualificazioni per i \"play-off\", ciononostante vantarono il quarto miglior attacco del torneo con 20 gol: il capocannoniere fu Roberto Boninsegna con 11 reti.\nNel 1968 la squadra disput\u00f2 il campionato della NASL, ma non si qualific\u00f2 per i \"play-off\". Anche a causa della scarsissima affluenza di pubblico (3.300 spettatori di media complessiva nelle due stagioni) i \"Mustangs\" lasciarono la NASL, passando a giocare per un anno nella lega semi-professionista della National Soccer League of Chicago. Fino all'avvento dei Chicago Sting non si parl\u00f2 pi\u00f9 di calcio professionistico nell'Illinois."}
{"id": "1226665", "revid": "1776051", "url": "https://it.wikipedia.org/wiki?curid=1226665", "title": "Ethere", "text": "Ethere \u00e8 un EP della band finlandese Skepticism."}
{"id": "1226668", "revid": "122622299", "url": "https://it.wikipedia.org/wiki?curid=1226668", "title": "Ritratto dell'artista da giovane", "text": "Ritratto dell'artista da giovane (\"A Portrait of the Artist as a Young Man\"), conosciuto in Italia anche come Dedalus, \u00e8 un romanzo semiautobiografico di James Joyce, pubblicato per la prima volta a puntate nella rivista \"The Egoist\" tra il 1914 e il 1915 e pubblicato in volume nel 1916. Il romanzo descrive gli anni formativi della vita di Stephen Dedalus, l'alter-ego di Joyce, un'allusione all'architetto della mitologia greca, Dedalo (D\u00e6dalus in latino) e a Santo Stefano, il martire cristiano che denunci\u00f2 la sua stessa comunit\u00e0.\nIl \"Portrait\" \u00e8 un esempio di K\u00fcnstlerroman (romanzo dell'artista) nella letteratura inglese: l'autore narra il risveglio intellettuale, filosofico e religioso di un giovane che comincia ad interrogarsi e a ribellarsi contro le convenzioni irlandesi e cattoliche con cui \u00e8 cresciuto. Alla fine progetter\u00e0 di partire alla volta di Parigi per fare l'artista. Viaggio che, \u00e8 risaputo, non avr\u00e0 mai luogo, perch\u00e9 Stephen \u00e8 anche uno dei personaggi principali dell'Ulisse.\nIl lavoro \u00e8 il primo in cui si notano alcune tecniche tipiche del modernismo che troveranno la loro massima espressione in \"Ulisse\" e \"Finnegans Wake\". La Modern Library ha classificato il \"Portrait\" come il terzo miglior romanzo della letteratura inglese nel ventesimo secolo.\nTrama.\nStephen Dedalus \u00e8 un bambino curioso a cui piace ascoltare le storie del padre Simon; \u00e8 sempre rimasto stupito ed estasiato dalle tante cose nuove che la vita continua a metter davanti ai suoi occhi. Giunto il momento viene iscritto alla scuola gestita dai gesuiti per famiglie benestanti. Un giorno, durante un gioco spericolato tra allievi, il giovane Stephen viene spinto accidentalmente dentro un fosso pieno d'acqua da Wells, motivo per cui trascorre la notte seguente in infermeria, per prevenir eventuali malanni: qui vi sogna la propria morte, assieme alle conseguenze che questa porter\u00e0 agli altri, alla sua famiglia e conoscenti. Appeso al muro davanti a s\u00e9 ha il ritratto del politico radicale irlandese della seconda met\u00e0 dell'800 Charles Stewart Parnell.\nArrivano presto le festivit\u00e0 natalizie e gli studenti sono autorizzati a tornar a casa per trascorrerle con le proprie famiglie; la tranquillit\u00e0 viene per\u00f2 a tratti interrotta dalle dispute tra la zia di Stephen, Dante, ed il signor Simon: lei \u00e8 una donna di estremo rigore nelle questioni religiose e che sostiene fermamente la Chiesa cattolica, mentre il padre di Stephen \u00e8 contrario all'influenza che questa impone alla societ\u00e0.\nTornato al collegio, un giorno durante la lezione di latino il compagno di classe Fleming subisce una dura punizione fisica (vedi anche Punizioni corporali nelle scuole) da Padre Dolan per non aver saputo rispondere ad una domanda; Stephen, che era esente dal far i compiti per aver rotto gli occhiali, accusato di negligenza, menzogna e oziosit\u00e0, viene anch'egli picchiato dal severo prete-insegnante. I suoi compagni a questo punto per\u00f2 vengono incoraggiati a lamentarsi presso il rettore dell'istituto, in quanto Stephen ha subito un'ingiustizia per esser stato punito senza alcun motivo. Questi, sentito anche lo stesso riluttante Stephen, accoglie in parte le loro rimostranze: all'uscita dall'ufficio del preside, il ragazzo viene acclamato da tutti come un vero e proprio eroe.\nIntanto per\u00f2 gli affari della famiglia di Stephen non vanno pi\u00f9 tanto bene ed il loro benessere inizia poco per volta a declinare; il ragazzo deve quindi lasciare la scuola privata, non avendo pi\u00f9 i mezzi per poter pagare l'alta retta, ed andarsene a Dublino. Questo cambiamento repentino trasmette al giovane una sensazione rivoluzionaria di libert\u00e0, espressa dal suo poter camminare fin che vuole per le strade in lungo e in largo. Poco dopo ad una festa incontra una ragazza e sente subito d'essersi profondamente innamorato, ma purtroppo Stephen \u00e8 troppo timido ed insicuro per rivelar i propri sentimenti; la lascia cos\u00ec andar via. Iscrittosi infine ad una scuola pubblica per terminare gli studi v'incontra Heron, compagno di classe con cui non ha un buon rapporto, viste le loro notevoli differenze in termini di cultura letteraria.\nIl tempo passa e ad un concorso letterario, a cui ha voluto iscriversi e partecipare, Stephen vince il primo premio, il che gli d\u00e0 diritto ad una pi\u00f9 che discreta somma di denaro, che per\u00f2 spende molto velocemente in sciocchezze e banalit\u00e0. Il ragazzo \u00e8 ora molto cresciuto, il suo corpo \u00e8 gi\u00e0 pienamente entrato nell'adolescenza e lui inizia a sentire con impellenza il desiderio sessuale: avendo poca capacit\u00e0 di vivere in castit\u00e0 ingaggia ad un certo punto una prostituta per poter cos\u00ec placare l'eccitazione costante che lo attanaglia, non essendo pi\u00f9 sufficiente per lui la semplice masturbazione.\nLa scuola nel frattempo ha organizzato un ritiro per tutti gli studenti; durante l'evento Stephen rimane profondamente scosso dalle parole del padre nei riguardi del \"peccato carnale\" e della terribile tortura infernale eterna a cui questo conduce: il ragazzo comprende cos\u00ec d'esser molto umanamente impuro e moralmente un essere meschino e miserabile. Molto contrito e pentito dei suoi peccati decide di andare a confessarsi, ma si dirige in direzione di una chiesa lontana rispetto a dove \u00e8 situata la sua scuola, cos\u00ec da evitar d'esser scorto da qualche compagno. Alquanto imbarazzato dalle sue stesse azioni, esegue il sacramento della penitenza e deve ammetter che, all'uscita dal confessionale si sente davvero molto sollevato ed in pace con se stesso: decide allora con fermezza di voler cambiare il corso della propria vita e delle proprie abitudini; s'impegna pertanto nella pratica di una vita morale e religiosamente pi\u00f9 accettabile rispetto a prima.\nIl suo \u00e8 un cambiamento veramente radicale, rispetta con scrupolo le regole a cui ogni buon cristiano dovrebbe sottostare, quelle imposte da Dio nella Sacra Bibbia: le penitenze a cui volontariamente si sottopone per i peccati commessi son quelle di privare il corpo della gioia dei pi\u00f9 elementari e basilari piaceri dei sensi. Inizia cos\u00ec frequenti digiuni (anche mangiare con gusto e a sufficienza \u00e8 un peccato) e spesso, come auto-punizione, si costringe invece a cibarsi di ci\u00f2 che gli \u00e8 pi\u00f9 sgradevole.\nTuttavia, nonostante questi ripetuti sforzi, capisce che non riuscir\u00e0 mai a sbarazzarsi del tutto dai peccati fisici (quelli che danno piacere al corpo) e ne rimane profondamente deluso e rattristato. Ma anche nella sua vita scolastica e nei comportamenti quotidiani vi \u00e8 stato un repentino cambiamento; ci\u00f2 attira l'attenzione del rettore che decide d'istruirlo a servire la Chiesa e poi a proporgli di prendere i voti religiosi. Stephen per\u00f2, abbastanza sorprendentemente, non pare mostrar molto interesse per l'argomento. Dopo questa lunga conversazione col rettore Stephen comincia a riflettere pensierosamente: capisce allora tutta l'infelicit\u00e0 che l'aspetta, se decide di continuar con questa vita cos\u00ec ossessivamente attenta a tutti i dettami della religione, i quali sembrano ora assurdit\u00e0 estreme lontane dalla fede pi\u00f9 autentica e pura.\nIntanto Stephen entra all'universit\u00e0; nella vita di college la sua personalit\u00e0 sembra maturare velocemente, avendo iniziato anche a scoprire i propri talenti letterari. Un compagno di studi, che non condivide le sue opinioni, un certo McCann, lo definisce addirittura un \"rivoluzionario\". Ora i suoi amici pi\u00f9 cari sono Davin, Cranly e Linch: il secondo \u00e8, fra i tre, quello con cui Stephen avr\u00e0 una maggior vicinanza e fiducia. Con Cranly si confida a riguardo dei suoi rapporti con la madre, e di come lui rifiuti da un po' di tempo di conformarsi ai desideri di lei, che vorrebbe vederlo seguir di pi\u00f9 i sacramenti e le funzioni religiose. Con Linch condivide invece tutte le sue esperienze pi\u00f9 eminentemente intellettuali.\nStephen scopre un giorno la ragazza da lui segretamente amata flirtare col responsabile di uno dei corsi universitari e viene preso da profonda gelosia; smette cos\u00ec d'assister alle lezioni di irlandese. Ma il suo grande sentimento d'amore finisce con l'accettar anche tale fatto, per continuare come prima ad amarla in segreto. A questo punto decide d'iniziare a scrivere un romanzo: la storia si conclude con alcune pagine del suo diario.\nProgetta di partire per Parigi, per cercar di sviluppare i propri talenti come scrittore.\nComposizione e stile.\n\"Ritratto dell'artista da giovane\" ripercorre la vita di Stephen dall'infanzia alla crescita dalla propria indipendenza fino all'abbandono dell'Irlanda attraverso cinque capitoli con una complessit\u00e0 linguistica sempre crescente. \u00c8 il risultato della completa riscrittura di \"Stephen Hero\", il primo approccio di Joyce alla storia, abbandonato nel 1905 alla frustrazione. Alcune parti di \"Le gesta di Stephen\", a volte sottilmente riscritte, trovano spazio nel \"Portrait\", anche se la prospettiva di quest'ultimo \u00e8 pi\u00f9 esclusiva di Stephen Dedalus. Ad esempio molti dei suoi fratelli rivestono un ruolo importante in \"Stephen Hero\", mentre nel \"Portrait\" sono quasi completamente assenti. L'incompleta prima scrittura di \"Stephen Hero\" fu pubblicata postuma nel 1944.\nIl romanzo \u00e8 scritto in terza persona con pochi dialoghi, sebbene alla fine del romanzo un'intensa scena di dialogo e le pagine di diario rispecchino l'alienazione di Dedalus dalla societ\u00e0. Comunque, in tutto il romanzo il linguaggio e la prosa rivelano indirettamente lo stato mentale del protagonista e l'impatto soggettivo degli eventi della sua vita. Di qui la lunghezza variabile di molte scene e capitoli in cui l'intento di Joyce \u00e8 di catturare l'esperienza soggettiva attraverso il linguaggio, piuttosto che presentare l\u2019azione attraverso la prosa narrativa.\nA causa della prima pagina del romanzo, che \u00e8 \"sui generis\" rispetto al resto del \"Portrait\" e simile nello stile all'ultimo romanzo di Joyce, \"Finnegans Wake\", il lettore pu\u00f2 erroneamente supporre che il \"Portrait\" sia stato scritto con la tecnica del flusso di coscienza, una tecnica largamente usata da Joyce nell\"'Ulisse\" e in \"Finnegans Wake\", ma non \u00e8 questo il caso.\nQuando il romanzo venne per la prima volta sottoposto all'attenzione di un editore fu rifiutato. Edward Garnett, un autorevole critico dell'epoca, scrisse in un rapporto all'editore dopo aver letto il romanzo:\nAllusioni e riferimenti.\nAllusioni storiche e geografiche.\nIl romanzo \u00e8 ambientato a Dublino e tratta dei molti aspetti dell'Irlanda, non ultimi la questione dell'autonomia (al secolo l'isola vi risultava essere ancora una nazione costitutiva del Regno Unito), un tema caro a Joyce che nomina pi\u00f9 volte Charles Stewart Parnell, come in \"Gente di Dublino\" e nell\"'Ulisse\", e il ruolo che la chiesa cattolica ricopre nel suo tessuto sociale.\nAllusioni ad altre opere.\nIl mito di Dedalo e Icaro figura largamente nel romanzo. Il mito racconta che Dedalo, un architetto ed inventore, rimase intrappolato nel labirinto che stava costruendo. Riusc\u00ec ad uscire dal labirinto e cre\u00f2 delle ali di cera e piume per s\u00e9 e suo figlio perch\u00e9 potessero fuggire dall'isola. Icaro per\u00f2 non ascolt\u00f2 la raccomandazione del padre e vol\u00f2 in alto, troppo vicino al sole, cos\u00ec la cera che legava le piume si sciolse e Icaro cadde nel mare. In questo mito echeggia il tema centrale del romanzo, ovvero rifiutare di seguire il percorso del padre, la ribellione individuale e la scoperta, producendo una situazione che intrappola l'artigiano, ma permette a Stephen di scappare dal suo passato.\nIl nome Stephen \u00e8 un'allusione a Santo Stefano, il primo martire cristiano. Stephen Dedalus, come Santo Stefano, ha dei conflitti con la religione stabilita.\nAnche la Divina commedia echeggia nel nome che Stephen d\u00e0 a sua zia, Dante. Nel dialetto di Cork (il paese originario della famiglia del padre di Joyce dove lo stesso Joyce ha vissuto), infatti, il nome \u201cDante\u201d suona come \u201cAuntie\u201d, ovvero \u201czietta\u201d.\nAllusioni e riferimenti al \"Portrait\" in altri lavori.\nIl titolo \u00e8 stato parodiato da molti scrittori e fumettisti, incluso Charles Perry in \"Portrait of a Young Man Drowning\" (\"Ritratto di un giovane che affoga\"), Dylan Thomas nel suo \"Portrait of the Artist as a Young Dog\", Joseph Heller in \"Portrait of an Artist as an Old Man\", Andrew Barlow e Kent Roberts in \"A Portrait of Yo Mama as a Young Man\", la biografia di Grayson Perry \"Portrait of the Artist as a Young Girl\" e \"Portrait of an Artist Aith 26 Horses\" di William Estlake. Nel romanzo di Patrick White \"The Solid Mandala\", Waldo Brown tenta di scrivere un romanzo dal titolo \"Tiresias as a Youngish Man\", parodiando anche \"La terra desolata\" di T. S. Eliot.\nIl poeta nordirlandese Nick Laird ha pubblicato un poema nella sua raccolta \"To a Fault\" intitolato \"Portrait of the Artist as a Joke\" che tratta l'identit\u00e0 del narratore e considera gli stereotipi irlandesi attraverso un miscuglio di duri aneddoti e immagini frammentate.\nLa band Antimatter ha incluso nell'album \"Planetary Confinement\", il loro terzo album, una canzone dal titolo \"A Portrait of a Young Man as an Artist\". La canzone \u00e8 una \u201criflessione sulla scena musicale di Liverpool\u201d.\nNell'episodio intitolato \"A Portrait of the Artist as a Young Man\" della serie televisiva \"King of the Hill\" Bobby Bill \u00e8 arruolato come clown in un college.\nIl musicista Hip hop Talib Kweli nella canzone \"Memories Live\" dall'album \"Reflection Eternal\" cita il \"Portrait\" cantando: \"Though it kinda' make me think of way back when/I was the portrait of the artist as a young man\".\nIl quinto albo della serie a fumetti italiana \"PK - Paperinik New Adventures\" \u00e8 intitolato \"Ritratto dell'eroe da giovane\".\nLeonardo Sciascia nel 1985 pubblic\u00f2 per l'editore palermitano Sellerio \"Per un ritratto dello scrittore da giovane\", dedicato allo scrittore Giuseppe Antonio Borgese.\n\"Ritratto dell'artista da giovane\" \u00e8 il titolo del secondo capitolo del romanzo \"Teoria e pratica di ogni cosa\" di Marisha Pessl\nFilm.\nNel 1977 \u00e8 stato tratto un film dal romanzo con Bosco Hogan nella parte di Stephen Dedalus, TP McKenna \u00e8 Simon Dedalus e include un famoso cameo in cui appare Sir John Gielgud come il prete che parla dal pulpito."}
{"id": "1226672", "revid": "287204", "url": "https://it.wikipedia.org/wiki?curid=1226672", "title": "Coach (automobile)", "text": "Con il termine coach utilizzato in campo automobilistico, si intende un particolare tipo di carrozzeria per autovetture in uso fino alla met\u00e0 del XX secolo.\nDefinizione.\nUna carrozzeria \"coach\" era, nei primi decenni del Novecento, un tipo di carrozzeria chiusa con due porte, padiglione ad andamento analogo a quello di una berlina ed uno o al massimo due finestrini laterali per parte; se trainata da un cavallo, diviene una carrozza. Colui che guida il coach \u00e8 esso stesso un coach (cocchiere) che indirizza un campione, in questo caso il cavallo.\nQuesti termini derivano tutti dalla tradizione della carrozzeria trainata da cavalli.\nCaratteristiche.\nSi tratta di una berlina, a due porte anzich\u00e9 quattro. Ci\u00f2 portava diverse persone ad identificare tale configurazione al pari di una coup\u00e9; in realt\u00e0 quest'ultima presuppone anche un padiglione pi\u00f9 inclinato, che accentua la sportivit\u00e0 del profilo, un esempio di carrozzeria coach \u00e8 la Bugatti Tipo 57 Coach Ventoux (2 porte, quattro finestrini e accesso ai sedili posteriori tramite panca ribaltabile), mentre la Bugatti Tipo 57 Coup\u00e9 Atlantic \u00e8 una coup\u00e9 (due porte due finestrini e due posti).\nQuesta forma di carrozzeria, abbastanza in uso fino alla fine degli anni '30, dopo la guerra fu invece utilizzata molto pi\u00f9 raramente, fino a che, intorno alla met\u00e0 del secolo, smise di essere utilizzata.\nIl termine coach torn\u00f2 ad essere utilizzato a met\u00e0 degli anni '90 con l'ingresso della Renault M\u00e9gane Coach, che per\u00f2 era di fatto una vera e propria coup\u00e9 dalla linea sportiva. Ci\u00f2 dimostra come anche negli ultimi anni ci sia ancora confusione tra l'una e l'altra carrozzeria."}
{"id": "1226677", "revid": "287204", "url": "https://it.wikipedia.org/wiki?curid=1226677", "title": "Weta Workshop", "text": "La Weta Workshop \u00e8 una compagnia di fornitura di materiale di scena e servizi cinematografici. Fa parte del gruppo \"Weta\", specializzata nella realizzazione di scenografie e produzione di effetti speciali di tipo fisico, come miniature, modellini e diorama, per la televisione e per il cinema, con sede a Miramar, un quartiere di Wellington, Nuova Zelanda. Fondata nel 1987 da Richard Taylor e altri, ha prodotto modelli di creature e effetti di make-up per le famose serie televisive \"Hercules\" e \"Xena - Principessa guerriera\", e per molti film, come \"Il Signore degli Anelli\", \"Lo Hobbit\", \"Creature del cielo\" e \"Meet the Feebles\". Una sua divisione, la Weta Digital, fu fondata nel 1993, con il contributo, tra gli altri, del regista Peter Jackson, per realizzare in proprio anche gli effetti speciali digitali.\nLa Weta Workshop raggiunse l'apice della sua notoriet\u00e0 in tutto il mondo con la realizzazione degli effetti per la trilogia il \"Signore degli Anelli\", diretta appunto da Peter Jackson, per la quale ha prodotto i set, i costumi, il trucco e le numerose protesi, le armature, le armi, le creature e le miniature, riconfermandosi, alla fine del 2009, con l'ultimo film di grande successo \"Avatar\" di James Cameron."}
{"id": "1226678", "revid": "9792347", "url": "https://it.wikipedia.org/wiki?curid=1226678", "title": "Lexapro", "text": ""}
{"id": "1226679", "revid": "110157", "url": "https://it.wikipedia.org/wiki?curid=1226679", "title": "G\u00e4nserndorf", "text": "G\u00e4nserndorf (fino al 1904 Unter-G\u00e4nserndorf im Marchfeld) \u00e8 un comune austriaco di 11 021 abitanti nel distretto di G\u00e4nserndorf, in Bassa Austria, del quale \u00e8 capoluogo e centro maggiore; ha lo status di citt\u00e0 capoluogo di distretto (\"Bezirkshauptstadt\")."}
{"id": "1226682", "revid": "767487", "url": "https://it.wikipedia.org/wiki?curid=1226682", "title": "Glinzendorf", "text": "Glinzendorf \u00e8 un comune austriaco di 273 abitanti nel distretto di G\u00e4nserndorf, in Bassa Austria. Tra il 1938 e il 1945 \u00e8 stato accorpato alla citt\u00e0 di Vienna."}
{"id": "1226684", "revid": "110157", "url": "https://it.wikipedia.org/wiki?curid=1226684", "title": "Gro\u00df-Enzersdorf", "text": "Gro\u00df-Enzersdorf \u00e8 un comune austriaco di 10 464 abitanti nel distretto di G\u00e4nserndorf, in Bassa Austria; ha lo status di citt\u00e0 (\"Stadtgemeinde\"). Tra il 1938 e il 1954 \u00e8 stato accorpato alla citt\u00e0 di Vienna."}
{"id": "1226687", "revid": "110157", "url": "https://it.wikipedia.org/wiki?curid=1226687", "title": "Gro\u00df-Schweinbarth", "text": "Gro\u00df-Schweinbarth \u00e8 un comune austriaco di 1 291 abitanti nel distretto di G\u00e4nserndorf, in Bassa Austria; ha lo status di comune mercato (\"Marktgemeinde\")."}
{"id": "1226690", "revid": "110157", "url": "https://it.wikipedia.org/wiki?curid=1226690", "title": "Gro\u00dfhofen", "text": "Gro\u00dfhofen \u00e8 un comune austriaco di 92 abitanti nel distretto di G\u00e4nserndorf, in Bassa Austria. Tra il 1938 e il 1945 \u00e8 stato accorpato alla citt\u00e0 di Vienna."}
{"id": "1226692", "revid": "174852", "url": "https://it.wikipedia.org/wiki?curid=1226692", "title": "Teoria della Coltivazione", "text": ""}
{"id": "1226694", "revid": "767487", "url": "https://it.wikipedia.org/wiki?curid=1226694", "title": "Haringsee", "text": "Haringsee \u00e8 un comune austriaco di 1 171 abitanti nel distretto di G\u00e4nserndorf, in Bassa Austria. Nel 1970 ha inglobato i comuni soppressi di Fuchsenbigl e Straudorf."}
{"id": "1226698", "revid": "110157", "url": "https://it.wikipedia.org/wiki?curid=1226698", "title": "Hauskirchen", "text": "Hauskirchen \u00e8 un comune austriaco di 1 250 abitanti nel distretto di G\u00e4nserndorf, in Bassa Austria."}
{"id": "1226704", "revid": "110157", "url": "https://it.wikipedia.org/wiki?curid=1226704", "title": "Hohenau an der March", "text": "Hohenau an der March \u00e8 un comune austriaco di 2737 abitanti nel distretto di G\u00e4nserndorf, in Bassa Austria; ha lo status di comune mercato (\"Marktgemeinde\"). Il territorio comunale confina sia con la Repubblica Ceca (comune di Lan\u017ehot), sia con la Slovacchia (comune di Moravsk\u00fd Sv\u00e4t\u00fd J\u00e1n)."}
{"id": "1226705", "revid": "767487", "url": "https://it.wikipedia.org/wiki?curid=1226705", "title": "Hohenruppersdorf", "text": "Hohenruppersdorf \u00e8 un comune austriaco di 903 abitanti nel distretto di G\u00e4nserndorf, in Bassa Austria; ha lo status di comune mercato (\"Marktgemeinde\")."}
{"id": "1226707", "revid": "2194416", "url": "https://it.wikipedia.org/wiki?curid=1226707", "title": "Giornale", "text": "Un giornale \u00e8 una pubblicazione periodica con un numero variabile di pagine dedicate a notizie di attualit\u00e0 e di altro genere (politica, economia, cronaca, cultura, spettacolo o sport). Il termine deriva da \"giorno\" in riferimento all'originaria frequenza giornaliera di pubblicazione ma col tempo l'uso del termine si \u00e8 esteso anche ai periodici non quotidiani come i settimanali di attualit\u00e0 o di variet\u00e0. I giornali fruibili su internet sono detti giornali online.\nTipologia.\nTipicamente un giornale cartaceo \u00e8 fatto di fogli non rilegati. In questo senso si distingue dalla rivista. Anche la carta da giornale (non patinata) \u00e8 diversa da quella di una rivista (patinata). Il numero di pagine di cui si compone un giornale viene detto \"foliazione\". Sono esistiti giornali composti di un solo foglio. Ci\u00f2 \u00e8 accaduto in momenti particolari della storia del XX secolo. Ad esempio, durante la seconda guerra mondiale le forze di contropropaganda e di resistenza stamparono i loro giornali su un foglio unico. Tale formato era imposto: dalla scarsit\u00e0 delle risorse disponibili, talvolta dai rischi connessi alla diffusione fisica dello stampato e dalle risorse tecniche disponibili. Un altro fattore era la facilit\u00e0 e la velocit\u00e0 della distribuzione, pubblica o segreta che fosse.\nI giornali possono essere classificati in base a:\nStoria.\nOrigini.\nL'invenzione della stampa fu determinante per la diffusione della cultura e delle notizie. Inizialmente i giornali (sia commerciali che istituzionali) uscirono in formato libro; successivamente fu concepito un formato pi\u00f9 adatto ai fogli di notizie, notevolmente pi\u00f9 ampio. I fogli di notizie furono chiamati \"gazzette\", da un avviso pubblicato nella Repubblica di Venezia nel 1536 messo in vendita al prezzo di una moneta d'argento detta appunto \"gazeta\". \nIn Europa il primo giornale a stampa apparve all'inizio del XVII secolo. Intitolato \"Relation aller F\u00fcrnemmen und gedenckw\u00fcrdigen Historien\" (\"Resoconto di tutte le notizie importanti e memorabili\"), usc\u00ec a Strasburgo (all'epoca citt\u00e0 di lingua tedesca) nel 1609 per opera del libraio alsaziano Johann Carolus (1575-1634). Differiva dai coevi fogli d'informazione perch\u00e9 usciva ad intervalli regolari, di solito una o due volte alla settimana.\nIl primo periodico a riportare sul frontespizio la numerazione progressiva fu \"Alle de Nieuwe Tijdinghen\" (\"Tutte le notizie recenti\") di Abraham Verhoeven, uno stampatore di Anversa. Nel 1605 Verhoeven aveva ottenuto il privilegio di stampare e imprimere, su legno o metallo, tutte le future azioni di Alberto VII e della moglie Isabella, governatori dei Paesi Bassi spagnoli impegnati nella guerra di conquista dei territori dei Paesi Bassi settentrionali. \u00c8 lecito supporre che in principio uscisse a intervalli irregolari. Dal 1620 sono note regolari pubblicazioni.\nAlcune caratteristiche dei giornali del Seicento: sono stampati nelle stesse tipografie dove sono stampati i libri, infatti hanno gli stessi caratteri tipografici ed anche lo stesso formato dei libri. La dimensione pi\u00f9 diffusa \u00e8 \"in ottavo\" 15x23 cm. Il testo \u00e8 a tutta pagina (a giustezza di pagina) o al massimo su due colonne (a giustezza di colonna). La foliazione a 4 pagine rimarr\u00e0 costante per tutto il Seicento, il Settecento, fino al primo Ottocento.\nLa titolazione \u00e8 assente. Le notizie riguardavano le case regnanti (o comunque i nobili in genere) e le guerre, apparivano in ordine cronologico ed erano ordinate in base al paese d'origine. Vi erano anche illustrazioni di battaglie. I primi giornali furono stampati su fogli grossolani, grigi; i caratteri restavano impressi con rilievo forte e, inoltre, con rigonfiamento della carta attorno. Per questo il testo veniva stampato su una sola facciata. Occorse molto tempo prima che i giornali venissero stampati su entrambe le facciate.\nIl primo quotidiano fu la \"Einkommende Zeitungen\", che aveva come sottotitolo: \"Resoconto degli affari di guerra e del mondo\". Fondata nel 1650 a Lipsia dal libraio Timoth\u00e4us Ritzsch come settimanale, pass\u00f2 alle uscite quotidiane nel 1660.\nIl primo giornale con un'impaginazione a colonne, come i giornali moderni, fu l\"Oxford Gazette\" (poi \"London Gazette\") nel 1665. Il primo giornale con avvisi pubblicitari fu \"La Gazette\" di Parigi (fondata nel 1631).\nIl giornale pi\u00f9 antico tuttora esistente \u00e8 la \"Gazzetta di Mantova\", fondata nel 1664.\nCaratteristica di questi nuovi giornali fu il formato maggiore, \u201cin folio\u201d (il lato lungo misura 30\u201338\u00a0cm.), a cui corrispose una nuova impaginazione.\nAncora nel XVII secolo alcuni fogli di notizie erano pubblicati e diffusi senza avere un nome proprio. L'adozione di una testata prese piede lentamente. Tra i nomi pi\u00f9 scelti: \"Gazzetta\" in Italia e in Francia, \"Mercurio\" (anche \"Araldo\") in Inghilterra, \"Corriere\" nelle Fiandre. Esiste anche un'altra tipologia, basata sui contenuti:\nXVIII secolo.\nI quotidiani trovano maggiore sviluppo nel corso del Settecento, il secolo della Rivoluzione Industriale e della Rivoluzione Francese. La nazione che vede la loro maggiore diffusione e crescita d'importanza \u00e8 l'Inghilterra, dove la quotidianit\u00e0 delle pubblicazioni si riflette anche nei titoli delle riviste nate in quegli anni, come il \"Daily Courant\" del 1702, il \"Daily Post\" del 1719 e il \"Daily Journal\" del 1720. Sempre in Inghilterra nascono i primi giornali della sera, pubblicazioni trisettimanali dedicate alle zone lontane dalla capitale londinese, e le prime forme di giornalismo leggero, come i periodici \"The Tatler\" e \"The Spectator\", diretto quest'ultimo da Joseph Addison.\nIn Italia i modelli stranieri vennero ripresi: a Venezia da Gaspare Gozzi con \"La Gazzetta veneta\" (1760); a Milano con \"Il Caff\u00e8\" pubblicato dal 1764 al 1766 dai fratelli Verri e da Cesare Beccaria.\nI giornali culturali.\nI primi esempi di stampa periodica a carattere non informativo compaiono intorno alla met\u00e0 del Seicento: si tratta soprattutto di pubblicazioni a carattere letterario o scientifico. Per l'Italia si possono citare, ad esempio, il \"Giornale de' Letterati\" di Roma, apparso fin dal 1668 e \"La Frusta letteraria\" (1763) a Venezia di Giuseppe Baretti (che utilizzava lo pseudonimo di \"Aristarco Scannabue\"), oppure \"Il giornale de' letterati\" di Giovanni Pellegrino Dandi, pubblicato a Forl\u00ec dal 1701 al 1705.\nIl giornale nel diritto italiano.\nIl giornale \u00e8 da considerarsi opera collettiva, quindi:\nL'autore dei singoli articoli riceve comunque un'esplicita tutela. L'art. 38 della legge sul diritto d'autore italiano (legge 22 aprile 1941, n. 633) permette infatti ai singoli collaboratori dell'opera collettiva di utilizzare la propria opera separatamente, con l'osservanza di eventuali patti convenuti.\nPer quanto riguarda il proprietario dell'opera collettiva, l'art. 7 della suddetta legge lo definisce come colui che organizza e dirige la realizzazione dell'opera stessa.\nAll'art. 3 della normativa viene regolata la protezione delle opere collettive come opere originali, indipendentemente e senza pregiudizio dei diritti d'autore sulle opere o sulle parti di opere di cui sono composte."}
{"id": "1226709", "revid": "110157", "url": "https://it.wikipedia.org/wiki?curid=1226709", "title": "Jedenspeigen", "text": "Jedenspeigen \u00e8 un comune austriaco di 1 067 abitanti nel distretto di G\u00e4nserndorf, in Bassa Austria; ha lo status di comune mercato (\"Marktgemeinde\")."}
{"id": "1226711", "revid": "151034", "url": "https://it.wikipedia.org/wiki?curid=1226711", "title": "Stefano eroe", "text": ""}
{"id": "1226712", "revid": "184959", "url": "https://it.wikipedia.org/wiki?curid=1226712", "title": "Jorge Manuel Almeida Gomes de Andrade", "text": ""}
{"id": "1226713", "revid": "729019", "url": "https://it.wikipedia.org/wiki?curid=1226713", "title": "Pianta termoxerofila", "text": "Una pianta termoxerofila \u00e8 un vegetale che ha sviluppato, congiuntamente, meccanismi di adattamento e resistenza alle alte temperature e alla carenza idrica. Le piante termoxerofile sono pertanto originarie di regioni tropicali o temperate a clima caldo-arido."}
{"id": "1226724", "revid": "62221", "url": "https://it.wikipedia.org/wiki?curid=1226724", "title": "Piante termoxerofile", "text": ""}
{"id": "1226729", "revid": "110157", "url": "https://it.wikipedia.org/wiki?curid=1226729", "title": "Lassee", "text": "Lassee \u00e8 un comune austriaco di 2 711 abitanti nel distretto di G\u00e4nserndorf, in Bassa Austria; ha lo status di comune mercato (\"Marktgemeinde\")."}
{"id": "1226736", "revid": "110157", "url": "https://it.wikipedia.org/wiki?curid=1226736", "title": "Leopoldsdorf im Marchfelde", "text": "Leopoldsdorf im Marchfelde \u00e8 un comune austriaco di 2 746 abitanti nel distretto di G\u00e4nserndorf, in Bassa Austria; ha lo status di comune mercato (\"Marktgemeinde\"). Nel 1971 ha inglobato il comune soppresso di Breitstetten."}
{"id": "1226745", "revid": "767487", "url": "https://it.wikipedia.org/wiki?curid=1226745", "title": "Mannsdorf an der Donau", "text": "Mannsdorf an der Donau \u00e8 un comune austriaco di 369 abitanti nel distretto di G\u00e4nserndorf, in Bassa Austria. Tra il 1938 e il 1945 \u00e8 stato accorpato alla citt\u00e0 di Vienna."}
{"id": "1226748", "revid": "827882", "url": "https://it.wikipedia.org/wiki?curid=1226748", "title": "Grove Street", "text": ""}
{"id": "1226749", "revid": "110157", "url": "https://it.wikipedia.org/wiki?curid=1226749", "title": "Marchegg", "text": "Marchegg \u00e8 un comune austriaco di 2 937 abitanti nel distretto di G\u00e4nserndorf, in Bassa Austria; ha lo status di citt\u00e0 (\"Stadtgemeinde\")."}
{"id": "1226750", "revid": "123293508", "url": "https://it.wikipedia.org/wiki?curid=1226750", "title": "Jane Kaczmarek", "text": "Biografia.\nJane Kaczmarek \u00e8 nata a Milwaukee, Wisconsin, figlia di un'insegnante, Evelyn, e di un operaio del Dipartimento della Difesa, Edward Kaczmarek. \u00c8 la prima di quattro fratelli. \u00c8 cresciuta a Greendale ed \u00e8 di discendenza polacca. Si \u00e8 laureata in teatro presso l'Universit\u00e0 del Wisconsin-Madison e in seguito ha studiato alla Yale School of Drama per la sua laurea; \u00e8 stata inoltre parte della sua compagnia teatrale.\n\"Malcolm\" e altre serie TV.\nNel 2000 viene scelta per interpretare la parte di Lois, la madre del protagonista, nella serie tv \"Malcolm\", venendo nominata per sette volte (una a stagione) agli Emmy Awards. Nell'adattamento italiano \u00e8 stata doppiata da Pinella Dragani.\nHa fatto parte anche del cast fisso della serie televisiva \"Avvocati a New York\", nel ruolo del giudice Trudy Kessler.\nVita privata.\n\u00c8 stata sposata con l'attore Bradley Whitford dal 1992 al 2010; i due hanno tre figli: Frances (1997), George (1999) e Mary Louisa (2002)."}
{"id": "1226751", "revid": "6923", "url": "https://it.wikipedia.org/wiki?curid=1226751", "title": "Guillaume-Joseph Chaminade", "text": "Biografia.\nOrdinato sacerdote nel 1785, si rifiut\u00f2 di prestare giuramento alla costituzione civile del clero, imposta nel 1790 dall'Assemblea nazionale costituente, ed esercit\u00f2 clandestinamente il sacerdozio a Bordeaux fino al colpo di Stato del 18 fruttidoro dell'anno V (4 settembre 1797), che aveva destituito il governo moderato reo di aver abrogato le leggi contro i preti \"refrattari\"; si rifugi\u00f2 quindi a Saragozza, dove visit\u00f2 il santuario di Nuestra Se\u00f1ora del Pilar e matur\u00f2 una profonda devozione mariana.\nTornato in patria, nel 1800 si stabil\u00ec a Bordeaux dove, nel 1816, fond\u00f2 con Ad\u00e8le de Batz de Trenquell\u00e9on (1789-1828) le Figlie di Maria Immacolata, istituto religioso femminile dedito all'insegnamento, e l'anno successivo la congregazione della Societ\u00e0 di Maria (Marianisti).\nIl culto.\nPadre Chaminade \u00e8 stato proclamato beato a Roma il 3 settembre del 2000 da papa Giovanni Paolo II.\nIl suo elogio si legge nel Martirologio Romano al 22 gennaio."}
{"id": "1226752", "revid": "110157", "url": "https://it.wikipedia.org/wiki?curid=1226752", "title": "Markgrafneusiedl", "text": "Markgrafneusiedl \u00e8 un comune austriaco di 835 abitanti nel distretto di G\u00e4nserndorf, in Bassa Austria."}
{"id": "1226753", "revid": "339392", "url": "https://it.wikipedia.org/wiki?curid=1226753", "title": "Massacro di Odessa", "text": ""}
{"id": "1226757", "revid": "33277", "url": "https://it.wikipedia.org/wiki?curid=1226757", "title": "Guglielmo Giuseppe Chaminade", "text": ""}
{"id": "1226759", "revid": "110157", "url": "https://it.wikipedia.org/wiki?curid=1226759", "title": "Matzen-Raggendorf", "text": "Matzen-Raggendorf \u00e8 un comune austriaco di 2 796 abitanti nel distretto di G\u00e4nserndorf, in Bassa Austria; ha lo status di comune mercato (\"Marktgemeinde\")."}
{"id": "1226761", "revid": "110157", "url": "https://it.wikipedia.org/wiki?curid=1226761", "title": "Neusiedl an der Zaya", "text": "Neusiedl an der Zaya \u00e8 un comune austriaco di 1 233 abitanti nel distretto di G\u00e4nserndorf, in Bassa Austria; ha lo status di comune mercato (\"Marktgemeinde\")."}
{"id": "1226762", "revid": "174065", "url": "https://it.wikipedia.org/wiki?curid=1226762", "title": "Will e Grace", "text": ""}
{"id": "1226763", "revid": "599013", "url": "https://it.wikipedia.org/wiki?curid=1226763", "title": "Alfredo Sangiorgi", "text": "Biografia.\nNato a Catania nel 1894, inizi\u00f2 gli studi musicali nella sua citt\u00e0 con Francesco Paolo Frontini, quindi prosegu\u00ec lo studio della composizione a Napoli, al Conservatorio San Pietro a Majella, sotto la guida di Antonio Savasta. Interrotti gli studi per lo scoppio della prima guerra mondiale (che lo vide al fronte sull'Adamello), si trasfer\u00ec nel 1921 a Vienna dove fu, unico compositore italiano, allievo di Arnold Sch\u00f6nberg e successivamente di Joseph Marx. Tornato a Napoli si diplom\u00f2 nel 1925. Svolse attivit\u00e0 didattica al Liceo musicale di Sassari, ai Conservatorii di Palermo, di Parma e, dal 1940 sino alla sua scomparsa avvenuta nel 1962, al Conservatorio di Bolzano. Tra i suoi allievi Alearco Ambrosi, Bruno Mezzena e Aldo Clementi. Fu legato da profonda amicizia a Mario Pilati e Mario Castelnuovo-Tedesco.\nStile.\nLa sua scrittura musicale oscill\u00f2 tra un recupero del modalismo arcaicizzante ed un cromatismo rivolto all'atonalit\u00e0 sino ad una pi\u00f9 decisa adozione del metodo dodecafonico che ripropose nel secondo dopoguerra.\nOpere.\nTra le sue composizioni ci sono:"}
{"id": "1226772", "revid": "110157", "url": "https://it.wikipedia.org/wiki?curid=1226772", "title": "Obersiebenbrunn", "text": "Obersiebenbrunn \u00e8 un comune austriaco di 1 690 abitanti nel distretto di G\u00e4nserndorf, in Bassa Austria; ha lo status di comune mercato (\"Marktgemeinde\")."}
{"id": "1226773", "revid": "120353206", "url": "https://it.wikipedia.org/wiki?curid=1226773", "title": "I Socialisti italiani", "text": ""}
{"id": "1226778", "revid": "110157", "url": "https://it.wikipedia.org/wiki?curid=1226778", "title": "Orth an der Donau", "text": "Orth an der Donau \u00e8 un comune austriaco di 2 070 abitanti nel distretto di G\u00e4nserndorf, in Bassa Austria; ha lo status di comune mercato (\"Marktgemeinde\")."}
{"id": "1226780", "revid": "79520", "url": "https://it.wikipedia.org/wiki?curid=1226780", "title": "Whatever and ever amen", "text": ""}
{"id": "1226782", "revid": "75435", "url": "https://it.wikipedia.org/wiki?curid=1226782", "title": "Libro segreto di Giovanni", "text": ""}
{"id": "1226783", "revid": "185788", "url": "https://it.wikipedia.org/wiki?curid=1226783", "title": "Festivaletteratura Mantova", "text": ""}
{"id": "1226785", "revid": "110157", "url": "https://it.wikipedia.org/wiki?curid=1226785", "title": "Palterndorf-Dobermannsdorf", "text": "Palterndorf-Dobermannsdorf \u00e8 un comune austriaco di 1 293 abitanti nel distretto di G\u00e4nserndorf, in Bassa Austria; ha lo status di comune mercato (\"Marktgemeinde\")."}
{"id": "1226786", "revid": "75435", "url": "https://it.wikipedia.org/wiki?curid=1226786", "title": "Rivelazione segreta di Giovanni", "text": ""}
{"id": "1226787", "revid": "123172294", "url": "https://it.wikipedia.org/wiki?curid=1226787", "title": "Dogo argentino", "text": "Il dogo argentino \u00e8 una razza canina molossoide di tipo \"dogue,\" originaria della regione di C\u00f3rdoba, in Argentina.\nLa razza \u00e8 frutto del lavoro di Antonio Nores Mart\u00ednez, con la collaborazione del fratello Agust\u00edn e del padre Antonio, nei primi decenni del XX secolo. Lo scopo che si erano prefissi era quello di creare un cane adatto alla \"caza mayor\", cio\u00e8 alla caccia alla grossa selvaggina nell'ambiente delle pampas argentine pecari, cinghiali e puma. La base da cui partirono fu il perro de pelea cordob\u00e9s, una razza locale, incrocio di: bulldog, boxer, bull terrier e mastino spagnolo, utilizzata per i combattimenti. Per migliorarne le caratteristiche psicofisiche e affinarne le capacit\u00e0 venatorie, il perro de Pelea Cordob\u00e8s venne incrociato con le seguenti razze canine: bull terrier, bulldog, boxer, alano, dogue de Bordeaux, mastino dei Pirenei, levriero irlandese e pointer. La nuova razza venne fissata verso il 1928, lo standard pubblicato nel 1947, ed il riconoscimento ufficiale giunse nel 1964 per l'Argentina, e nel 1973 a livello internazionale. Inizialmente classificato tra i segugi e cani da pista di sangue, attualmente si trova inserito nel gruppo 2 (molossoidi) dalla Federazione cinofila internazionale.\nI maschi talvolta hanno un carattere competitivo con altri esemplari dello stesso sesso. Le femmine sono delle madri molto premurose. Il parto di solito \u00e8 naturale senza interventi umani. La sua vita media si aggira sui dodici anni.\nQuesta razza faceva parte di quelle elencate nella lista delle razze canine pericolose, da cui \u00e8 stata eliminata con un'ordinanza del 3 marzo 2009."}
{"id": "1226788", "revid": "125626953", "url": "https://it.wikipedia.org/wiki?curid=1226788", "title": "Tresenda", "text": "Tresenda \u00e8 una frazione del comune di Teglio ubicata sul fondovalle della Valtellina ad un'altitudine di circa 400 metri s.l.m. L'abitato si snoda per circa un chilometro lungo la Strada statale 38 dello Stelvio ed \u00e8 coronato a nord dai tipici terrazzamenti coltivati a vite. Nella zona lungo l'Adda sono invece presenti diverse attivit\u00e0 industriali. L'importanza di questa localit\u00e0 \u00e8 dovuta al fatto di essere un importante nodo stradale, in quanto da qui si diparte la Strada statale 39 del Passo di Aprica che collega la Valtellina con la Val Camonica.\nLa frazione \u00e8 sede di parrocchia nella chiesa di san Michele.\nIn anni recenti in questa localit\u00e0 si sono verificate alcune calamit\u00e0 naturali: il 22 maggio 1983 una frana caus\u00f2 18 morti, un'altra frana il 26 novembre 2002 provoc\u00f2 ingenti danni."}
{"id": "1226790", "revid": "767487", "url": "https://it.wikipedia.org/wiki?curid=1226790", "title": "Parbasdorf", "text": "Parbasdorf \u00e8 un comune austriaco di 167 abitanti nel distretto di G\u00e4nserndorf, in Bassa Austria."}
{"id": "1226792", "revid": "125311400", "url": "https://it.wikipedia.org/wiki?curid=1226792", "title": "Nikolaevka (Oblast' di Belgorod)", "text": "Nikolaevka (in russo \u041d\u0438\u043a\u043e\u043b\u0430\u0301\u0435\u0432\u043a\u0430, traslitterata anche \"Nikolayevka\", \"Nikolajevka\" o, alla tedesca, \"Nikolajewka\") era una citt\u00e0 russa, ora parte di Livenka nell'Oblast' di Belgorod, in cui il 26 gennaio 1943 venne combattuta una sanguinosa battaglia fra i reparti Alpini in rotta dal fronte del Don che in questo abitato, ruppero l'accerchiamento subito dalle forze dell'Armata Rossa.\nStoria.\nLa Battaglia di Nikolaevka.\nLe forze italiane erano reduci da una lunga ritirata di oltre dieci giorni che aveva decimato e stremato i militari, portandoli quasi allo sfinimento. A Nikolaevka i resti dell'8\u00aa Armata riuscirono a rompere l'accerchiamento e aprirsi la via verso le linee interne.\nLa battaglia di Nikolaevka \u00e8 raccontata da Mario Rigoni Stern ne \"Il sergente nella neve\"; da quest'opera Marco Paolini ha tratto uno spettacolo teatrale, \"Il sergente\", andato in onda su LA7 il 30 ottobre 2007."}
{"id": "1226794", "revid": "110157", "url": "https://it.wikipedia.org/wiki?curid=1226794", "title": "Prottes", "text": "Prottes \u00e8 un comune austriaco di 1 408 abitanti nel distretto di G\u00e4nserndorf, in Bassa Austria; ha lo status di comune mercato (\"Marktgemeinde\")."}
{"id": "1226797", "revid": "111106317", "url": "https://it.wikipedia.org/wiki?curid=1226797", "title": "Raasdorf", "text": "Raasdorf \u00e8 un comune austriaco di 637 abitanti nel distretto di G\u00e4nserndorf, in Bassa Austria. Tra il 1938 e il 1945 \u00e8 stato accorpato alla citt\u00e0 di Vienna."}
{"id": "1226798", "revid": "174925", "url": "https://it.wikipedia.org/wiki?curid=1226798", "title": "Vie nasali", "text": ""}
{"id": "1226799", "revid": "75435", "url": "https://it.wikipedia.org/wiki?curid=1226799", "title": "Libro del Salvatore", "text": ""}
{"id": "1226801", "revid": "287204", "url": "https://it.wikipedia.org/wiki?curid=1226801", "title": "Platea", "text": "La platea si trova generalmente nei teatri o nei cinema ed \u00e8 la superficie della sala antistante al palcoscenico, dove sono disposte le poltrone per il pubblico. \n\u00c8 frequentemente contrapposta alla galleria o ai palchi.\nDescrizione.\nIl concetto di platea come spazio riservato allo spettatore nacque, in occidente, nel Medioevo, quando le rappresentazioni sacre si spostarono dall'interno delle chiese ai piazzali ad esse antistanti: l'utilizzo di veri e propri palcoscenici (denominati, a seconda del luogo, \"mansion\", \"loci deputati\" o \"pageant\", nel caso di carri mobili) sui quali si svolgeva l'azione scenica, predisposti in linea retta o circolare, prevedeva che il pubblico seguisse lo svolgimento del dramma nello spazio antistante ai luoghi deputati, denominato \"platea\", dal latino \"ampio spazio\".\nIl teatro medievale prevedeva, per ragioni sceniche e di spazio, l'utilizzo della platea anche come luogo dell'azione scenica: in tal senso, alcuni documenti riportano che alcuni attori percorrevano \"per plateas\" lo spazio riservato agli spettatori, spostando cos\u00ec il luogo della rappresentazione. Va da s\u00e9 che la platea non rappresentava ancora il luogo preposto per lo spettatore, ma era uno spazio destinato sia alla rappresentazione che alla fruizione dell'evento teatrale.\nCon la costruzione dei primi teatri, la platea and\u00f2 configurandosi sempre pi\u00f9 come luogo destinato all'accoglienza di coloro che assistevano allo spettacolo. Nel teatro elisabettiano questa era composta da una pavimentazione in terra battuta o pietra, utilizzata dal popolo come luogo di visione ma senza l'ausilio di posti a sedere: questi, infatti, erano riservati al pubblico pi\u00f9 abbiente, che poteva permettersi di pagare la comodit\u00e0 della seduta, presente nei palchi che circondavano il palcoscenico. Alcuni ospiti d'onore, inoltre, prendevano posto direttamente sul palcoscenico accanto agli attori.\nIl Rinascimento italiano, teso alla rivalutazione e riscoperta dei classici greci e latini, non utilizz\u00f2 la platea come spazio per lo spettatore: il teatro greco e latino, infatti, risolvevano lo spazio teatrale antistante la scena in maniera diversa: nella Grecia antica, esso era denominato orchestra e fungeva da spazio di azione del coro, mentre a Roma, persa l'importanza drammaturgica di questo elemento, rimase unicamente come retaggio dei teatri greci. I primi teatri rinascimentali, la cui forma ricalcava, in qualche modo, quella dei teatri classici adattandone le componenti strutturali alle esigenze moderne (nello specifico, inizialmente, le stanze dei palazzi signorili), non diedero troppa importanza alla platea n\u00e9 come luogo d'azione scenica n\u00e9 come spazio per la fruizione.\nL'avvento del teatro all'italiana determin\u00f2 una convenzione teatrale che venne adottata anche nei secoli successivi alla sua realizzazione, dal 1600 in poi: la configurazione della platea come spazio dedito all'accoglimento del solo pubblico, di norma costituito da fasce del popolo (dopo l'apertura dei primi teatri pubblici) che non potevano pagare un palco. Inizialmente, la platea era costituita da uno spazio con panche e tavoli, tra i quali si svolgevano le pi\u00f9 disparate attivit\u00e0 senza un collegamento con le rappresentazioni teatrali: sovente vi si potevano svolgere danze, banchetti e feste. Tale pratica non era desueta nemmeno tra i palchi, che fungevano da \"salotto\" per\ni ricevimenti e la vita sociale delle classi pi\u00f9 agiate.\nNel XIX secolo, l'avvento del teatro naturalista, preceduto dal dibattito settecentesco sul ruolo sociale del teatro e delle sue componenti, stacc\u00f2 completamente il luogo dell'azione da quello dello spettatore: incorniciata dall'arco scenico, la scena si configurava come una visione di un interno borghese, destinando la platea a solo luogo di fruizione, oramai provvisto di apposite poltrone e, per via della migliore visuale, ceduto alle classi abbienti che potevano permettersi di pagare il biglietto. Ad aumentare la scissione intervenne l'utilizzazione della corrente elettrica, che permise lo svolgersi delle rappresentazioni con il buio totale in platea, azzerando la possibilit\u00e0 di interazione tra i soggetti in essa presenti e catalizzando l'attenzione sulla scena.\nNel corso del XX secolo nuove forme di spazio teatrale vennero progettate, alcune delle quali sprovviste di platea: la drammatizzazione di alcune opere, inoltre, prevedette la possibilit\u00e0 di recitazione in platea, configurando quest'ultima, come agli albori, come spazio \"anche\" per l'azione scenica.\nOggigiorno, tuttavia, la platea rimane, nell'immaginario collettivo e per questioni legate alla praticit\u00e0, il luogo di accoglimento del pubblico assieme alle balconate, gradinate e palchi. La costruzione della stessa \u00e8 soggetta alle leggi sull'edilizia che ne stabiliscono, in media, numero di posti e materiali da utilizzare.\nCuriosit\u00e0.\nIl lemma ha la stessa derivazione dell'italiano \"piazza\". La parola latina \"platea\" si \u00e8 evoluta spontaneamente nei secoli in quella italiana \"piazza\", mentre il termine \"platea\" \u00e8 stato reintrodotto \"per via dotta\" nel rinascimento, con l'attuale significato. In linguistica, questo fenomeno si definisce come allotropia."}
{"id": "1226803", "revid": "729019", "url": "https://it.wikipedia.org/wiki?curid=1226803", "title": "Battaglia di Tennoji", "text": "La battaglia di Tennoji fu combattuta nel 1615 tra le forze di Tokugawa Ieyasu e le forze di Toyotomi Hideyori. Tokugawa stava assediando Osaka, ed Hideyori pianific\u00f2 un contrattacco. Entrambi gli schieramenti furono influenzati da numerosi errori fino a quando, infine, lo schieramento di Hideyori croll\u00f2. Egli commise dunque un suicidio rituale."}
{"id": "1226804", "revid": "122018263", "url": "https://it.wikipedia.org/wiki?curid=1226804", "title": "Fosse nasali", "text": "Le fosse nasali (o cavit\u00e0 nasali) sono due ampie cavit\u00e0 della testa, riempite d'aria, all'interno del naso al centro della faccia\nFunzione.\nLa cavit\u00e0 nasale \u00e8 importante nel riscaldamento e nella pulizia dell'aria inalata. La cavit\u00e0 nasale contiene anche organi coinvolti nella percezione degli odori (olfatto).\nFormazioni Ossee e Limitazioni.\nLe cavit\u00e0 nasali presentano due aperture, di cui una anteriore (o ventrale) ed una posteriore (o dorsale), e 4 pareti di cui una superiore (o una craniale), una laterale, una mediale ed una inferiore (o caudale). L'apertura ventrale \u00e8 delimitata supero-medialmente dalle ossa nasali e latero-inferiormente dalle ossa mascellari; Nella sua porzione anteroinferiore, lungo la linea mediana, presenta la spina nasale anteriore chiamata anche Akantion.\nLe aperture posteriori sono anche chiamate coane nasali. Ogni coana nasale \u00e8 delimitata superiormente dalla faccia caudale (o inferiore) del corpo dello sfenoide, lateralmente dalla faccia mediale della lamina mediale del processo pterigoideo dello sfenoide, inferiormente dalla lamina orizzontale del palatino e medialmente dal margine posteriore dell'osso vomere.\nLa faccia superiore \u00e8 costituita in senso anteroposteriore dalle ossa nasali, dalla spina frontale, dalla lamina cribrosa dell'osso etmoide, dalla faccia anteriore e da quella inferiore del corpo dello sfenoide e dalle ali del vomere. La faccia mediale \u00e8 costituita in senso antero-posteriore dalla lamina perpendicolare dell'etmoide e dal vomere. La faccia inferiore \u00e8 costituita in senso antero-posteriore dal processo palatino del mascellare e dalla lamina orizzontale del palatino.\nLa faccia laterale \u00e8 costituita in senso antero-posteriore dal processo frontale del mascellare, dall'osso lacrimale, dall'osso etmoide, dalla lamina perpendicolare del palatino e dalla lamina mediale del processo pterigoideo dello sfenoide. La parete laterale \u00e8 costituita anche dalla conca nasale inferiore. Oltre la conca nasale inferiore ci sono anche le conche nasali superiore e medie ma mentre queste ultime fanno parte dell'etmoide, la prima \u00e8 un osso a s\u00e9 stante.\nTra le conche e la porzione del tutto laterale della faccia laterale ci sono i meati superiore, medio ed inferiore. Nel meato superiore si aprono le cellule etmoidali posteriori; nel meato medio, attraverso l'infundibolo (che si dispone tra la bolla e l'uncino dell'etmoide) si aprono le cellule etmoidali medie e anteriori ed i seni frontale e mascellare. Nel meato inferiore si apre il canale nasolacrimale.\nIn alto e posteriormente rispetto al meato superiore \u00e8 presente il recesso sfenoetmoidale in cui sbocca il seno sfenoidale.\nDescrizione.\nLe cavit\u00e0 nasali presentano quattro pareti, un'apertura anteriore e una apertura posteriore. La parete superiore rappresenta la volta, ed \u00e8 costituita dalla faccia posteriore delle ossa nasali, dalla faccia inferiore della lamina cribrosa dell'etmoide e dalle facce inferiore ed anteriore del corpo dello sfenoide. La parete inferiore (o pavimento) \u00e8 costituita dal processo palatino dell'osso mascellare e dal processo mascellare dell'osso palatino, che vanno a costituire il palato duro. La parete mediale, o setto nasale, \u00e8 costituita in alto dalla lamina perpendicolare dell'etmoide, ed in basso dal vomere. La parete laterale costituisce un piano osseo molto accidentato, ed inclinato dall'alto verso il basso ed in verso medio-laterale. \u00c8 formata da un gran numero di strutture: osso mascellare, etmoide, sfenoide, osso lacrimale, porzione verticale del palatino e cornetto (turbinato) inferiore.\nL'apertura anteriore (o apertura piriforme) permette la comunicazione delle fosse nasali con il vestibolo del naso.\nL'apertura posteriore corrisponde alle coane nasali, che prospettano nella rinofaringe.\nSulla parete laterale di ciascuna fossa nasale sono presenti tre lamine chiamate ossa turbinate o conche. Queste ossa turbinate interrompono il flusso d'aria in modo da indirizzare l'aria verso l'epitelio olfattivo sulla superficie delle ossa turbinate e del setto. L'organo vomero-nasale \u00e8 situato dietro al setto e ha un ruolo nella rivelazione del feromone.\nLe ciglia e il muco lungo la parete interna della cavit\u00e0 nasale intrappolano e rimuovono la polvere e i germi dall'aria che fluisce. Le ciglia muovono il muco dalla cavit\u00e0 nasale al faringe, dove pu\u00f2 essere ingoiato.\nVascolarizzazione.\nLa cavit\u00e0 nasale \u00e8 riccamente vascolarizzata. In alcuni animali, come il cane, il letto dei capillari che attraversano la cavit\u00e0 nasale raffredda il flusso sanguigno diretto al cervello.\nIl sangue vi arriva dai rami delle due arterie carotidi interne e delle due arterie carotidi esterne, compresi rami dell'arteria facciale e dell'arteria mascellare. \nLe arterie del naso sono:\nInnervazione.\nL'innervazione delle fosse nasali responsabile del senso dell'odorato avviene attraverso il nervo olfattivo, che manda microscopiche fibre dal bulbo olfattivo attraverso la lamina cribrosa per giungere in cima alle fosse nasali.\nL'innervazione sensitiva generale avviene attraverso i rami del nervo trigemino.\nL'intera cavit\u00e0 nasale \u00e8 innervata dalle fibre autonome. L'innervazione simpatica causa la costrizione dei vasi sanguigni della mucosa, mentre l'innervazione parasimpatica controlla la secrezione delle ghiandole mucipare.\nMalattie.\nMalattie delle cavit\u00e0 nasali includono infezioni virali e il cancro alle cavit\u00e0 nasali."}
{"id": "1226805", "revid": "767487", "url": "https://it.wikipedia.org/wiki?curid=1226805", "title": "Ringelsdorf-Niederabsdorf", "text": "Ringelsdorf-Niederabsdorf [] \u00e8 un comune austriaco di 1 272 abitanti nel distretto di G\u00e4nserndorf, in Bassa Austria; ha lo status di comune mercato (\"Marktgemeinde\"). \u00c8 stato istituito il 1\u00ba gennaio 1971 con la fusione dei comuni soppressi di Niederabsdorf e Ringelsdorf; capoluogo comunale \u00e8 Ringelsdorf."}
{"id": "1226806", "revid": "107831", "url": "https://it.wikipedia.org/wiki?curid=1226806", "title": "Giuseppe Marotta (dirigente)", "text": ""}
{"id": "1226807", "revid": "110157", "url": "https://it.wikipedia.org/wiki?curid=1226807", "title": "Sch\u00f6nkirchen-Reyersdorf", "text": "Sch\u00f6nkirchen-Reyersdorf \u00e8 un comune austriaco di 1 963 abitanti nel distretto di G\u00e4nserndorf, in Bassa Austria; ha lo status di comune mercato (\"Marktgemeinde\"). \u00c8 stato istituito il 1\u00ba gennaio 1971 con la fusione dei comuni soppressi di Reyersdorf e Sch\u00f6nkirchen; capoluogo comunale \u00e8 Sch\u00f6nkirchen."}
