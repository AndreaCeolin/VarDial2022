{"id": "1188282", "revid": "110157", "url": "https://it.wikipedia.org/wiki?curid=1188282", "title": "Perfect Lives", "text": "Perfect Lives \u00e8 un'opera per la televisione composta da Robert Ashley. \u00c8 stata commissionata dal \"The Kitchen\" di New York, con la co-produzione del canale inglese Channel Four Television, che ne ha curato la prima messa in onda. Il video \u00e8 stato realizzato da John Sanborn.\n\"Perfect Lives\" narra una complicata storia ambientata del \"Midwest\" statunitense, fatta di stanze di motel, pianobar, una misteriosa rapina filosofica in una banca, ecc. la definizione di John Cage \u00e8 esemplare:\nOrganico, libretto e struttura.\nL'organico di Perfect Lives prevede una voce narrante, coro, pianoforte, percussioni ed elettronica. Nella versione per la televisione ed in quella discografica (prodotta dalla Lovely Music) il narratore \u00e8 l'autore stesso, il pianista \u00e8 Blu gene Tyranny e David Van Tieghem alle percussioni e come voce nel coro insieme a Jill Kroesen.\nLa parte elettronica \u00e8 stata realizzata da Robert Ashley Ton Johnson.\nL'autore del testo di Perfect Lives \u00e8 lo stesso Robert Ashley.\nL'opera \u00e8 divisa in sette episodi distinti. Sempre nella versione discografica, ognuno degli episodi dura circa 30 minuti."}
{"id": "1188283", "revid": "1442080", "url": "https://it.wikipedia.org/wiki?curid=1188283", "title": "Vindonissa", "text": "Vindonissa era un campo legionario romano, nei pressi della moderna Windisch, in Svizzera. L'importanza del campo derivava dalla sua posizione, alla confluenza del Reuss e dell'Aar, a soli 15\u00a0km dal Reno.\nStoria.\nDopo la \"clades Variana\", fino a Traiano.\nPrima dell'insediamento romano vi era un \"oppidum\" celtico. \"Vindonissa\" venne fondata probabilmente tra il 9 ed il 13, in seguito alla disfatta di Teutoburgo e la conseguente riorganizzazione della frontiera operata da Tiberio e Germanico; una prima espansione verso occidente avvenne nel 21, mentre all'espansione del 30 risale la costruzione delle terme e del \"valetudinarium\".\nLa Legio XIII \"Gemina\" occup\u00f2 il campo fino al 44 o 45, quando venne sostituita dalla XXI \"Rapax\", che venne installata in un nuovo campo, costruito in pietra. La XXI venne disciolta in occasione della Rivolta batava del 69-70 e sostituita dalla XI \"Claudia\", che rimase fino al 100, quando le truppe vennero inviate sul Danubio in preparazione della campagna contro i Daci.\nCentro civile.\nIn seguito Vindonissa rimase un insediamento civile, che vide la costruzione di una fortificazione nel IV secolo. Oltre al forte legionario sono ancora presenti l'anfiteatro e l'acquedotto del I secolo, ancora in uso, quattro cimiteri, una \"mansio\" e una collina di detriti.\nNel 1919 lo studioso Siegfried Loeschcke pubblic\u00f2 una tavola tipologica delle lucerne romane pi\u00f9 precisa rispetto a quella precedentemente compilata da Heinrich Dressel nel 1879, grazie alle lucerne rinvenute a Vindonissa che Loeschcke catalog\u00f2 nel libro \"Lampen aus Vindonissa\"."}
{"id": "1188284", "revid": "9373849", "url": "https://it.wikipedia.org/wiki?curid=1188284", "title": "Prefissi telefonici", "text": ""}
{"id": "1188285", "revid": "486946", "url": "https://it.wikipedia.org/wiki?curid=1188285", "title": "Luis Carlos Almeida da Cunha", "text": ""}
{"id": "1188287", "revid": "1543377", "url": "https://it.wikipedia.org/wiki?curid=1188287", "title": "Pescopagano", "text": "Pescopagano (\"Piscupag\u00e0ne\" in dialetto locale) \u00e8 un comune italiano di 1.844 abitanti della provincia di Potenza, in Basilicata. \u00c8 stato insignito della medaglia d\u2019oro al merito civile il 9 novembre 2005 dal Presidente della Repubblica Carlo Azeglio Ciampi per atti di abnegazione dopo il terremoto dell'Irpinia.\nGeografia fisica.\nTerritorio.\nHa un'estensione territoriale di 69\u00a0km\u00b2 e presenta un territorio quasi totalmente montuoso.\nPescopagano \u00e8 il paese della Basilicata situato pi\u00f9 a ovest, ed \u00e8 anche uno dei pochi centri in Basilicata che confina con due province (quelle di Avellino e Salerno, entrambe in Campania). \u00c8 attraversato dalla Via Appia Nuova (che nel centro abitato prende la denominazione di Via Nazionale), strada statale che collega Roma a Brindisi. Pescopagano si trova immerso nel verde, a picco su una rupe che domina tutta la valle dell'Ofanto; pertanto dal castello di Pescopagano si pu\u00f2 godere di un ampio belvedere, con una vista che spazia per oltre 25\u00a0km nella valle sottostante.\nPescopagano funge da vero e proprio passante tra l'Irpinia e la Basilicata: nonostante sia posto in Basilicata, tradizioni, origini storiche e forme dialettali soprattutto risentono della cultura irpina.\nClima.\nPer la sua altitudine, Pescopagano ha un clima piuttosto rigido d'inverno (non mancano mai le nevicate) e delle estati fresche ma soleggiate.\nStoria.\nLe sue origini sono molto antiche. I primi segni d'agglomerati umani si collocano intorno alle antichissime laure di questo territorio, vicino alle acque dei fiumi e dei ruscelli. Queste zone furono per molto tempo tormentate dalle guerre sannitiche, dalle spedizioni di Pirro e dalla guerra di Roma contro Annibale che aveva trovato a Conza un importante punto d'appoggio. Il territorio, nel 555 d.C., fu occupato dai Goti e poi dai Longobardi e tra il IX e X secolo fu pi\u00f9 volte attaccato dai Saraceni. A causa loro, gli abitanti di Conza e dei casali vicini si rifugiarono sulla rocca pi\u00f9 alta, ideale dal punto di vista strategico.\nIl paese si chiam\u00f2 Petra (macigno) Pagana (per la persistenza di un culto pagano documentato archeologicamente da idoli e iscrizioni dedicate al dio Silvano). Nell'867 i Saraceni costruirono un fortilizio. Nell'et\u00e0 normanno-sveva appartenne alla contea di Balvano. Nel 1278 il feudo fu dato da Carlo I d'Angi\u00f2 a Raynaldo de Panzellis Gallico e nel 1331 pass\u00f2 a Filippo Stendardo. Successivamente fu donato alla regina Sancha d'Aragona, che a sua volta lo vendette a Mattia Gesualdo. Nel 1697 fu acquistato dai marchesi d'Andrea che lo mantennero fino all'eversione della feudalit\u00e0.\nCon la proclamazione della Repubblica Partenopea del 1799, Pescopagano divenne uno dei 14 cantoni del Dipartimento dell'Ofanto.\n1861 - Brigantaggio. L'avventura iniziata nei primi giorni del novembre 1861 da parte delle formazioni capitanate da Carmine Crocco, e da Jos\u00e9 Borjes per conquistare Potenza, si esaur\u00ec il 26 novembre a Pescopagano dove la resistenza opposta dalla guardia nazionale e dai cittadini ebbe ragione degli assalitori che subirono pesanti perdite. Come in altre occasioni non fu possibile evitare il parziale saccheggio del paese, ma i gregari di Crocco preoccupati sull'approssimarsi di truppe regolari e milizie mobili cercarono di disimpegnarsi e raggiungere a gruppi il bosco di Monticchio. Qui Crocco, inseguito dalla truppa, decise di dividere le sue formazioni in piccoli nuclei autonomi. Il Borj\u00e9s ormai esautorato lasci\u00f2 la Basilicata tentando di raggiungere Roma. L'11 gennaio 1862 il Consiglio Provinciale della Basilicata con apposita delibera dichiar\u00f2: \"Benemeriti della Patria\u2026anche i cittadini di Pescopagano \u2026che con tanto coraggio e tanto patriottismo seppero difendere le mura dei padri loro.\" Questo \u201cstorico\u201d riconoscimento fu rilasciato anche a Pietragalla, Avigliano e Bella.\nNel 1944 Pescopagano fu attaccato dalle truppe naziste in ritirata e dagli stessi alleati che cercavano di ostacolarne il ritorno verso il nord Italia. I bombardamenti fecero molte vittime civili e anche la Badia di San Lorenzo in Tufara e la localit\u00e0 di Montecalvo, dove si erano rifugiato i pescopaganesi, subirono molti danni.\nFu il primo paese tra quelli dell'immediato circondario ad avere l'illuminazione pubblica sin dai primi del '900 (inoltre la centrale idroelettrica forniva energia ai comuni di Rapone, Ruvo del Monte, San Fele e altri paesi limitrofi) e l'ospedale (uno dei soli 4 centri di pronto soccorso presenti in Basilicata).\nUn aspetto che ha sempre condizionato fortemente la storia di Pescopagano \u00e8 la elevata sismicit\u00e0 dell'area in cui ricade il suo territorio. I terremoti storicamente pi\u00f9 rilevanti furono quello del 15 gennaio 1466, quello dell'8 settembre 1694 (che distrusse quasi interamente l'abitato e fece rimaner sepolte sotto le macerie pi\u00f9 di seicento persone) e quello del 23 novembre 1980 (che in paese provoc\u00f2 una ventina di vittime).\nMonumenti e luoghi d'interesse.\nArchitetture religiose.\nChiesa di Montemauro.\nIl Santuario \u00e8 posto ad un'altitudine di pi\u00f9 di 1000 metri, sulla cima di un monte chiamato di Montemauro ambiente roccioso con vegetazione, alla distanza di circa 5\u00a0km dal centro abitato di Pescopagano. Ai piedi del monte scorre il torrente Ficocchia, affluente dell'Ofanto. La Vergine viene chiamata anche di Mauriello dal nome dell'omonimo casale scomparso all'interno del quale la chiesetta sarebbe sorta. Sino all'8 settembre 1976 Pescopagano ha fatto parte della Diocesi di Sant'Angelo dei Lombardi, dopodich\u00e9 \u00e8 passato alla Diocesi di Melfi, Rapolla e Venosa.\nMaggio era nell'antichit\u00e0 il mese in cui feste e riti a carattere propiziatorio salutavano l'ingresso della primavera; cadevano, infatti, in questo periodo le feste consacrate alle dee della fertilit\u00e0 e della fecondit\u00e0. Per questo la chiesa si sforz\u00f2 di sostituire a questi culti quelli della Mater Magna cristiana. Non \u00e8 testimoniato qui l'uso dei \"maggi\", che diede vita alle feste medioevali delle Calendimaggio, da cui gli usi odierni direttamente derivano; oppure delle primitive cerimonie pagane, che celebravano il ritorno della primavera con riti diversi, quali la tradizione del \"Piantar di maggio\". Il mese qui non sembra godere affatto del clima festivo che pervade altri paesi; \u00e8 contrassegnato, anzi, da frequenti pellegrinaggi penitenziali al santuario che sorge sul cocuzzolo di Montemauro. La chiesetta pi\u00f9 volte ristrutturata, risale probabilmente all'XI o XII secolo e secondo lo storico locale G. Bruno, sarebbe menzionata nella Bolla inviata da Papa Innocenzo III all'Arcivescovo di Conza Pantaleone, il 3 novembre 1200, allo scopo di precisare alcune questioni attinenti ai possedimenti ecclesiastici dell'Arcidiocesi.\nChiesa di San Leonardo.\nTra le pi\u00f9 antiche chiese di Pescopagano, la si ritrova nel Rione di \"Basso la Terra\". Recentemente una pergamena, trovata nel monastero di Monte Vergine attesta che gi\u00e0 nel 1295 la chiesa era centro di culto e che sotto il pavimento avevano sepoltura gli abitanti del borgo. Questa chiesa, apre le sue porte poche volte all'anno e precisamente per la \"Novena\" e la festivit\u00e0 dell'Immacolata Concezione. Gli ultimi lavori di riparazione e restauro sono stati eseguiti nel 1914; da allora \u00e8 stato ripristinato solo qualche embrice. Sull'altare maggiore era conservata una tavola dell'Immacolata, una Trinit\u00e0 di autore ignoto del '500 e una tela del \"Martirio dei Santi Cosma e Damiano\".\nChiesa di San Giovanni Battista.\n\u00c8 antichissima. Da prima parrocchia, \u00e8 stata in seguito assorbita dalla Chiesa Madre S. Maria de Serris. Sul frontone si individuava una lunga iscrizione da cui \u00e8 possibile desumere che la chiesa sia stata edificata, per la prima volta, intorno all'anno mille (970). Dopo circa settecento anni il tetto fu distrutto da una tremenda nevicata. Pare che, successivamente, i fedeli, (abbiano ricostruita verso la fine del Seicento. Tale ipotesi \u00e8 confermata dal fatto che nel suo campanile si ritrova scolpito il millesimo 1736 ed il lavabo annesso alla sacrestia riporta quello del 1746.II terremoto del 1980 ha provocato non solo gravi lesioni all'edificio ed al campanile, ma anche numerosi danni a tutte le strutture. Attualmente \u00e8 del tutto restaurata ed aperta al culto.\nChiesa della Santissima Annunziata.\nAdibita e riservata all'uso del castellano del tempo che vi si recava, entrando dall'ingresso secondario posto sulla sinistra dell'altare, dopo aver percorso un sentiero di cui ancora persistono le tracce. Nei pressi del palazzo di Don Michele Pinto, nel vicolo adiacente alla chiesa, \u00e8 ancora visibile un cancello con pilastri in pietra su cui sono stati scolpiti, in bassorilievo due cappelli vescovili.Segno questo, che in una certa epoca, compresa tra 912 ed il 973, il Feudo di Pescopagano \u00e8 appartenuto al l'Arcivescovo di Conza.\nChiesa Madre Santa Maria Assunta.\nTale chiesa, sebbene di data incerta, \u00e8 di costruzione molto antica. Non pi\u00f9 di un secolo fa \u00e8 stata ampliata e rimodernata dall'arciprete Baldassarre Lobai, uomo di rara cultura e religioso convinto. La chiesa, prima dei sisma del 1980, era ben conservata e si sviluppava in pi\u00f9 arcate con in fondo l'altare maggiore e due cappelle laterali per il culto, rispettivamente, del Santissimo Sacramento e di S. Francesco da Paola Patrono del paese. In questa chiesa venivano inumati i parrocchiani.Vi si possono scorgere importanti iscrizioni tra cui quella che ricorda una cerimonia di consacrazione risalente al 1727. Il coro, vera opera d'arte, eseguito dall'artista Francesco Errico fu Giuseppe e terminato nel 1877, \u00e8 scomparso dopo il terremoto dell'80.\nChiesa dell'Incoronata.\nTale chiesa, che si incontra all'imbocco della strada che porta a S. Lorenzo, fu edificata sui ruderi di un antichissimo convento di frati Agostiniani. Sebbene dedicata ai Santi Cosma e Damiano, pi\u00f9 spesso viene chiamata dell'Incoronata, perch\u00e9, in una nicchia protetta da cristallo, \u00e8 collocata e venerata la statua della Madonna dell'Incoronata di Puglia, Vergine miracolosa, il cui Santuario si trova nelle vicinanze di Foggia. Il tempio si presenta con un portale in pietra dei 1837 e le sue lesene poste, agli angoli della facciata dominante, evidenziano lo stile neoclassico dell'architettura. All'interno era visibile un coro ligneo finemente intagliato ora distrutto unitamente alle mura laterali dal sisma dei 1980.\nChiesa del Monastero di Santa Maria delle Grazie.\nIl padre ministro Giovanni da Napoli accett\u00f2 il suolo e la cappella donati dal Comune di Pescopagano al padre Girolamo Romula allo scopo di erigervi un convento di frati minori Conventuali. Era l'anno 1576. La cappella preesistente era dedicata ai Santi Magi. Scarse sono le informazioni circa l'aspetto originario sia della chiesa che del convento a causa dei due devastanti terremoti che, nel 1694 e nel 1910, hanno letteralmente sconvolto la zona distruggendo l'insieme. Fonti d'archivio, informano che un membro della famiglia P. Cesare Araneo prima ed in seguito il figlio Giovanni Battista Maria, edificarono \"ex fundamentis\" una chiesa dedicata a S. Maria delle Grazie e a S. Francesco d'Assisi sulla medesima area, in sostituzione della cappella privata di Cesare Araneo. La chiesa \u00e8 stata nuovamente distrutta dal terremoto dei 1980. Di essa rimane, ed \u00e8 ancora visibile, solo una facciata (un portale barocco) pericolante.\nBadia di San Lorenzo in Tufara e annessa chiesa.\nQuesta abbazia \u00e8 situata poco fuori dal centro abitato in contrada Tufara. Fu fondata nell'XI secolo sotto i normanni. Infatti, la sua costruzione sarebbe iniziata nel 1081 e fu portata a termine nel 1100, quando era ancor vivo l'Arcivescovo di Conza Leone (1081-1103). Dell'abbazia vera e propria non rimangono oggi che alcune rovine suggestive, accessibili a destra della chiesa proseguendo oltre un grande tiglio plurisecolare. Dopo il terremoto dell'80 il complesso (specialmente la chiesa) sono state oggetto di un esteso intervento di restauro. Dopo tale risistemazione l'area antistante \u00e8 spesso utilizzata negli ultimi anni per sagre e feste paesane, in particolare, in occasione della notte di S. Lorenzo.\nArchitetture civili.\nPalazzi.\nNel centro storico si notano numerosi edifici gentilizi (Buldo, Marchesale, Santoro, Tullio, Pascale, Scioscia, Laviano, Quaglietta, Orlando, ecc.) costruiti nel Sette-Ottocento di stile neoclassico, con portali in pietra lavorata e raffinatamente decorata. Molti di questi edifici furono eretti dopo il terremoto del 1694, in cui la distruzione dell'abitato fu tale da dover ricostruire gran parte delle abitazioni. Il \"Palazzo Pascale\" fu costruito sopra un complesso medioevale preesistente e, nella parte orientale \u00e8 ancora visibile uno dei torrioni delle antiche mura. Architettonicamente caratteristico \u00e8 in Via Nazionale, il complesso dei due palazzi Laviano, uno dei quali disegnato, insieme all'annesso parco (interamente edificato negli anni 70), dal Piacentini. Da menzionare il palazzo Scioscia: di severa architettura neoclassica, con una disposizione planimetrica rettangolare, segue la pendenza di via Plebiscito e si impone, grazie alla sua posizione, come indiscusso elemento sul proscenio di Piazza Sibilla.\nIl \"Palazzo del Municipio\", \u00e8 un edificio moderno costruito nel 1920. La facciata \u00e8 stata in parte modificata dopo il restauro in seguito al terremoto del 1980. Nel vasto piazzale antistante ci sono, sopra una colonnina in pietra locale, la scultura in marmo di Carrara della Madonna, il Monumento ai caduti, una fontana (ultimi anni dell'Ottocento) e un Monumento dedicato a coloro che perirono durante il terremoto del 1980.\nArchitetture militari.\nCastello.\nUn sistema di fortezze e centri fortificati doveva esistere qui in et\u00e0 molto antiche, tenuto conto che a Pescopagano, Montecalvo e Cairano (localit\u00e0 situate nel circuito di Conza) trovarono rifugio, dopo la battaglia del Volturno, i settemila Goti che si arresero poi a Narsete. Le notizie sicure sui primi feudatari abitanti del castello risalgono al 1164: al conte Gionata di Balvano. Pi\u00f9 che di un vero e proprio castello si tratta di una roccaforte di cui \u00e8 appena riconoscibile una struttura a torre in rovina. Oggi il castello, infatti, \u00e8 poco pi\u00f9 di un mucchio di macigni, coperti di edere e di rovi, accessibile tramite un percorso risistemato solo di recente, da cui \u00e8 possibile godere di un'ampia vista panoramica.\nSociet\u00e0.\nEtnie e minoranze straniere.\nAl 31 dicembre 2018 risultano residenti sul territorio comunale 20 cittadini stranieri.\nCultura.\nIstruzione.\nBiblioteche.\nLa biblioteca comunale \u00e8 intitolata a \"Giovanni Pinto\". Fin dal 1888 nel comune \u00e8 stata operante una biblioteca aperta al pubblico, grazie all'opera benefattrice del giureconsulto Giovanni Pinto, nato a Pescopagano il 15 gennaio 1802 e deceduto in Cerignola il 13 luglio 1888, il quale, in sua morte, effettu\u00f2 un lascito testamentario oltremodo cospicuo, disponendo la creazione di un'Opera Pia sotto il titolo di 'Pio Monte S. Giuseppe\"; detto Ente morale doveva provvedere alla beneficenza ed alla pubblica istruzione in favore dei ceti meno abbienti, ed a tal fine era stata prevista la creazione di un orfanotrofio, di un ospizio per anziani, la costituzione di peculi dotali per il maritaggio delle giovani povere.\nAl completamento del ciclo di istruzione elementare con la istituzione della 4\u00aa e 5\u00aa classe, oltre che di una scuola di istruzione professionale per giovanette; tra le opere realizzate con il lascito del fondatore dell'Opera Pia, venne istituita ed aperto al pubblico una Biblioteca la cui dotazione libraria era costituita in origine dai numerosissimi volumi lasciati dallo stesso benefattore ed arricchita nel corso del tempo, da altri lasciti e donazioni, fino a raggiungere le dimensioni di oltre 2000 volumi; detta biblioteca \u00e8 stata opportunamente frequentata da numerose generazioni, divenendo luogo di ritrovo e di elevazione e promozione culturale per un numero elevatissimo di giovani e di studenti.\nFino a tutti gli anni '50 del 1900, quando smise di funzionare per il venir meno di fondi dell'Opera Pia, per mancanza di personale e per la inattivit\u00e0 del consiglio di amministrazione dell'Ente Morale; successivamente, nella seconda met\u00e0 degli anni '70, l'amministrazione comunale provvide ad effettuare la catalogazione del patrimonio librario e ad ampliare sensibilmente il numero di volumi esistenti, ammodernandone la dotazione con numerosi testi di attualit\u00e0, fino a pervenire alla sua nuova apertura negli storici locali della biblioteca del Pio Monte in Via dottor Luca Araneo, 13, nell'anno 1979.\nA seguito dei tragici eventi sismici del 23 novembre 1980, la biblioteca venne momentaneamente chiusa per i danni subiti dallo storico immobile e dallo stesso patrimonio librario; in applicazione della legge regionale n. 18/'85, l'Ente Morale venne sciolto ed il suo patrimonio pass\u00f2 nella titolarit\u00e0 del comune, ivi compreso l'intera dotazione libraria ed i beni immobili; nel 1994 la allora amministrazione comunale, dopo aver proceduto al restauro dei volumi superstiti ed a completare la ricostruzione dell'originario immobile sede della biblioteca, dispose il trasferimento della intera dotazione libraria, degli arredi e delle suppellettili all'interno della sede storica.\nDopo anni di oblio, silenzio e disinteresse, l'amministrazione ha disposto che venisse completata la catalogazione dei libri esistenti in dotazione e si \u00e8 determinata a provvedere alla riapertura definitiva al pubblico della biblioteca comunale in data 12 novembre 2002, dotandola di moderni servizi informatici e telematici, nonch\u00e9 del personale necessario alla tenuta ed alla distribuzione dei libri.\nMusei.\nIl \"museo d'arte sacra parrocchiale\" custodisce sculture di legno e di marmo, dipinti, paramenti sacri e un settore miscellaneo che raccoglie la memoria della comunit\u00e0 cristiana. Il ricco patrimonio storico-artistico proviene dalle varie chiese pescopaganesi distrutte o gravemente danneggiate dal sisma del 1980 e comprende opere (recuperate e in parte restaurate) databili dal Cinquecento ai primi anni del Novecento. Da notare le pregevoli sculture del Cinquecento: un Cristo Crocifisso e la Madonna della Neve.\nEconomia.\nPescopagano risulta essere, in proporzione per popolazione, al quarto posto tra i paesi lucani con pi\u00f9 alto reddito medio dichiarato (redditi Irpef 2011); l'economia del comune \u00e8 prevalentemente basata sul terziario. Pescopagano ha un'antica tradizione bancaria: nel 1883 ci fu la fondazione della Banca Operaia Cooperativa di Pescopagano, seguita, a distanza di poche settimane, dalla fondazione di un secondo istituto di credito denominato Banca Popolare Cooperativa di Pescopagano. Quest'ultima, prima di essere assorbita a met\u00e0 degli anni '90 (come anche la prima) da altri istituti bancari, risultava essere una delle prime dell'intero Mezzogiorno. Negli ultimi venti anni l'economia di Pescopagano, come di altri paesi dell'area, \u00e8 fortemente influenzata dagli stabilimenti della FIAT di Melfi e del suo indotto, in particolare, per quanto concerne gli aspetti occupazionali.\nLa Banca Popolare Cooperativa di Pescopagano.\nLa Banca Popolare Cooperativa di Pescopagano, il cui atto costitutivo viene stipulato il 2 settembre 1883 davanti al notaio Donatantonio Buldo e ai testimoni Giambattista Araneo e Carlo Salminci, contadino, incomincia a funzionare il 2 dicembre dello stesso anno, sotto la direzione dell'avv. Fabrizio Laviano. Questi, affiancato dal cav. Pietro Tullio, con funzioni di cassiere, rivela notevoli capacit\u00e0 tecniche ed amministrative, infatti, grazie al suo impegno, il numero degli azionisti, mediante una sottoscrizione del capitale sociale, si estende in poco tempo.\nNel periodo dal 1883 al 1891 i depositi (provenienti soprattutto dagli emigranti d'America) e il patrimonio sociale crescono in maniera rilevante. Limitati sono, invece, gli investimenti per la scarsit\u00e0 di richieste. Negli anni dal 1892 al 1900, la Banca, data la particolare condizione economica locale, non ha un andamento tranquillo. Al 31 dicembre 1915 il bilancio si chiude cos\u00ec: attivo, lire 1.197.855,38; passivo, lire 1.188.831,65; utile netto, lire 9.023,73. Gli utili netti: agli azionisti(3,50 per azione), lire 3.517,50; alla riserva ordinaria, lire 902,37; alla riserva straordinaria, lire 2.000; a disposizione del Consiglio di amministrazione, lire 2.603,86.\nEssa comunque riesce \u201cad assolvere al suo compito in maniera onorevole senza mai dover ricorrere ad infliggere danni o insanabili perdite patrimoniali ai privati nelle occasioni in cui furono necessarie le pratiche giudiziarie per ottenere il recupero dei capitali anticipati\u201d. L'azione positiva svolta dalla Banca Popolare Cooperativa di Pescopagano viene riconosciuta con l'assegnazione di una Medaglia d'oro all'Esposizione Internazionale di Milano (1906) e inoltre port\u00f2 il nome di questo piccolo centro nel palcoscenico della Serie A di Calcio, dove la Banca sponsorizzava le divise del US Foggia, cosa impensabile per un paese di duemila anime.\nIn seguito, il palazzo nobiliare della famiglia Rubini venne acquistato dalla banca che lo adib\u00ec a sede sociale fino al 1992, dopodich\u00e9 subentr\u00f2 la Banca Mediterranea e dopo tortuosi giri le quote azionarie sono andate alla Banca Popolare di Bari che ha dato vita alla Nuova Banca Mediterranea e attualmente rinominata Banca Popolare di Bari. La sede attuale della Banca \u00e8 in un locale in affitto situato dopo l'arco della Banca Operaia Cooperativa di Pescopagano sulla sinistra.\nLa Banca Operaia Cooperativa di Pescopagano.\nL'atto costitutivo della Banca Operaia Cooperativa di Pescopagano porta la data dell'11 agosto 1883; nel rogito del notaio Giuseppe Salernitano di Napoli sono costituiti l'avvocato Pasquale Laviano con i germani Giuseppe e Camillo e questi ultimi a nome proprio e di altri interessati alla societ\u00e0, gli altri germani Giovanni Francesco e Diodato e altri ventinove soci, che avevano gi\u00e0 versato la tassa di ammissione di lire cinque, in tutto trentaquattro soci, di cui undici fondatori, tutti nativi di Pescopagano.\nLa societ\u00e0, costituita per \u00abl'incoraggiamento alle arti, all'industria e al commercio\u00bb, ebbe tra i soci fondatori ben sei esponenti della famiglia Laviano, l'altro gruppo di questa ricca famiglia di Pescopagano, intorno a cui si aggiunsero le famiglie Miele, Bavosa, Rubini, Rubinetti, Scioscia, con il progetto iniziale di tener ristretto a gruppi locali il patrimonio della cooperativa, a differenza del programma di Fabrizio Laviano, che aveva, sin dall'inizio, favorito l'allargamento della Popolare agli altri paesi della valle dell'Ofanto. Il gruppo Laviano sottoscrisse 60 azioni del valore di L. 50 ciascuna, venti azioni furono sottoscritte dal dottor Francesco Paolo Bavosa e da una a sei azioni furono sottoscritte dagli altri soci, due avvocati, quattro farmacisti, due negozianti, due proprietari, un caffettiere, un orefice, un contadino.\nIl capitale sociale della Banca al momento della sottoscrizione ammontava a lire 7.870, formato dal valore nominale delle azioni sottoscritte (7.700 lire) e dalla tassa di ammissione alla societ\u00e0 pari a 170 lire. Primo direttore della Banca Operaia Cooperativa di Pescopagano venne nominato l'avvocato Pasquale Laviano. La sede attuale della Banca Operaia Cooperativa di Pescopagano \u00e8 ancora la stessa dell'epoca, che adesso porta il nome di Banca Popolare di Novara.\nL'Ospedale \"San Francesco di Paola\".\nPescopagano \u00e8 sede di un ospedale ortopedico specializzato sede staccata dell'azienda ospedaliera San Carlo di Potenza.\nSport.\nLo sport per eccellenza del posto \u00e8 il calcio. Pescopagano ha una tradizione calcistica antica: gi\u00e0 dai primi anni del Novecento era lo sport pi\u00f9 praticato dai giovani locali, \"importato\" dagli studenti che frequentavano le scuole napoletane. Nel 1926 si ha la costituzione ufficiale della Unione Sportiva Pescopaganese con tanto di statuto e atto costitutivo. Si tratta di una delle primissime formazioni calcistiche lucane costituite che, in pieno regime fascista, aveva fra gli articoli statutari, le clausole di apartiticit\u00e0, cosa non da poco se si considera l'epoca.\nDopo una lunga serie di tornei disputati sul mitico campo sportivo \"Pascone\" nell'immediato secondo dopoguerra, con l'avvento del comitato lucano iniziarono i primi campionati ufficiali della lega dilettantistica di Basilicata. Pescopagano sportiva \u00e8 una delle 27 societ\u00e0 protagoniste di quel primo campionato (1950) che la vede impegnata contro la Murese e il Melfi. Primo incontro ufficiale \u00e8 datato domenica 10 marzo 1950: Murese - Pescopagano 3-2. Da l\u00ec in avanti \u00e8 stato tutti un susseguirsi di alti e bassi, con successi eclatanti mescolati ad anni di buio totale.\nPescopagano calcistica \u00e8 stata per ben due volte campione regionale di Basilicata:\nla prima volta nel 1954/55 quando riusc\u00ec a superare la strenua resistenza del Montalbano Jonico (31 punti contro 30);\nla seconda volta nel 1962/63 quando si impose prima (attraverso spareggio) nel girone A della Prima categoria all'Invicta Potenza e successivamente ancora al Montalbano (vincitore del girone B della Prima categoria). Entrambi gli incontri furono vinti col punteggio di 1-0, con grande protagonista il bomber Biondi.\nCon la vittoria del campionato di Promozione 1954/55 vi fu l'automatico accesso al successivo campionato di IV Serie 1955-1956: \u00e8 stata questa la pi\u00f9 alta pagina calcistica di Pescopagano, che la vide misurarsi contro squadroni del calibro del Lecce, Pescara, Foggia, Barletta, Chieti, L'Aquila ecc. Era quella la squadra di Savanella, Miotto, Balugani, Mantovani, Piscopiello, Tombolini, Spadafora ecc.\nAltra punta di diamante del calcio pescopaganese \u00e8 stata la vittoria nella Coppa Italia regionale ottenuta nel 1997/98 grazie alla vittoria, in finale, sul Villa d'Agri dei vari Lasic, Turturiello ecc. Grazie ai gol di Leonardo Lotano e di Raffaele Cerbone i rossobl\u00f9 pareggiano la sconfitta subita nella agra di andata (2-1) e portano la gara ai rigori con vittoria finale pi\u00f9 che meritata (6-4). Susseguentemente i pescopaganesi affrontarono, nelle gare interregionali, lo Squinzano, venendo eliminati nonostante la vittoria nella gara di andata (1-0; 1-4).\nPescopagano ha avuto, nei suoi vari anni, diverse formazioni: la blasonata US Pescopagano, la Montecalvo, la Junior Club, la Montemauro, la Polisportiva 2000(che \u00e8 risalita dalla terza categoria alla promozione con i soli calciatori locali in 5 anni) e, dal 2008, nuovamente la US Pescopagano 1926. Si sono succeduti alla carica di presidente dei vari sodalizi rossobl\u00f9 grandi personaggi, tra i quali troviamo Vincenzo Musano, Michele Pontillo, Raffaele Laurenziello e il giovane Francesco Gonnella.\nTanti sono stati i tecnici alla guida delle formazioni: dal mitico Salvatore Barrotta, a Linsalata, da Lorenzini a Quaiattini, da Pino Greco a Gianni Toscano, da Angelo Gervasio a Gerardo Iannicelli. Attualmente la squadra milita nel campionato di Prima Categoria.\nPescopagano \u00e8 sede principale della manifestazione \"Ofantiadi - Giochi tra Comuni\", manifestazione sportiva realizzata sulla falsariga dei giochi olimpici, con gare d'atletica leggera, basket, pallavolo, tennis, nuoto e perfino sport non convenzionali quali tiro alla fune, braccio di ferro e quiz di cultura generale. Alle manifestazioni hanno partecipato le citt\u00e0 vicine, non solo come partecipazione in termini di atleti, ma anche ospitando attivamente a rotazione le varie tappe e gare della manifestazione; tuttavia, in virt\u00f9 di comune capofila e organizzatore, a Pescopagano si sono tenute le cerimonie di apertura e chiusura con ospiti tutti gli atleti partecipanti e sindaci dei comuni coinvolti."}
{"id": "1188289", "revid": "104852", "url": "https://it.wikipedia.org/wiki?curid=1188289", "title": "Priebke", "text": ""}
{"id": "1188292", "revid": "9373920", "url": "https://it.wikipedia.org/wiki?curid=1188292", "title": "Otto Von Bismarck", "text": ""}
{"id": "1188298", "revid": "1543377", "url": "https://it.wikipedia.org/wiki?curid=1188298", "title": "Team America (calcio)", "text": "Il Team America fu una \"franchise\" calcistica professionistica statunitense di Washington che, schierando esclusivamente calciatori statunitensi, disput\u00f2 la stagione 1983 della NASL.\nStoria.\nL'origine del Team America risale al 25 giugno 1982, quando Howard Samuels assunse la carica di presidente della North American Soccer League: questi eredit\u00f2 una Lega sull'orlo del collasso economico, con diversi club prossimi alla chiusura, sempre minore affluenza di pubblico e la perdita di quei contratti televisivi che fino a quel momento avevano salvato la federazione dall'insolvenza.\nNel tentativo di salvare la Lega da tale situazione, Samuels si prefisse il duplice obiettivo di far crescere nuovi talenti nazionali e di assicurarsi una vasta base di tifosi: tale idea ebbe seguito in seno alla federcalcio statunitense, desiderosa di veder ben figurare la propria Nazionale alle Olimpiadi di Los Angeles e alle qualificazioni per i Mondiali del 1986.\nAl fine di raggiungere tale traguardo la Federazione trasfer\u00ec l'intera rosa della selezione nazionale nella \"franchise\" di Washington, permettendo di far giocare nei ruoli chiave quei calciatori che, in altri club, sarebbero stati soppiantati da talenti stranieri: il nuovo club assunse il nome Team America, in riferimento a un'omonima squadra che, con giocatori di varie nazionalit\u00e0, milit\u00f2 nel Torneo del Bicentenario del 1976.\nLa costituzione della \"franchise\" fu avviata nel gennaio 1983, con il conferimento della presidenza a Robert Lifton e diramando gli inviti a 39 calciatori statunitensi militanti nelle varie squadre NASL, MISL e ASL.\nQuali colori sociali furono scelti gli stessi della bandiera statunitense (rosso, bianco e blu), mentre come terreno interno fu scelto Robert F. Kennedy Memorial Stadium.\nGi\u00e0 in tale fase si incontrarono alcune difficolt\u00e0, dal momento che molti giocatori invitati declinarono, costringendo l'organizzazione a ripiegare su calciatori che da poco avevano ottenuto la cittadinanza statunitense (e in un caso, quello di Alan Green, persino nelle more del suo ottenimento, essendo questi all'epoca ancora un affiliato di passaporto britannico alla federazione inglese: Green ottenne la cittadinanza solo a novembre 1983, a torneo finito).\nPer la guida tecnica della squadra fu scelto il greco Alketas Panagoulias, che in quello stesso periodo aveva assunto anche la conduzione della Nazionale.\nInserita nella Southern Division della NASL la squadra, dopo un buon inizio, si blocc\u00f2 in attacco (tanto che al termine della stagione fu la formazione con il minor numero di reti all'attivo) finendo subito all'ultimo posto della \"conference\": in un disperato quanto improbabile tentativo di recuperare posizioni dopo otto sconfitte consecutive, a fine luglio Samuels pavent\u00f2 l'ipotesi di affittare a gettone i giocatori delle altre \"franchise\" approfittando dei turni di riposo, ma tale proposito fu subito bocciato dalle dirigenze delle altre \"franchise\"; in un ultimo tentativo di assicurare la sopravvivenza del club, Lifton annunci\u00f2 che avrebbe tenuto la squadra in vita solo se la Federazione si fosse impegnata a garantire il prestito a rotazione di giocatori da utilizzare durante il periodo invernale e assicurato una rosa stabile prima dell'aprile successivo, e se infine avesse escluso dalla Nazionale i giocatori che declinavano l'invito a militare nel club nella stagione 1984.\nLa Federazione giudic\u00f2 irricevibili le condizioni poste da Lifton.\nLa \"franchise\" si classific\u00f2 ultima della sua \"conference\" e fu sciolta al termine del torneo, come Lifton aveva paventato; la NASL, invece, affetta da gravi problemi economici a sua volta, chiuse al termine della stagione successiva.\nColori e simboli.\nLa divisa utilizzata dalla squadra recava gli stessi colori della bandiera statunitense: la maglia era bianca con strisce orizzontali rosse, mentre calzoncini e calzettoni erano di colore blu, ornati da stelle bianche.\nIl fornitore tecnico era Adidas."}
{"id": "1188300", "revid": "78273", "url": "https://it.wikipedia.org/wiki?curid=1188300", "title": "Base Belgrano II", "text": ""}
{"id": "1188302", "revid": "78273", "url": "https://it.wikipedia.org/wiki?curid=1188302", "title": "Stazione Belgrano II", "text": ""}
{"id": "1188303", "revid": "78273", "url": "https://it.wikipedia.org/wiki?curid=1188303", "title": "Stazione antartica Belgrano II", "text": ""}
{"id": "1188304", "revid": "165090", "url": "https://it.wikipedia.org/wiki?curid=1188304", "title": "Tea-chest bass", "text": ""}
{"id": "1188314", "revid": "1516566", "url": "https://it.wikipedia.org/wiki?curid=1188314", "title": "Don Potter", "text": "Don Potter nacque a Newington, nel distretto di Swale nel Kent. Figlio di un insegnante di scuola e di un'assistente scolastica, si iscrisse all'eta di otto anni negli scout nella branca dei Lupetti e divenne un entusiasta partecipante del movimento scout. \nPotter sin da piccolo incominci\u00f2 a creare dei totem in legno e all'et\u00e0 di vent'anni, il fondatore dello scautismo, Robert Baden-Powell, conosciutolo, gli disse che era un esperto artigiano. Egli era molto attaccato alla figura di Baden-Powell, tanto che realizz\u00f2 nel 1960 una statua in granito che lo ritraeva e che adesso si trova davanti alla Baden-Powell House a Londra.\nOltre ad intagliare il legno, Potter inizi\u00f2 anche a scolpire la pietra, ed incontr\u00f2 Jacob Epstein (che aveva studiato con Auguste Rodin a Parigi). Nel 1931 si avvicin\u00f2 alla figura di Eric Gill e gli chiese di studiare con lui. Gill fu un incisore, disegnatore di caratteri tipografici e scultore, che oper\u00f2 anche nella cattedrale di Westminster. Inizialmente, Potter era in un periodo di prova di sei mesi, ma rimase come allievo di Gill per sei anni.\nOltre ad essere uno scultore, Potter ebbe anche una carriera come insegnante nella Bryanston School nel Dorset (1940-1984), responsabile degli ambiti della scultura e della ceramica. Durante la seconda guerra mondiale Sir Terence Conran fu uno dei suoi allievi. Potter continu\u00f2 a svolgere incarichi durante la sua carriera di docente, tra cui alcuni per la Scuola stessa. Per esempio, sculture di pietra da lui realizzate nel 1991 sono visibili in una chiesa locale del villaggio di Durweston.\nPotter si spos\u00f2 nel 1945. Lui e sua moglie Maria ebbe due figli, Anne (1947) e Julian (1952)."}
{"id": "1188318", "revid": "599013", "url": "https://it.wikipedia.org/wiki?curid=1188318", "title": "Fabien Barel", "text": "Specialista del downhill, \u00e8 stato campione del mondo juniores nel 1998 a Mont-Sainte-Anne ed \u00e9lite nel 2004 a Les Gets e nel 2005 a Livigno. Nel 2003 a Lugano vinse la medaglia di bronzo e nel 2007 a Fort William l'argento.\nCarriera.\nNel maggio del 2010 \u00e8 vittima di una caduta in cui subisce la frattura del femore, che lo tiene fermo per il resto della stagione."}
{"id": "1188320", "revid": "1272592", "url": "https://it.wikipedia.org/wiki?curid=1188320", "title": "Monastero di San Giovanni", "text": ""}
{"id": "1188321", "revid": "599013", "url": "https://it.wikipedia.org/wiki?curid=1188321", "title": "Ordine antoniano maronita", "text": "L'Ordine antoniano maronita (in latino \"Ordo antonianorum maronitarum\") \u00e8 un istituto religioso maschile di diritto pontificio del rito maronita: i membri dell'ordine pospongono al loro nome la sigla O.A.M.\nStoria.\nL'ordine venne fondato per volere di Gabriele di Blawza, arcivescovo maronita di Aleppo e patriarca di Antiochia, al fine di far rivivere l'antico monachesimo antoniano.\nIl 15 agosto 1700 invi\u00f2 i preti Hage e Kraiker sulla collina di Aramta, presso Brummana, dove sorgeva un antico santuario dedicato al santo profeta Isaia, per fondarvi il monastero che sarebbe divenuto casa madre dell'ordine.\nL'emiro Abdullah Abillamah, capo dei drusi, appoggi\u00f2 l'opera; papa Clemente XII approv\u00f2 l'ordine con il breve \"Misericordiarum pater\" del 17 gennaio 1740.\nAttivit\u00e0 e diffusione.\nGli antoniani si dedicano a varie opere a carattere pastorale e sociale, essenzialmente presso le comunit\u00e0 maronite.\nOltre che in Libano, i monasteri antoniani maroniti sono presenti in Australia, Belgio, Canada, Francia, Italia e Siria. La sede generalizia \u00e8 presso il convento di Saint Roch di Dekwaneh, a Beirut.\nAl 31 dicembre 2008 l'ordine contava 34 monasteri e 174 religiosi, 131 dei quali sacerdoti."}
{"id": "1188328", "revid": "1573940", "url": "https://it.wikipedia.org/wiki?curid=1188328", "title": "Prolemur simus", "text": "Il prolemure dal naso largo (\"Prolemur simus\" ) \u00e8 un primate della famiglia dei Lemuridae. \u00c8 l'unica specie nota del genere Prolemur.\nTassonomia.\nQuesta specie in passato era stata assegnata al genere \"Hapalemur\", ma recentemente, sulla base di caratteristiche morfologiche e di studi genetici, \u00e8 stata assegnata ad un genere a s\u00e9 stante, il genere \"Prolemur\".\nDescrizione.\n\u00c8 un lemure di taglia medio-grande, lungo 25\u201345\u00a0cm, con una coda di 25\u201355\u00a0cm. Pesa 1-2.5\u00a0kg.\nLa pelliccia \u00e8 di colore grigio-bruno sulla testa, il dorso e gli arti superiori, mentre il ventre e gli arti inferiori sono color crema; la caratteristica distintiva della specie sono i ciuffi di peli bianco-grigiastri che ricoprono le orecchie.\nBiologia.\n\u00c8 una specie con abitudini crepuscolari.\nVive in gruppi di 7-11 individui, in prevalenza femmine, che occupano un areale di circa 60 ettari.\nIl \"P. simus\" ha una dieta estremamente specializzata: oltre il 95% della sua dieta \u00e8 costituita da germogli, foglie e midollo di una specie particolare di bamb\u00f9, noto in malgascio come \"volohosy\" (\"Cathariostachys madagascariensis\"). Altre fonti di cibo sono i fiori dell'albero del viaggiatore (\"Ravenala madagascariensis\"), i frutti di \"Artocarpus integrifolia\", \"Ficus\" spp. e \"Dypsis\" spp., e le foglie del \"Pennisetum clandestinum\".\nDistribuzione e habitat.\nStudi storici e di resti fossili mostrano che il \"P. simus\" era in passato diffuso in gran parte del Madagascar.\nAttualmente l'areale della specie \u00e8 ridotto all'1-4% dell'areale storico e comprende poche aree di foresta pluviale, per lo pi\u00f9 isolate una dall'altra, nella parte sud-orientale e centro-meridionale dell'isola, in un range altitudinale che va da 120 a 1.600 m s.l.m..\nRecenti segnalazioni ne indicano la presenza anche nell'acquitrino di Torotorofotsy, 10\u00a0km a nord-ovest di Andasibe (regione di Moramanga), che rappresenta il limite settentrionale del suo areale..\nStatus e conservazione.\nL'areale della specie si \u00e8 notevolmente ristretto e si \u00e8 pensato che si fosse estinto. \u00c8 stato \"riscoperto\" nel 1972 e attualmente si stima sopravvivano non pi\u00f9 di un migliaio di individui; la \"IUCN Red List\" la considera una specie in pericolo critico di estinzione.\nLa \"Zoological Society of London\", in base a criteri di unicit\u00e0 evolutiva e di esiguit\u00e0 della popolazione, considera \"Hapalemur simus\" una delle 100 specie di mammiferi a maggiore rischio di estinzione.\nParte del suo areale ricade nel territorio del Parco Nazionale di Ranomafana e del Parco Nazionale di Andringitra, ma esistono numerose popolazioni in aree di foresta pluviale non protetta.\nNe sono stati censiti 39 esemplari allevati in cattivit\u00e0.\nLa specie \u00e8 compresa nell'Appendice I della CITES (\"Convention on International Trade of Endangered Species\")."}
{"id": "1188331", "revid": "1543377", "url": "https://it.wikipedia.org/wiki?curid=1188331", "title": "Schaumburg-Lippe", "text": "Il territorio di Schaumburg-Lippe fu dapprima un contado, poi un principato ed infine uno stato libero della Germania, compreso nella regione della Sassonia del Nord, presso il regno di Hannover. Il nome si \u00e8 originato dall'unione della contea di Schaumburg con la contea di Lippe, avvenuta nel 1647. Divenne famosa in Germania per la celebre scuola militare di Wilhelmstein.\nStoria.\nLo stato di Schaumburg-Lippe venne formato nel 1647 per via della divisione delle terre della contea di Schaumburg tra il duca di Brunswick-L\u00fcneburg, il langravio d'Assia-Kassel ed il conte di Lippe. La divisione si rese necessaria in quanto il conte Ottone V di Holstein-Schaumburg era morto nel 1640 senza aver lasciato eredi maschi. La posizione iniziale dello Schaumburg-Lippe era in qualche modo precaria, in quanto la sede di governo e le istituzioni dell'antica contea di Schaumburg si trovavano ora sotto il dominio dell'Assia-Kassel, che ne controllava anche le produttive miniere a B\u00fcckeburg. Questa pesante politica di oppressione, nel tentativo di annettere il piccolo stato al langraviato pi\u00f9 grande, venne osteggiata fieramente dal conte Federico Cristiano di Schaumburg-Lippe oltre che da suo figlio Guglielmo, che prese la decisione di mantenere un esercito fisso di 1000 uomini per difendere il suo territorio da incursioni esterne.\nCon la morte di Guglielmo nel 1777, la casata collaterale degli Schaumburg-Lippe-Alverdissen eredit\u00f2 l'intera contea, riunendo lo Schaumburg-Lippe con il Lippe-Alverdissen.\nSchaumburg-Lippe mantenne lo status di contea sino al 1807, quando venne elevato a principato; dal 1871 fu uno degli stati inclusi nell'impero tedesco. Nel 1913 era il pi\u00f9 piccolo stato dell'impero in termini di popolazione. La capitale era B\u00fcckeburg e Stadthagen era l'unico altro villaggio. Con la costituzione del 1868 venne creata un'assemblea legislativa di 15 membri, di cui 10 eletti dai distretti rurali oltre a uno per la nobilt\u00e0, uno per il clero e uno per la borghesia, insieme ad altri due nominati direttamente dal principe. Il principato godeva anche di un seggio al Bundesrat tedesco ed uno al Reichstag. Il principato rimase in vita sino al 1918 quando, a seguito della rivoluzione tedesca, divenne uno stato libero col nome di Libero Stato di Schaumburg-Lippe. Nel novembre del 1918 il principe Adolfo III abdic\u00f2 al proprio trono e fu il penultimo monarca tedesco a farlo.\nSociet\u00e0.\nEvoluzione demografica.\nSu 340,20\u00a0km\u00b2 di estensione dello Stato di Schaumburg-Lippe vennero censiti i seguenti abitanti, derivati da dati d'epoca:"}
{"id": "1188337", "revid": "536103", "url": "https://it.wikipedia.org/wiki?curid=1188337", "title": "Terrorismo", "text": " \nIl termine terrorismo nel diritto internazionale - soprattutto in ambito penale - indica azioni criminali violente premeditate aventi lo scopo di suscitare terrore nella popolazione tra le quali attentati, omicidi, stragi, sequestri, sabotaggi, dirottamenti ed altri eventi che causino danno di collettivit\u00e0 ad enti quali istituzioni statali, enti pubblici, governi, esponenti politici e pubblici, gruppi politici, etnici e religiosi.\nStoria.\nDall'et\u00e0 antica al XIX secolo.\nFenomeni analoghi rimontano comunque alle congiure nella Grecia antica e dell'Impero romano, ma si tratt\u00f2 di gruppi o singoli individui che incutevano terrore e intimidazione per fini di predominio (o in quanto esecutori di mandanti con tali finalit\u00e0). Nel XIX secolo diventa prominente il fine sociale e ideologico, l'ambizione di incidere su un'intera societ\u00e0, di prospettare un'eversione del regime politico.\nUna svolta avvenne con l'attentato, attuato del repubblicano italiano Giovanni Pianori, a Napoleone III del gennaio 1855 che, per la prima volta nella storia, ebbe importanti ripercussioni a livello del diritto internazionale: in seguito alla fuga degli attentatori in Belgio venne approvata una convenzione secondo la quale gli attentati contro capi di Stato stranieri o loro familiari non erano da considerarsi reati politici e pertanto i responsabili possono essere estradati. Nello stesso periodo apparve sulla scena politica la Fratellanza Repubblicana Irlandese (Irish Republican Brotherhood) che aggiunse un nuovo elemento al terrorismo: il carattere nazionale.\n\"Secondo William Wager Cooper, il terrorismo moderno sarebbe sorto nell'Ottocento con l'apparizione di movimenti quali Narodnaja Volja in Russia, l'Irish Republican Brotherhood o la Federazione rivoluzionaria armena. Robert Kaplan vi aggiunge alcuni movimenti antiottomani dei Balcani, come l'Organizzazione rivoluzionaria interna macedone. Ma non dobbiamo dimenticare altre correnti nazionaliste, come i democratici italiani e ungheresi, attivi soprattutto dopo il fallimento delle insurrezioni del 1848, o i democratici tedeschi, tra cui Karl Heinzen, il teorico degli attentati suicidi, o la Mano nera serba e la Giovane Bosnia, queste ultime alleate nell'organizzazione dell'attentato di Sarajevo nel giugno del 1914. Il terrorismo era nel frattempo diventato anche l'arma prediletta di altre correnti politiche: i populisti russi, gi\u00e0 menzionati, vari movimenti nichilisti e anarchici (gli unici estranei al nazionalismo) e il Ku Klux Klan, nato dopo la sconfitta dei confederati negli Stati Uniti\".\nFra la fine del XIX secolo e l'inizio del XX secolo, anarchici italiani si resero protagonisti di attentati dinamitardi o di altra forma.\nIl terrorismo rivoluzionario tra il XIX e XX secolo.\nQuesto periodo storico \u00e8 segnato dall'attivit\u00e0, anche terroristica, di un vasto assortimento di movimenti politici, dai fenomeni italiani definiti di brigantaggio, comprensivi di vere e proprie organizzazioni strettamente anti sabaude a seguito dell'unit\u00e0, ai moti indipendentisti a seguito dei settecenteschi moti rivoluzionari sardi, moltissimi fermenti nazionalisti e irredentisti in Europa e nel mondo (\u00e8 ancora attuale l'eco di quelli relativi all'indipendenza irlandese), e ancora anarchici e patrioti di numerose aree geografiche e nazionalit\u00e0 indipendenti. Essi rivendicavano o un nuovo modello di societ\u00e0 (anarchici) o cercavano di ottenere libert\u00e0 e/o riconoscimenti per i loro popoli (uno per tutti: il serbo Gavrilo Princip, che uccise l'arciduca d'Austria, provocando lo scoppio della prima guerra mondiale). A seconda dei successivi eventi storici, spesso i responsabili dei fatti di sangue vennero classificati di volta in volta appunto irredentisti, briganti, patrioti o semplicemente criminali. Rappresentativo ed emblematico il caso di Felice Orsini, alternativamente presentato come eroe risorgimentale o terrorista, e delle organizzazioni segrete o militari come l'originario Irish Republican Army (allora Esercito dei Volontari Irlandesi) o la Carboneria, considerate terroristiche dagli allora legittimi governanti i territori interessati.\nDopo la seconda guerra mondiale che il termine \u00e8 tornato in auge in riferimento a vari movimenti di liberazione dai gioghi coloniali soprattutto in Algeria, Kenya, Palestina, durante i quali lo stesso tipo di eventi veniva definito o terroristico o legittimo a seconda della fazione in causa.\nNel periodo tra il 1945 e il 1989 il mondo fu caratterizzato da un ordine bipolare, a cui si uniform\u00f2 anche il terrorismo, diviso ideologicamente in terrorismo di destra e di sinistra e appoggiato, sempre non ufficialmente, dall'una o dall'altra delle due grandi potenze.\nIl XXI secolo e il terrorismo.\nIl nuovo secolo ha avuto inizio con una recrudescenza a livello mondiale del terrorismo di matrice fondamentalista islamista, con i tristemente noti attentati dell'11 settembre 2001 alle Torri Gemelle di New York. La risposta degli USA \u00e8 giunta con l'operazione militare in Afghanistan, avente ufficialmente quale scopo principale quello di porre sotto il proprio controllo le aree geografiche dove si suppone al-Qa'ida avesse base. Successivamente gli Stati Uniti e alcuni alleati hanno messo in atto una invasione dell'Iraq, paese che non aveva avuto alcuna relazione con al-Qa'ida ma che rappresentava l'obiettivo principale di quello che il presidente USA George W. Bush definiva l'Asse del Male.\nLe due operazioni militari, pur instaurando governi di ispirazione occidentale nei paesi, non hanno portato all'eliminazione di al-Qa'ida. Molti osservatori ritengono anzi che la strategia armata statunitense abbia solo acuito il conflitto, trasformando un paese prima estraneo al terrorismo, l'Iraq, in un vero e proprio focolaio di organizzazioni guerrigliere o terroriste. Infatti, i successivi grandi attentati - Madrid (11 marzo 2004) e Londra (7 luglio 2005) - sono stati ufficialmente attribuiti all'organizzazione islamica e hanno colpito capitali di stati partecipanti all'occupazione militare dell'Iraq.\nSia negli USA, con il Patriot Act, sia in altri paesi occidentali, l'emergenza antiterroristica ha portato inoltre alla modificazione di molti aspetti legali relativi ai diritti della persona e alle possibilit\u00e0 di indagine.\nIn Italia ci\u00f2 \u00e8 avvenuto in particolar modo con un appesantimento delle leggi speciali varate nel periodo degli anni di piombo, con l'ampliamento dei compiti della polizia di prevenzione e con l'inasprimento della sanzione per i reati associativi e di pericolo presunto.\nIn Italia negli anni 2000 la preoccupazione per attentati di matrice islamista si \u00e8 saldata a quella per atti di terrorismo di natura politica, anche se di dimensione enormemente pi\u00f9 lieve. Gruppi di estrema sinistra (poi scoperte essere varie sigle facenti parte delle nuove Brigate Rosse ispirate alla componente cosiddetta della Prima Posizione) hanno compiuto due omicidi - Massimo D'Antona (Roma 1999) e Marco Biagi (Bologna 2003), entrambi consulenti del Ministero del lavoro e delle politiche sociali - e altre azioni dimostrative quali bombe inesplose, o esplose in luoghi deserti e poi rivendicate. L'organizzazione \u00e8 stata comunque smantellata dagli inquirenti tra il marzo 2003 (con l'arresto di Nadia Desdemona Lioce) e il novembre 2003 quando anche gli altri appartenenti alla banda armata, priva di qualunque continuit\u00e0 operativa e di prospettiva strategica, sono stati arrestati. Si sono inoltre registrati alcuni attentati con pacchi bomba confezionati artigianalmente a istituzioni e caserme, attribuiti dagli inquirenti al \"terrorismo\" di matrice anarco-insurrezionalista. Da quanto emerge dal Rapporto 2006 di Europol sul terrorismo, presentato al Parlamento europeo, nel 2006 in Italia ci sono stati 11 attacchi, rivendicati da gruppi anarchici di matrice rossa e nera.\nNell'insieme la recrudescenza di questi fenomeni, nonostante il richiamo alle precedenti forme di lotta armata verificatasi in Italia negli anni settanta, non ha comportato quel pericolo per la stabilit\u00e0 dell'ordinamento costituzionale dello Stato che l'emergenza \u00e8 volta a contrastare, n\u00e9 ha mostrato di ottenere credito e seguito a livello sociale.\nDal 2014 una nuova offensiva di matrice islamica, sotto l'egida di una pericolosissima organizzazione jihadista, l'ISIS (conosciuto anche come Stato Islamico o Daesh), proveniente dalla zona tra Siria e Iraq, nella quale ha istituito uno pseudo-califfato, compie attacchi in varie zone del mondo, come in Tunisia, Turchia e in Europa a Parigi (7-9 gennaio 2015 e 13 novembre 2015) e Bruxelles (22 marzo 2016) scatenando un intervento militare da parte di una coalizione internazionale contro l'organizzazione terroristica. Nasce il fenomeno dei \"Foreign Fighters\", ovvero di combattenti provenienti da varie parti del mondo che fanno addestramento nei luoghi del califfato per poi tornare nei luoghi d'origine e compiere attentati, rendendo cos\u00ec questa nuova forma di terrorismo pi\u00f9 difficile da estirpare. Nel frattempo al-Q\u0101\u02bfida diventa meno influente e si ramifica in varie organizzazioni site in Arabia Saudita, Yemen e alcuni paesi del centro Africa, ma protagonista ancora di attacchi sporadici.\nNel 2018 il governo degli USA ha accusato l'Iran di essere \"il principale Stato sponsor del terrorismo a livello globale\" a seguito del suo coinvolgimento nel conflitto siriano, mentre il presidente iraniano Hassan Rouhani ha accusato il governo USA di sostenere le organizzazioni terroristiche attive in Iran.\nIl dibattito sulla definizione.\nUn primo tentativo di darne una definizione fu nella Convenzione della Societ\u00e0 delle Nazioni per la prevenzione e la punizione del terrorismo del 1937, mai entrata in vigore, che lo definiva come l'insieme dei: \"fatti criminali diretti contro lo Stato in cui lo scopo \u00e8 di provocare terrore nella popolazione o in gruppi di persone.\"\nNel 2001 l'Unione europea ha emanato la posizione comune 2001/931/PESC che ha definito gli atti terroristici come atti intenzionali, previsti dalle legislazioni nazionali come reato, che data la loro natura o il contesto possono seriamente danneggiare uno Stato o un'organizzazione internazionale, e sono commessi con il proposito di:\nLa \"Terrorist Organization Reference Guide\" \u00e8 un prontuario operativo edito dal Dipartimento della Sicurezza Interna degli Stati Uniti d'America, in collaborazione con la Dogana e Polizia di Frontiera degli Stati Uniti e con la \"United States Border Patrol\" (Agenzia governativa federale in tema di immigrazione interna ed estera). Redige una sinossi, una lista delle principali caratteristiche dei singoli e dei gruppi, armati e no, qualificati come organizzazioni terroristiche internazionali.\nCaratteristiche.\nTratti generali.\nLe organizzazioni dedite a tale pratica vengono definite \"organizzazioni terroristiche\", mentre l'individuo \u00e8 definito come \"terrorista\", termine che originariamente indicava un membro del governo in Francia durante il Regime del Terrore (1793-1794).\nL\u2019attribuzione di \u201corganizzazione terroristica\u201d \u00e8 spesso fonte di ambiguit\u00e0 e di non univoca condivisione, nel caso di organizzazioni con finalit\u00e0 e scopi di utilit\u00e0 sociale differenziati o variati nel tempo (esempio limite il Terrorismo di Stato), soprattutto quando gli obiettivi o gli attori delle azioni riguardano personale o strutture militari.\nDato per certo un evento di tipo terroristico, sussistono incertezze se l\u2019appellativo \u201cterrorista\u201d possa estendersi oltre all\u2019esecutore materiale di attentati, ai mandanti, ai finanziatori, agli ideologi; definizione ulteriormente complicata nel caso gli esecutori siano militari.\nTentativi di contrasto al terrorismo, interno e internazionale, sono stati attuati dai governi con attivit\u00e0 di intelligence e/o di polizia politica, con aumento di controlli di polizia e con provvedimenti legislativi di carattere emergenziale che hanno comportato un restringimento delle libert\u00e0 e di diritti civili delle persone.\nFinalit\u00e0 e scopi.\nGeneralmente i gruppi terroristici sono organizzazioni segrete costituite da un numero ridotto di individui: a volte i terroristi si considerano l'avanguardia di un costituendo esercito, dei guerriglieri che combattono per i diritti o i privilegi di un gruppo o pro/contro i predetti enti.\nGli atti terroristici hanno usualmente come obiettivo principale non tanto gli effetti diretti derivanti dai danni a persone o cose (morti e feriti inclusi), quanto quello delle loro ricadute indirette, come ad esempio la modifica di linea politica dei destinatari finali delle azioni o la risonanza mediatica che le stesse azioni conseguono grazie ai mezzi di comunicazione di massa. Scopo finale delle azioni pu\u00f2 essere una modifica, anche radicale di uno status quo, cos\u00ec come paradossalmente il suo mantenimento terroristico, richiamano attenzione, apportando eventualmente nuovi aderenti alla causa.Questa \u00e8 la sintesi, mediata, di una voce per cui non esiste una definizione universalmente condivisa, da cui origina il reiterato aforisma in inglese: \"One man's terrorist is another man's freedom fighter\" (Colui che \u00e8 un terrorista per qualcuno \u00e8 un guerriero della libert\u00e0 per qualcun altro).\nL'estensione del fenomeno alle masse.\nPer i precitati motivi alcune azioni terroristiche prendono di mira persone, monumenti, edifici o luoghi con un forte valore simbolico, positivo o negativo, molto presenti nell'immaginario popolare. A questo punto occorre distinguere i casi in cui le azioni mirino a un successivo coinvolgimento popolare, da quelle che non hanno alle spalle questo tipo di visione ideologica.\nSe lo scopo del gruppo non \u00e8 l'estensione a pi\u00f9 larghi strati della popolazione delle motivazioni all'origine dei suoi gesti ai fini di una successiva sollevazione popolare, questa serie di azioni scoraggia la massa dall'opporvisi, con il conseguente diffondersi di un'atmosfera di intimidazione.Funzionale a questo effetto di risonanza pu\u00f2 quindi essere anche l'efferatezza, la ferocia e l'enormit\u00e0 dei gesti stessi di distruzione: sequestrare cento bambini in una scuola pu\u00f2 essere in questo caso pi\u00f9 efficace, ai fini della strategia del terrore, che sterminare cento militari adulti in una caserma, perch\u00e9 il risalto mediatico dato all'evento sar\u00e0 maggiore. Per questi motivi il terrorismo propriamente detto \u00e8 un fenomeno caratteristico specialmente del XX secolo, il primo periodo storico in cui l'umanit\u00e0 dispone di media in senso stretto.\nUn movimento terroristico che ha successo e che miri al coinvolgimento di larghi strati della popolazione pu\u00f2 effettivamente portare a una resistenza armata e/o alla costituzione di un esercito guerrigliero, nel qual caso tattica e strategia cambiano per adattarsi a uno scontro pi\u00f9 aperto. Anche la politica del movimento subisce delle modifiche, diventando meno idealistica e pi\u00f9 concreta, mirata a risolvere con la violenza determinate tensioni presenti nella politica di un dato paese.\nPrecondizioni ed effetti sulla societ\u00e0.\nGli attentati terroristici, in particolare quando di notevole gravit\u00e0 e risonanza, generano spesso una reazione da parte dell'ordine costituito altrettanto dura: \nAlla strategia del terrore, i governi dal canto loro reagiscono in genere emanando leggi speciali che, in forza dell'emergenza, limitano alcuni diritti dei cittadini anche in modo molto rilevante e con sensibili deviazioni dall'ideologia democratica. Lo furono, per esempio, le leggi speciali americane sugli interstate riots degli anni settanta, contro il Black Power e il movimento delle Pantere Nere, e anche le leggi speciali varate dopo l'attentato alle Twin Towers dell'11 settembre 2001, con la creazione del campo di prigionia di Guant\u00e1namo e tutta una serie di limitazioni alla privacy degli americani. \nL'utilizzo bellico.\nRoger Trinquier, nella sua opera \"La Guerre moderne\" del 1961, in proposito scrisse:\nNegli scenari delle operazioni militari e nei teatri di guerra contemporanei, soprattutto dopo la seconda guerra mondiale, tattiche del tipo sono state usate da e contro alle forze militari e civili dispiegate sul campo, anche a scopi di monitoraggio e controllo."}
{"id": "1188339", "revid": "206466", "url": "https://it.wikipedia.org/wiki?curid=1188339", "title": "Africa Cup 2004", "text": "L'Africa Cup \u00e8 un torneo annuale di rugby che coinvolge le nazionali africane organizzato dalla Confederation of African Rugby (CAR).\nLa prima edizione, che si chiamava in realt\u00e0 \"Top 6\", si svolse nel 2000. la 5 edizione nel 2004, viene denominata \"Top 10\", essendo 10 le squadre partecipanti, divise in tre gironi, 4 nella zona nord e 6 nella zona sud."}
{"id": "1188342", "revid": "1305772", "url": "https://it.wikipedia.org/wiki?curid=1188342", "title": "Elvish Linguistic Fellowship", "text": "La Elvish Linguistic Fellowship (\"Compagnia Linguistica Elfica\"), abbreviato E.L.F., \u00e8 un'organizzazione internazionale volta allo studio programmatico dei linguaggi inventati da J. R. R. Tolkien; fu fondata nel 1988 da Jorge Qui\u00f1\u00f3nez, ed \u00e8 oggi diretta da Carl F. Hostetter, scienziato della NASA. La E.L.F. pubblica periodicamente due riviste: \"Vinyar Tengwar\", edita da Hostetter, e \"Parma Eldalamberon\", edita da Christopher Gilson; inoltre viene distribuito, sempre ad intervalli irregolari, un giornale online, \"Tengwesti\u00eb\", curato da Hostetter assieme a Patrick H. Wynne."}
{"id": "1188345", "revid": "1318658", "url": "https://it.wikipedia.org/wiki?curid=1188345", "title": "Monastero di San Giovanni (Val M\u00fcstair)", "text": "Il monastero di San Giovanni Battista \u00e8 un monastero benedettino a M\u00fcstair, in Val Monastero nel Cantone dei Grigioni in Svizzera, vicino al confine con la Val Venosta in Italia, nell'Alto Adige.\nDal 1983 \u00e8 stato incluso nella lista dei Patrimoni dell'umanit\u00e0 dell'UNESCO per via dello straordinario ciclo di affreschi di epoca carolingia (IX secolo) e delle sculture romaniche che conserva.\nStoria.\nIl monastero venne fondato verso il 780 dal vescovo di Coira. Nel 1167 fu trasformato in monastero femminile. Durante i restauri del XX secolo furono rinvenuti alcuni affreschi romanici, databili verso il 1160.\nDescrizione.\nGli affreschi carolingi.\nGli affreschi carolingi si trovano nella chiesa abbaziale e raffigurano \"Storie dell'Antico e Nuovo Testamento\", dipinte verso l'830, molto danneggiate e giudicabili solo nell'insieme.\nUna delle scene pi\u00f9 integre \u00e8 la \"Guarigione dell'Emorroissa\", dove si nota un tratto rapido, con pochi colori, che sovrappone le campiture ritoccando poi con lumeggiature, le quali oggi sono quasi completamente invisibili.\nSulla controfacciata inoltre, si segnala una delle prime rappresentazioni del \"Giudizio Universale\". La tecnica e lo stile rimandano agli affreschi della chiesa di Santa Maria Foris Portas a Castelseprio, in Lombardia, per cui si \u00e8 pensato che a M\u00fcstair avesse lavorato un maestro lombardo o che comunque aveva conoscenza diretta delle esperienze pittoriche in tale regione.\nIl sentiero delle ore.\nNella primavera del 2006 \u00e8 stato costruito il \"sentiero delle ore\" che dal monastero arriva fino all'abbazia di Monte Maria, vicino a Malles. Questo progetto \u00e8 costato quasi 84\u00a0000 euro, ed \u00e8 stato cofinanziato dalla Comunit\u00e0 Europea, tramite il fondo europeo di sviluppo regionale."}
{"id": "1188347", "revid": "599013", "url": "https://it.wikipedia.org/wiki?curid=1188347", "title": "Ordine antoniano di Sant'Ormisda dei caldei", "text": "L'Ordine antoniano di Sant'Ormisda dei caldei (in latino \"Ordo antonianus Sancti Hormisdae chaldeorum\") \u00e8 un istituto religioso maschile di diritto pontificio del rito caldeo: i monaci dell'ordine pospongono al loro nome la sigla O.A.O.C.\nStoria.\nL'ordine venne fondato nel 1808 ad Alqosh dall'abate Gabriel Dambo con l'appoggio di Yohanna Hormizd, vescovo caldeo di Mosul e futuro patriarca di Babilonia.\nIl fondatore soggiorn\u00f2 a Roma tra il 1827 e il 1830 e, in questo periodo, ottenne una prima approvazione del suo monastero; una nuova approvazione venne sollecitata dall'abate Hanna Gerra, successore di Danbo, e venne concessa nel 1840.\nDopo la morte del fondatore i suoi monaci si dispersero: la comunit\u00e0 venne riorganizzata dal vescovo di Amadiya, Giovanni Audo, che invi\u00f2 anche un rappresentante a Roma per chiedere alla Santa Sede la conferma dell'ordine, concessa il 26 settembre 1845.\nA met\u00e0 del XX secolo, in seguito a difficili circostanze politiche, l'ordine decadde. La vita monastica venne ripristinata nel 1962 con la riapertura di un noviziato a Baghdad.\nAttivit\u00e0 e diffusione.\nGli antoniani di Sant'Ormisda si dedicano al ministero sacerdotale nelle parrocchie, alle missioni, all'insegnamento e alla cura degli orfani; hanno dato un notevole contributo alla conservazione del rito caldeo e al riavvicinamento dei nestoriani al cattolicesimo.\nSono presenti in Iraq, Iran, Siria, Libano e Stati Uniti d'America; la sede generalizia \u00e8 il couvent Saint-Antoine di Baghdad.\nAlla fine del 2014 l'ordine contava 6 case e 41 membri, 22 dei quali sacerdoti."}
{"id": "1188353", "revid": "155634", "url": "https://it.wikipedia.org/wiki?curid=1188353", "title": "Anne-Caroline Chausson", "text": "Conta un titolo olimpico nella BMX, vinto nel 2008 ai Giochi di Pechino, e sedici titoli mondiali nella mountain bike, dodici nel downhill, due nel four-cross e due nel dual slalom.\nCarriera.\nNata a Digione, inizi\u00f2 a correre in BMX, che lasci\u00f2 nel 1993 per passare alla mountain bike. Si aggiudic\u00f2 subito tre titoli mondiali juniores consecutivi nel downhill tra il 1993 e il 1995, prima di passare nel circuito senior nel 1996 e continuare a vincere il titolo di campionessa mondiale nella specialit\u00e0 consecutivamente per otto anni, fino al 2003.\nAl primo anno tra le \u00e9lite, termin\u00f2 seconda in Coppa del mondo dietro la statunitense Missy Giove, che poi batt\u00e9 ai campionati del mondo in cui termin\u00f2 prima davanti a Leigh Donovan e la stessa Giove. Anche l'anno successivo termin\u00f2 seconda in Coppa del mondo, ma vinse facilmente i mondiali di Ch\u00e2teau-d'\u0152x, superando la svizzera Marielle Saner e la finlandese Katja Repo.\nSolo nell'edizione 1998 riusc\u00ec a battere la Giove in Coppa del mondo, in un testa a testa che si ripet\u00e9 anche negli anni successivi, e conferm\u00f2 ancora il titolo mondiale. Seguirono altre due doppiette Coppa del mondo-Mondiali nel 1999 e 2000, e in ognuna delle due volte batt\u00e9 la Giove in Coppa e Repo ai mondiali.\nNel 2000 inizi\u00f2 a partecipare anche agli eventi di dual slalom, aggiudicandosi sette tappe su otto e la classifica finale in Coppa del mondo e il titolo mondiale alla Sierra Nevada. Vi partecip\u00f2 anche nella Coppa del mondo 2001, senza per\u00f2 riuscire ad aggiudicarsi alcuna medaglia, che tuttavia vinse ai mondiali, per la sesta volta consecutiva nel downhill e per la seconda nel dual slalom, che per l'ultima volta fu disputato in tale competizione.\nNel 2002 il Four-cross sostitu\u00ec il dual slalom sia in Coppa del mondo sia ai mondiali. Chausson si aggiudic\u00f2 i titoli in entrambe le competizioni, sia nel downhill sia nel four-cross.\nPianific\u00f2 il ritiro dalle competizioni di alto livello, a causa dello stress e delle mancanza di motivazioni, dopo i mondiali di Les Gets del 2004, che per lei si correvano in casa. Nell'occasione si infortun\u00f2 ad una spalla nelle prove e fuostretta ad abdicare a favore di Vanessa Quin. Decise cos\u00ec di rinviare il ritiro alla stagione successiva. Termin\u00f2 cos\u00ec la carriera dopo essere tornata sul podio pi\u00f9 alto ai mondiali di Livigno.\nDall'anno successivo, grazie al supporto di Commen\u00e7al, \u00e8 diventata ambasciatrice della mountain bike nel mondo, partecipando ad alcune gare promozionali e ad alcuni appuntamenti dell'Avalanche Trophy.\nNel 2007 torn\u00f2 ad impegnarsi ad alto livello nella BMX, puntando ai Giochi olimpici di Pechino 2008. Sin dal suo rientro ottenne risultati di rilievo, laureandosi campionessa francese ed europea nel 2007 e conquistando un posto in nazionale per i Giochi. Ai campionati del mondo di BMX 2008, a Taiyuan, in Cina, vinse la medaglia d'argento, giungendo seconda tra le donne \u00e9lite. Ai Giochi di Pechino, il 22 agosto dello stesso anno, vinse la medaglia d'oro nella gara di debutto della BMX nel calendario olimpico.\nNel 2009 partecip\u00f2 ai campionati mondiali di sci di velocit\u00e0 che si svolsero a Vars, classificandosi all'ottavo posto assoluto nella gara femminile ma vincendo la medaglia d'oro nella categoria \"production\" (in cui di gareggia con equipaggiamento da sci alpino)."}
{"id": "1188359", "revid": "1610933", "url": "https://it.wikipedia.org/wiki?curid=1188359", "title": "Apalemure dal naso largo", "text": ""}
{"id": "1188363", "revid": "121837", "url": "https://it.wikipedia.org/wiki?curid=1188363", "title": "Telescopi", "text": ""}
{"id": "1188366", "revid": "123479125", "url": "https://it.wikipedia.org/wiki?curid=1188366", "title": "Charleston (ballo)", "text": "Il charleston (IPA: /\u02c8t\u0283\u0251\u02d0(r)lst\u0259n/) \u00e8 un ballo di derivazione jazzistica diffusosi intorno agli anni venti del XX secolo, prima in America e poi in Europa. Di andamento veloce e brillante, ha ritmo sincopato in 2/2. Il charleston \u00e8 senza dubbio il pi\u00f9 brioso, gaio e scoppiettante ballo dell'epoca moderna. Per la sua struttura, si stacca nettamente da tutti gli altri balli, possedendo una personalit\u00e0 inconfondibile ed inimitabile.\nStoria.\nDeve il suo nome alla citt\u00e0 di Charleston, nella Carolina del Sud. Divenne popolare negli Stati Uniti nel 1923 grazie alla canzone \"The Charleston\" di James P. Johnson.\nTutti ricordano la magnifica scena del Gattopardo come qualcosa di pi\u00f9 che un semplice giro di valzer, come una delle espressioni di un certo tipo di societ\u00e0. E lo stesso si pu\u00f2 dire del celebre Cotton club di Coppola: in questo film lo snodarsi delle vicende \u00e8 scandito dal ritmo del tip tap e del charleston che fanno da sfondo alla New York dei tempi del proibizionismo.\nGli anni venti erano quelli di Al Capone, delle sparatorie tra bande di gangster e dei fumosi club dove spesso, come nel film, qualcuno moriva a ritmo di claquette. Ma erano anche gli anni dell'old jazz, delle donne con il caschetto e i cappellini a cloche, dei primi abiti corti, con la vita bassa e la gonna plissettata, delle grosse Ford dalle quali scendevano le ingioiellate signore che si recavano a ballare il charleston. \nTra i balli di derivazione jazzistica in voga in quel periodo il charleston era il pi\u00f9 scatenato (il tip tap si sarebbe esteso al grande pubblico solo a partire dagli anni trenta): i movimenti che lo caratterizzavano erano cos\u00ec frenetici e la musica d'accompagnamento cos\u00ec sfrenata che qualcuno malignamente arriv\u00f2 a definirlo \"il ballo degli epilettici\".\nLa carica istintiva della musica jazz, unita all'eccentricit\u00e0 dei passi, dovette infatti sembrare ai benpensanti, pi\u00f9 che una liberazione dagli schemi precedenti in nome di una nuova spontaneit\u00e0, una sorta di delirio collettivo. Non potevano certo immaginare che il charleston era solo il punto di partenza di un'evoluzione del ballo \u2013 o meglio, di una rivoluzione \u2013 che, nata dall'incontro con la musica afro-americana, avrebbe generato nell'arco di qualche decennio fenomeni quali il boogie woogie e il rock'n'roll.\nIl charleston infranse tutte le regole dei balli da sala di provenienza europea. Il suo passo consisteva nel gettare all'esterno le gambe con le punte dei piedi rivolte all'interno cercando di mantenere le ginocchia unite. Seguivano poi sgambettamenti velocissimi, contorsioni, salti, calci e tutto ci\u00f2 che suggeriva il ritmo fortemente sincopato e swinging della musica jazz, sottolineato dal suono di un nuovo strumento a percussione annesso alla grancassa - spesso poi infatti chiamato charleston - costituito da due piatti di metallo posti uno sopra l'altro.\nSembra che i primi a ballare una forma di charleston fossero stati gli scaricatori neri del porto dell'omonima citt\u00e0 statunitense (Sud Carolina); si ispiravano ai movimenti che solitamente eseguivano per caricare o scaricare le merci dalle navi. Ma \u00e8 possibile che questo modo di ballare avesse origini molto pi\u00f9 lontane: alcuni studiosi infatti ne riconducono i movimenti di base alle danze propiziatorie delle trib\u00f9 africane.\nLa brillante idea di portare il nuovo ballo dalle banchine del porto di Charleston ai teatri di mezza America venne all'impresario George White, che nel 1923 lo inser\u00ec nel programma della rivista musicale \u201cRunnin' Wild\u201d. Lo spettacolo, interpretato da una compagnia di artisti neri, fu presentato per la prima volta a Broadway e da l\u00ec fece il giro di tutte le citt\u00e0 del Sud degli Stati Uniti. Il charleston eseguito dai cantanti-ballerini del \u201cchorus\u201d di White non prevedeva alcun accompagnamento musicale: la scansione ritmica era data dal battito delle mani e da quello dei piedi sul pavimento. Durante lo stesso anno Ned Wayburn, direttore artistico della compagnia di Florenz Ziegfeld, introdusse un numero di charleston in \u201cFollies 1923\u201d, in scena al New Amsterdam Theatre di New York.\nSulla scia del successo di questi primi esperimenti altri coreografi lo inserirono nei loro spettacoli musicali e nel giro di pochi mesi il charleston raggiunse anche le sale da ballo, in una versione per la verit\u00e0 molto semplificata poich\u00e9 solo i professionisti erano in grado di eseguire i salti, i lanci di gambe e le acrobazie che caratterizzavano le coreografie teatrali. Ma, nonostante la rielaborazione dei passi ad opera degli insegnanti e l'aggiunta di figure prese dal two step e dal fox trot, lo stile rimase invariato.\nI poli d'irradiazione del nuovo ballo in tutti gli Stati Uniti furono Chicago e New York, le due citt\u00e0 dove si erano raccolti i jazzisti neri provenienti da New Orleans. New York ospitava i pi\u00f9 esclusivi locali riservati alla clientela bianca. Nel cuore di Harlem, dove la vita quotidiana si svolgeva all'insegna della miseria pi\u00f9 atroce, si trovavano le elegantissime sale da ballo del Connie's Inn, del Savoy Ballroom e del leggendario Cotton Club. Il locale era stato rilevato nel 1922 da Owney Madden, un gangster appena uscito dal carcere di Sing Sing, che l'aveva trasformato in un raffinato cabaret. Madden non fu l'unico a intravedere nella musica dei neri una possibile fonte di ricchezza; furono molti i gangster che decisero di fondare un'attivit\u00e0, per altro molto redditizia, sul talento dei musicisti neri.\nGli artisti che si esibivano al Cotton club erano tutti di colore, dalle ballerine \u2013 venivano scelte quelle con la pelle pi\u00f9 chiara \u2013 ai musicisti e cantanti. La prima rivista musicale fu messa in scena nel '22 ma il locale cominci\u00f2 a essere famoso a partire dal '25.\nIl 1925 fu anche l'anno della diffusione del charleston in Europa. La canzone \u201cYes sir! That's my baby\u201d, che allegava al disco i passi e le figure del ballo, fece il giro del mondo; la versione italiana, nota come \u201cLola, cosa impari a scuola\u201d, scaten\u00f2 una tale frenesia che il Ministero della guerra viet\u00f2 agli ufficiali di ballarlo perch\u00e9 inconciliabile con il comportamento dignitoso imposto dalla divisa.\nA Parigi la \u201ccharleston mania\u201d fu portata dalla \u201cRevue Negre\u201d di N. Sissle, in scena al Th\u00e9\u00e2tre des Champs-Elis\u00e9ees: nel ruolo di solisti si esibivano Louis Douglas e Jos\u00e9phine Baker, ormai soprannominata \u201cVenere Nera\u201d per la sua esotica bellezza e per la grande sensualit\u00e0 che emanava. Aggressiva, trasgressiva e al tempo stesso raffinata, ballava e contava a ritmo di \u201cYes, We Have no Banana\u201d con addosso soltanto un gonnellino di banane.\nDopo l'esplosione del charleston a Parigi fu la volta dell'Inghilterra. Nel luglio 1925 il Dancing Times organizz\u00f2 un \u201ct\u00e8 danzante\u201d allo scopo di insegnare ai maestri inglesi la tecnica del nuovo ballo. \nIl riscontro con il pubblico apparve travolgente: gli inglesi furono colti da una frenesia anche maggiore dei parigini. Si ballava per le strade e nelle piazze, spesso provocando ingorghi di traffico; a Londra, nella nota Piccadilly Circus, poteva persino capitare di assistere a esibizioni improvvisate sui tetti delle auto all'insegna dei pi\u00f9 frenetici sgambettamenti: il ritmo era quello di \u201cI'd Rather Charleston\u201d, il pezzo pi\u00f9 in voga allora. \nQuando, appeso all'ingresso di molte sale da ballo pubbliche, cominci\u00f2 a comparire un cartello con la sigla P.C.Q. - \u201cPlease Charleston Quietly\u201d, nacque il flat charleston, una versione molto pi\u00f9 tranquilla. \nA scagliarsi violentemente contro il nuovo ballo erano in molti \u2013 il Daily Mail arriv\u00f2 persino a definirlo \u201cuna reminiscenza dei riti orgiastici dei neri\u201d - ma sicuramente meno di quanti amavano ballarlo: da un lato c'erano i soliti benpensanti che lo condannavano per motivi di pubblica decenza ritenendolo volgare e degenerato; dall'altro c'era chi, avendo a cuore la salute pubblica, fisica e \u201cmentale\u201d dei propri concittadini, lo denunciava in quanto pericoloso per le articolazioni a causa della innaturale posizione del corpo che imponeva ai ballerini.\nTuttavia la tentazione di ballare il charleston doveva essere cos\u00ec irresistibile che, tra smettere di ballarlo per motivi di salute o prendere qualche precauzione, prevalse la seconda ipotesi: alcune foto dell'epoca mostrano infatti le ballerine di charleston che, sotto il classico vestitino di lam\u00e9, indossavano pesanti ginocchiere da giocatori di football americano.\nLe donne del Charleston.\nAttorno al '20 le donne ottennero \u2013 in molti Paesi \u2013 il diritto di votare. Le donne del charleston non furono dunque solo quelle che portavano i capelli al gar\u00e7onne e le gonne corte, che fumavano e guidavano l'auto \u2013 le pi\u00f9 ricche \u2013 ma furono anche le prime a godere di uno stato di parit\u00e0 tra i sessi, se non sociale, almeno politico. Non si erano soltanto liberate dei lunghi gonnelloni che ne impacciavano i movimenti, ma erano riuscite a lasciarsi alle spalle una condizione di inferiorit\u00e0 che le ingabbiava in un ruolo totalmente passivo.\nLa Russia rivoluzionaria del 1917 fu la prima nazione a concedere il diritto di voto alle donne. Nel 1918 fu l'Inghilterra, anche grazie alle battaglie portate avanti dal movimento delle suffragette, a estendere il diritto di volto al sesso femminile. Due anni dopo fu la volta degli Stati Uniti seguiti a breve distanza dai paesi del Nord Europa.\nIl suffragio universale fu rappresentativo di un loro riconoscimento come soggetti politici e di un processo di emancipazione femminile riscontrabile in molti aspetti della vita sociale, alcuni dei quali come la moda e il ballo, apparentemente poco rilevanti ma significativi.\nD'altra parte il periodo che si apr\u00ec con la fine della prima guerra mondiale fu caratterizzato da una tale euforia e smania di divertimento che il ballo assunse un ruolo di primo piano nella vita sociale. Il charleston rispose innanzi tutto al bisogno di svago della gente ma allo stesso tempo consent\u00ec di vivere in maniera pi\u00f9 libera i rapporti sociali: la presenza di un partner costante era infatti del tutto trascurabile in questa danza. Le relazioni tra uomini e donne erano profondamente mutate e il ballo rispecchiava tale rinnovamento anche nella tecnica d'esecuzione; inoltre i frequenti scambi di partner tra un passo e l'altro offrivano alle donne una libert\u00e0 di scelta che prima non avevano.\nMa se il charleston fu da un lato espressione di una maggiore libert\u00e0 e simbolo di una, se pur ancora timida, emancipazione femminile, dall'altro rappresent\u00f2 un punto di svolta rispetto alle tecniche precedenti: non si era mai vista una rotazione di piedi en dedans (verso l'interno); tutt'al pi\u00f9, quando i piedi non erano paralleli l'uno all'altro, venivano leggermente ruotati en dehors (verso l'esterno), come nella tecnica classico-accademica.\nTuttavia la voga del charleston non dur\u00f2 a lungo: ben presto venne soppiantato dal quick step, dal lindy hop, dal black bottom e dagli altri balli jitterbug che, accentuando la tendenza a dare spazio all'esecuzione solistica, provocarono quell'apertura della coppia che avrebbe caratterizzato i generi seguenti.\nNonostante la sua breve durata, il charleston contribu\u00ec a creare una delle immagini pi\u00f9 suggestive di quel decennio \u201cruggente\u201d che aveva visto nascere la radio e il cinema sonoro che si concluse con il crollo di Wall Street nel 1929."}
{"id": "1188370", "revid": "224230", "url": "https://it.wikipedia.org/wiki?curid=1188370", "title": "Schwarzburg-Rudolstadt", "text": "Schwarzburg-Rudolstadt era un piccolo stato della Germania, oggi compreso nella regione della Turingia, con capitale Rudolstadt. La sua fondazione deriv\u00f2 dalla spartizione dei domini di Schwarzburg nel 1599.\nStoria.\nLa linea autonoma si costitu\u00ec dopo la spartizione ereditaria del 1599 dal primogenito Albrecht VII (1574-1605), figlio del conte Guenther XL di Schwarzburg-Blankenburg, che regn\u00f2 su due porzioni di territorio separate dai possessi della Sassonia Weimar poi Meiningen per una estensione di circa 941\u00a0km\u00b2, acquistando i titoli di conte sovrano di Rudolstadt, di Hohnstein, signore di Blankenburg, Leutenberg e Arnstadt.\nLa parte principale della contea comprendeva la capitale Rudolstadt, la cui sede governativa fu trasferita dal 1719 al 1721 nella residenza estiva di Schwarzburg. Dal 1571 il conte risiedeva a Rudolstadt nel castello di Heidecksburg.\nQuesta porzione (km\u00b2 735), detta alta signoria, occupava una zona della Selva Turingia e comprendeva oltre Rudolstadt, le citt\u00e0 di Blankenburg, K\u0151nigsee, Oberweissbach, Schwarzburg, Stadtilm, le exclave di Angelroda, Ebeleben, Leutenberg, Weissenbach bei Leutenberg, mentre l'altra parte, meno estesa (km\u00b2 206), era posta attorno alle pendici del monte Kyffhaeuser (m 477) ed era composta dalle signorie di Frankenhausen, Strassberg e le exclave di Schlotheim e Immenroda.\nLa parte settentrionale confinava con la Turingia, le contee di Stolberg, Hohenstein, Eichsfeld, M\u00fclhausen; la parte meridionale con Coburgo, Altenburg, Eisenach.\nContea sino al 1711, in quell'anno divenne un principato. \nLo stato era cos\u00ec costituito dalla:\nLa capitale divent\u00f2 presto un importante centro teatrale; nel 1788 vi si incontrarono Goethe e Schiller. Nel 1792 fu aperto il famoso teatro ove interverranno numerosi artisti come Paganini e Wagner.\nIl 3 settembre 1697, con diploma imperiale, i conti furono elevati alla dignit\u00e0 principesca, confermata nel 1711, entrando cos\u00ec a far parte dal 1754 del collegio dei principi del Reichstag.\nCol principe Johann Friedrich (1721-67), l'8 settembre 1760 fu aperta a Volkstedt la prima fabbrica di porcellane dello stato; nel 1807 il principato ader\u00ec con Ludwig Friedrich II (1793 - 28.4.1807) alla Confederazione del Reno, seguendo successivamente le sorti tedesche. \nGli successe il figlio Friedrich G\u00fcnther I (1807-67), fino al 6 novembre 1814 sotto la reggenza della madre.\nIl principato venne collegato nel 1874 alla rete ferroviaria tedesca.\nLo stato, dopo il Congresso di Vienna, si ampli\u00f2, raggiungendo un'estensione di 1.025 km\u00b2 e nel 1905 raggiunse i 97.000 abitanti.\nFino al 1875, quando entr\u00f2 in vigore la nuova unit\u00e0 monetaria del Mark, nella parte settentrionale dello stato (Frankenhausen) era in uso il taller (30 Groschen e 360 Pfennige), in quella meridionale (Kaulsdorf e Rudolstadt) il Gulder, pari a 60 Kreuzer (240 Pfennige).\nIl principe G\u00fcnther Viktor (1890-1918), nipote dello zio di Friedrich G\u00fcnther I, dal 1909, estintasi la linea diretta, regn\u00f2, in unione personale, anche su Sondershausen, ma fu costretto ad abdicare con la rivoluzione tedesca il 22 novembre 1918. Alla sua morte senza eredi (1925) la linea maschile diretta si estinse.\nNel 1918, alla caduta dell'impero tedesco, divenne un libero stato e, nel 1920, entr\u00f2 a far parte della Turingia.\nSovrani di Schwarzburg-Rudolstadt.\nCapi della casa principesca di Schwarzburg post-monarchia.\nAlla morte di G\u00fcnther Victor nel 1925, gli succedette il principe Sizzo (1860-1926), figlio del principe Friedrich G\u00fcnther (1793-1867) dal suo secondo matrimonio morganatico . Il principe Sizzo fu riconosciuto come membro a pieno titolo del Casato di Schwarzburg nel 1896. Gli successe nel 1926 il figlio, il principe Friedrich G\u00fcnther (1901-1971).\nAlla morte, nel 1971, del principe Friedrich G\u00fcnther, l'ultimo della linea maschile, sua sorella maggiore, la principessa Maria Antonietta di Schwarzburg , che spos\u00f2 Friedrich Magnus V, conte di Solms-Wildenfels , avrebbe potuto ottenere un diritto alla testa di morte sotto Semi- Primogenitura salica. "}
{"id": "1188374", "revid": "121837", "url": "https://it.wikipedia.org/wiki?curid=1188374", "title": "Stelle binarie", "text": ""}
{"id": "1188376", "revid": "121837", "url": "https://it.wikipedia.org/wiki?curid=1188376", "title": "Stelle doppie", "text": ""}
{"id": "1188377", "revid": "110157", "url": "https://it.wikipedia.org/wiki?curid=1188377", "title": "Marmosa andersoni", "text": "L'opossum topo di Anderson (\"Marmosa andersoni\" ) \u00e8 un marsupiale appartenente alla famiglia dei Didelfidi, endemico del Per\u00f9 meridionale.\nTassonomia.\nIn base a recenti analisi molecolari, che indicano una maggiore distanza filogenetica dell'oppossum di Anderson rispetto alle altre specie del genere \"Marmosa\", alcuni ricercatori pongono la specie nel differente genere (o sottogenere) Stegomarmosa.\nDescrizione.\n\u00c8 un piccolo marsupiale simile ad un topo, privo di marsupio e con gli occhi marcati da un contorno scuro. Il corpo \u00e8 lungo al massimo 20\u00a0cm, esclusa la lunga coda prensile che pu\u00f2 raggiungere i 24\u00a0cm, e dal peso approssimativo di 35 g nelle femmine e di 64 g nei maschi. La pelliccia, fine e vellutata, appare marrone-rossastra nella parte superiore del corpo e giallo-grigia nella regione inferiore.\nDistribuzione e habitat.\nLa specie \u00e8 endemica del Per\u00f9 meridionale ed \u00e8 stata rinvenuta in due localit\u00e0 nelle prossimit\u00e0 di Cusco. Abita le foreste collinari prediligendo i corsi d'acqua ed altre zone umide.\nBiologia.\nIl suo comportamento \u00e8 poco conosciuto. Come le altre specie affini dovrebbe essere notturno ed arboricolo. La sua dieta potrebbe comprendere insetti e frutti ma anche piccoli roditori, lucertole e uova d'uccello. La specie potrebbe essere riproduttiva durante tutto l'anno o durante una stagione appropriata.\nStatus e conservazione.\nLa \"IUCN Red List\" classifica questa specie come in pericolo critico di estinzione.\nLa \"Zoological Society of London\", in base a criteri di unicit\u00e0 evolutiva e di esiguit\u00e0 della popolazione, considera \"Marmosa andersoni\" una delle 100 specie di mammiferi a maggiore rischio di estinzione."}
{"id": "1188380", "revid": "767487", "url": "https://it.wikipedia.org/wiki?curid=1188380", "title": "Notoryctes caurinus", "text": "La talpa marsupiale del nord (\"Notoryctes caurinus\" ) \u00e8 un mammifero australiano della famiglia dei Notorittidi, a cui appartiene anche la talpa marsupiale del sud (\"Notoryctes typhlops\"). Le due specie (che a lungo erano state ritenute una sola) sono molto simili, sia nell'aspetto che nelle abitudini, che sono descritti alla voce Notoryctes\nDescrizione.\nLa talpa marsupiale del nord differisce da quella del sud soprattutto per le dimensioni minori. Il peso \u00e8 circa 34 g.\nDistribuzione e habitat.\nVive in zone sabbiose dell'Australia nord-occidentale.\nStatus e conservazione.\nLa \"Zoological Society of London\", in base a criteri di unicit\u00e0 evolutiva e di esiguit\u00e0 della popolazione, considera \"Notoryctes caurinus\" una delle 100 specie di mammiferi a maggiore rischio di estinzione."}
{"id": "1188381", "revid": "1610933", "url": "https://it.wikipedia.org/wiki?curid=1188381", "title": "Talpa marsupiale", "text": ""}
{"id": "1188386", "revid": "21981", "url": "https://it.wikipedia.org/wiki?curid=1188386", "title": "Alzatore", "text": ""}
{"id": "1188387", "revid": "1610933", "url": "https://it.wikipedia.org/wiki?curid=1188387", "title": "Opossum topo di Anderson", "text": ""}
{"id": "1188388", "revid": "339392", "url": "https://it.wikipedia.org/wiki?curid=1188388", "title": "Convento benedettino di San Giovanni", "text": ""}
{"id": "1188395", "revid": "144796", "url": "https://it.wikipedia.org/wiki?curid=1188395", "title": "Schwarzburg-Sondershausen", "text": "Lo Schwarzburg-Sondershausen era un piccolo Stato della Germania, oggi compreso nella regione della Turingia, con capitale Sondershausen.\nLa contea si costitu\u00ec indipendente con l'\"Hauptrezess\" di Ilm (1599), quando il fratello minore Johann G\u00fcnther (1552-1586) si accord\u00f2 con Albrecht VII per ricevere le terre per una estensione di circa 862,1\u00a0km\u00b2, componendo il nuovo staterello in due parti principali: la pi\u00f9 piccola a nord e l'altra pi\u00f9 estesa nella selva Turingia a sud con la capitale Sondershausen.\nSotto i successori lo staterello fu ulteriormente ripartito in vari rami, finch\u00e9 la linea, divenuta principesca, lo ricompose in unit\u00e0 nel 1716. Nel 1697, il conte Christian Wilhelm (1647-21) divenne principe con voto nel Collegio dei Principi. La famiglia fu promotrice e patrocinante di una piccola fabbrica di maioliche, attiva dalla met\u00e0 del 18\u00baecolo fino agli inizi del 1800 (\"Abstbessingen\").\nLo Stato polimerico, nuovamente suddiviso nel corso del XVII secolo, e poi riunito era costituito dalla:\nNel corso del XVIII secolo lo staterello assorb\u00ec le altre collaterali principesche: Ebeleben (1642-1721) principesca dal 1681, Arnstadt (1721-62), Keula (1721-40), Neustadt (1721-49), Grafenau (-1757). \nIl principe Guenther Friedrich Karl I (1794-35) fu riconosciuto sovrano al Congresso di Vienna ed entr\u00f2 a far parte delle varie unioni tedesche e nello \"Zollverein\" con la Prussia (1819). Questo principe, il 19.8.1835, poi confermata il 3.9.1835, sottoscrisse l'abdicazione a favore del figlio G\u00fcnther Friedrich Karl II (1835-50). \nLa linea si estinse nel 1909 con Karl G\u00fcnther e lo Stato pass\u00f2 all'altra linea, in unione personale, cadendo con le altre monarchie tedesche nel 1918, durante la rivoluzione tedesca, dopo la quale divenne una repubblica. \nNel 1920 l'area del piccolo Stato entr\u00f2 a far parte della Turingia.\nSovrani di Schwarzburg-Sondershausen.\nConti di Schwarzburg-Sondershausen (1552-1697).\nElevato a principato nel 1697.\nPrincipi di Schwarzburg-Sondershausen (1697-1918).\nIl principato viene unito a quello di Schwarzburg-Rudolstadt\nCapi della casa principesca di Schwarzburg post-monarchia.\nAlla morte di G\u00fcnther Victor nel 1925, gli succedette il principe Sizzo (1860-1926), figlio del principe Friedrich G\u00fcnther (1793-1867) dal suo secondo matrimonio morganatico . Il principe Sizzo fu riconosciuto come membro a pieno titolo del Casato di Schwarzburg nel 1896. Gli successe nel 1926 il figlio, il principe Friedrich G\u00fcnther (1901-1971).\nAlla morte, nel 1971, del principe Friedrich G\u00fcnther, l'ultimo della linea maschile, sua sorella maggiore, la principessa Maria Antonietta di Schwarzburg, che spos\u00f2 Friedrich Magnus V, conte di Solms-Wildenfels, avrebbe potuto rivendicare il diritto alla successione secondo la legge semi-salica."}
{"id": "1188402", "revid": "1543377", "url": "https://it.wikipedia.org/wiki?curid=1188402", "title": "Milly Moratti", "text": "Biografia.\nLaureata in Fisica teorica all'Universit\u00e0 degli Studi di Milano, \u00e8 attivista politica ambientalista, moglie del petroliere, nonch\u00e9 presidente onorario dell', Massimo Moratti e cognata dell'ex ministro e presidente Rai Letizia Brichetto in Moratti, \u00e8 stata candidata alle elezioni primarie del centrosinistra in vista delle elezioni comunali di Milano del 2001 dove con la lista Verdi ha ottenuto il 4,2% dei voti. \nNel 2001 \u00e8 stata eletta consigliere comunale con la sua lista dei Verdi-Arancia, per poi essere rieletta nel 2006 all'interno della lista Ferrante per L'Unione. Dal 1999 \u00e8 Presidente della Fondazione Emergy, una fondazione di partecipazione che opera a fianco di Emergency.\nNel 2002 ha fondato l'associazione \u00abChiamamilano\u00bb che si propone di promuovere la partecipazione civile a favore della citt\u00e0 di Milano. Nel 2007 ha aderito al Partito Democratico, venendo eletta all'assemblea costituente nazionale tramite le primarie. Il 12 aprile 2011 ha presentato al Teatro Smeraldo, alla presenza del candidato sindaco Giuliano Pisapia, la lista civica \"Milly Moratti per Pisapia\", di cui era capolista.\nIn seguito ha difeso Pisapia dalle accuse della cognata Letizia Moratti, definendo il suo attacco \"scorretto nel metodo e una falsit\u00e0 nel merito\". In pi\u00f9 occasioni ha attaccato l'operato della cognata come sindaco del capoluogo lombardo, accusandola ad esempio dalle pagine dei giornali di \"non conoscere la citt\u00e0 che governa\" e di essere \"manovrata da Roberto Formigoni\".\nLa sua lista civica si \u00e8 fermata all'1,33% dei voti, facendole perdere il posto di consigliere comunale dopo dieci anni, indipendentemente dal risultato del successivo ballottaggio, vinto comunque da Giuliano Pisapia con il 55,11% dei voti rispetto al 44,89% di Letizia Moratti. \nNel 2016 \u00e8 tornata a sedere in consiglio comunale tra le fila del Partito Democratico. Non \u00e8 stata invece rieletta nelle elezioni dell'ottobre 2021 ricevendo 686 preferenze.\nInter.\nNel 2011 \u00e8 stata direttore strategico dell', successivamente ha ricoperto la carica direttore artistico della stessa societ\u00e0 nerazzurra fino al 2014, quando \u00e8 passata nel comitato consultivo. Fino al 2019 \u00e8 stata nell'organigramma societario dell'Inter come \"advisory board\"."}
{"id": "1188404", "revid": "156341", "url": "https://it.wikipedia.org/wiki?curid=1188404", "title": "Associazione Basket Parma", "text": ""}
{"id": "1188405", "revid": "156341", "url": "https://it.wikipedia.org/wiki?curid=1188405", "title": "Pallacanestro Ribera Societ\u00e0 Sportiva", "text": ""}
{"id": "1188407", "revid": "78273", "url": "https://it.wikipedia.org/wiki?curid=1188407", "title": "Unione Sportiva San Raffaele Basket", "text": ""}
{"id": "1188409", "revid": "156341", "url": "https://it.wikipedia.org/wiki?curid=1188409", "title": "Associazione Pallacanestro Virtus Viterbo", "text": ""}
{"id": "1188410", "revid": "24281", "url": "https://it.wikipedia.org/wiki?curid=1188410", "title": "Vic Goddard and the Subway Sect", "text": ""}
{"id": "1188412", "revid": "123431779", "url": "https://it.wikipedia.org/wiki?curid=1188412", "title": "Ruy L\u00f3pez de Segura", "text": "Confessore del re Filippo II, fu uno dei primi grandi giocatori di scacchi.\nBiografia.\nRodrigo L\u00f3pez de Segura nacque da una famiglia di ricchi commercianti a Zafra nel 1540 e mor\u00ec a Madrid intorno al 1580, anche se sulle date non vi \u00e8 completa certezza. Prese i voti, forse dell'ordine francescano. Fu prelato della parrocchia della Candelaria nella sua citt\u00e0 e, pi\u00f9 tardi, entr\u00f2 alla corte di Filippo II in veste di confessore e consigliere del re.\nRuy L\u00f3pez fu sin dalla giovinezza un appassionato di scacchi e un forte giocatore. Nel 1560 si rec\u00f2 a Roma per alcuni impegni legati alla sua condizione di ecclesiastico, con tutta probabilit\u00e0 per presenziare alla consacrazione di Pio IV, eletto papa l'anno precedente. Nella capitale dei papi ebbe occasione di sfidare alcuni dei pi\u00f9 forti scacchisti italiani, tra cui Leonardo da Cutro, il celeberrimo \"puttino\", all'epoca accreditato come uno dei pi\u00f9 forti del mondo. L\u00f3pez ripet\u00e9 la sua impresa tredici anni pi\u00f9 tardi, nel 1573 in occasione dell'ascesa al soglio di papa Gregorio XIII.\nL\"'Arte degli scacchi\".\nL\u00f3pez era probabilmente a conoscenza della letteratura scacchistica a lui contemporanea, soprattutto gli era noto il manuale del portoghese Damiano, risalente al 1512. Poich\u00e9 la manualistica esistente lo lasciava insoddisfatto, decise di scrivere lui stesso un testo di scacchi: il notissimo \"Libro de la invenci\u00f3n liberal y arte del juego del ajedrez, muy \u00fatil y provechosa para los que de nuevo quisieren depreder a jugarlo, como para los que ya lo saben jugar\", pubblicato ad Alcal\u00e1 de Henares nel 1561. Il titolo significa letteralmente: \"Libro della invenzione liberale e arte del gioco degli scacchi, assai utile e vantaggiosa per coloro che desiderano apprenderla dal nulla, quanto per coloro che gi\u00e0 la sanno giocare\": il volume \u00e8 fra i primi manuali teorici di scacchi in Europa e fu gratificato nel tempo da una grande fortuna e notoriet\u00e0.\nNel suo manuale L\u00f3pez narrava l'origine degli scacchi, spiegava le regole del gioco (che corrispondevano quasi completamente gi\u00e0 a quelle che conosciamo), e dava per la prima volta un quadro completo delle aperture allora note. Dando per\u00f2 prova della sua vasta cultura umanistica, come costume del suo tempo, L\u00f3pez intercal\u00f2 le parti pi\u00f9 propriamente saggistiche dedicate agli scacchi con digressioni che andavano da considerazioni sui classici latini a notazioni sulla vita di corte e sulle buone maniere (da qui la presenza nel titolo del riferimento all'\"invenzione liberale\", intesa nel senso delle \"arti liberali\").\nNon mancavano nel testo consigli estremamente pratici e che al giorno d'oggi faticherebbero a trovare cittadinanza in un testo di teoria scacchistica, come ad esempio il suggerimento di orientare la scacchiera in modo che il riflesso del sole infastidisse l'avversario con lo scopo di diminuirne la concentrazione.\nL\u00f3pez ebbe modi di pubblicare altre opere letterarie. Tra le altre vanno segnalate le \"Grammaticae Institutiones\", pubblicate a Lisbona nel 1563 presso lo stampatore Juan Alvarez.\nLa teoria.\nL\u00f3pez pose particolare attenzione all'impianto che nei paesi anglofoni tuttora porta il suo nome (1.e4 e5 2.Cf3 Cc6 3.Ab5), e che si contrapponeva all'apertura italiana, allora in voga presso i suoi pi\u00f9 temibili avversari, gli italiani appunto. L'idea di base in realt\u00e0, almeno all'inizio, non mirava a farne un impianto posizionale (come \u00e8 invece oggi), ma semplicemente a eliminare il cavallo c6, lasciando cos\u00ec indifeso il pedone e5.\nIl prelato spagnolo studi\u00f2 anche in profondit\u00e0 il gambetto di re, lasciando come traccia memorabili esempi di partite d'attacco e contrattacco.\nInoltre Ruy L\u00f3pez ha favorito l'affermarsi della cattura \"en passant\" (la regola non era ancora accettata universalmente) utilizzandola con frequenza nelle sue partite ed ha praticato con successo anche l'arte del gioco alla cieca affrontando anche pi\u00f9 di un avversario simultaneamente senza vedere la scacchiera e basandosi unicamente sulla propria memoria.\nLa pratica di gioco.\nL\u00f3pez non disponeva soltanto di un'eccellente conoscenza teorica: anche nella pratica la sua forza di gioco era enorme. \nVincendo infatti l'importante sfida contro Leonardo da Cutro nel 1560, venne riconosciuto dai contemporanei come una sorta di campione del mondo \"ante litteram\".\nLeonardo ebbe modo di prendersi la sua rivincita nell'agosto del 1575, quando Filippo II invit\u00f2 a un torneo presso la sua corte i migliori scacchisti dei provenienti dai territori governati dalla corona spagnola (e, quindi, di buona parte delle penisole iberica e italiana): oltre agli stessi L\u00f3pez e Leonardo, presero parte all'agone il siracusano Paolo Boi e Alfonso Cer\u00f3n, di Granada. La competizione \u00e8 a tutti gli effetti il primo torneo magistrale della storia di cui ci sia giunta notizia. Il torneo fu vinto da Leonardo che ricevette un premio in denaro e l'esenzione della sua citt\u00e0, Cutro, dalle tasse per i successivi vent'anni, ma soprattutto ottenne la fama di essere il pi\u00f9 forte giocatore al mondo.\nL\u00f3pez perse la sfida diretta contro Leonardo per 2 a 3, patendo la rimonta dell'italiano dopo avere vinto le prime due partite, e dovette cedere le armi anche a Boi. La prevalenza degli italiani fu cos\u00ec completa, e lo scettro degli scacchi pass\u00f2 definitivamente dalla Spagna all'Italia.\nPartite.\nRuy L\u00f3pez - Leonardo (Roma, 1560)\n1.e4 e5 2.f4 d6 3.Ac4 c6 4.Cf3 Ag4 5.fxe5 dxe5 6.Axf7+ Rxf7 7.Cxe5+ Re8 8.Dxg4 Cf6 9.De6+ De7 10.Dc8+ Dd8 11.Dxd8+ Rxd8 12.Cf7+ 1-0\nRuy L\u00f3pez - Leonardo (Roma, 1560)\n1.e4 e5 2.Cf3 f6 3.Cxe5 fxe5 4.Dh5+ g6 5.Dxe5+ De7 6.Dxh8 Cf6 7.d4 Rf7 8.Ac4+ d5 9.Axd5+ Cxd5 (e il bianco vince). 1-0\nRiconoscimenti.\nPer quanto strano possa sembrare, i circoli scacchistici dedicati al forte giocatore spagnolo sono molto rari perfino in Spagna.\nAttualmente, esiste in Italia un solo circolo scacchistico denominato \"A.S.R. Ruy Lopez\", con sede a Rivalta."}
{"id": "1188416", "revid": "1305772", "url": "https://it.wikipedia.org/wiki?curid=1188416", "title": "Aleppini", "text": "Aleppini (dalla citt\u00e0 siriana di Aleppo) \u00e8 il nome con cui sono comunemente designati i religiosi di due ordini monastici delle Chiese cattoliche orientali:"}
{"id": "1188417", "revid": "767487", "url": "https://it.wikipedia.org/wiki?curid=1188417", "title": "John Franklin Enders", "text": "\u00c8 nato a West Hartford, Connecticut, e frequent\u00f2 la Noah Webster School di Hartford e St. Paul School di Concord, New Hampshire. Frequent\u00f2 poi la Yale University per un breve tempo prima di entrare nell'aeronautica USA nel 1918.\nDopo il ritorno dalla guerra si diplom\u00f2 a Yale, dove egli era un socio di \"Scroll and Key\", e divenne un uomo d'affari immobiliare nel 1922. Tent\u00f2 numerose carriere prima di scegliere di lavorare nel campo della biologia, studiando le malattie infettive, ottenendo un Ph.D. a Harvard nel 1930.\nNel 1954, mentre lavorava all'ospedale pediatrico di Boston, Enders, Thomas Huckle Weller e Frederick Chapman Robbins vinsero il premio Nobel in Medicina \"per la scoperta della capacit\u00e0 dei virus della poliomielite di crescere in colture di vari tipi di tessuti\"\nMor\u00ec nel 1985 a Waterford, Connecticut all'et\u00e0 di 88 anni."}
{"id": "1188421", "revid": "1161734", "url": "https://it.wikipedia.org/wiki?curid=1188421", "title": "Assia-Homburg", "text": "LAssia-Homburg era uno stato del Sacro Romano Impero, riconosciuto come indipendente dal 1768 al 1806 come langraviato. I principi regnanti facevano parte della Casata d'Assia. Dal 1622 al 1768 fece parte dell'Assia-Darmstadt e dal 1806 al 1815 divenne parte del Granducato d'Assia. Reso nuovamente indipendente nel 1815, venne ampliato con la concessione del Gran baliaggio di Meisenheim, nella attuale Renania-Palatinato ( in totale), sopravvivendo sino all'estinzione della linea dei langravi locali nel 1866.\nStoria.\nLo stato nel Sacro Romano Impero.\nL'Assia-Homburg si costitu\u00ec come stato a s\u00e9 stante distaccandosi con Federico I dal langraviato di Assia-Darmstadt nel 1622. Il Langraviato vide lungamente contestata la propria effettiva sovranit\u00e0 dalla linea di Darmstadt fino al 1768 dal momento che la sua sovranit\u00e0 era stata riconosciuta solo parzialmente: secondo la legislazione del Sacro Romano Impero, infatti, il primogenito ereditava il complesso di terre della propria casata, ma spesso poteva accadere per territori particolarmente grandi o per famiglie numerose, che dai figli minori si originassero rami collaterali con propri feudi (sui quali esercitavano in teoria solo alcuni poteri), e questo risult\u00f2 proprio il caso dell'Assia-Homburg.\nTemporaneamente venne diviso in Assia-Homburg e Assia-Homburg-Bingenheim, ma queste due parti vennero nuovamente riunite nel 1681. Durante questo stesso periodo spicc\u00f2 particolarmente la figura del langravio Federico II d'Assia-Homburg (1633 - 1708), generale svedese e brandeburghese, il quale si impegn\u00f2 attivamente per una prima sperimentazione della teoria economica del mercantilismo nel proprio stato, oltre a portare avanti progetti di sviluppo mirati, tra cui l'insediamento degli ugonotti a Friedrichsdorf. Il suo periodo di regno venne contraddistinto da una notevole ripresa economica, documentata dalla costruzione del castello barocco di Bad Homburg.\nNel 1768, i sovrani della linea di Assia-Darmstadt rinunciarono definitivamente alle loro pretese sul territorio dell'Assia-Homburg che quindi pot\u00e9 \"de facto\" costituirsi come territorio autonomo, pur permanendo i legami di sangue.\nNel 1806, con il crollo del Sacro Romano Impero e la mediatizzazione, l'Assia-Homburg venne incorporato nel Granducato di Assia-Darmstadt.\nLo stato nella Confederazione Tedesca (1815-1866).\nNel 1815, grazie al Congresso di Vienna, lo stato di Assia-Homburg venne riconosciuto indipendente, con l'aggiunta della citt\u00e0 e signoria di Mei\u00dfenheim nella Renania, parte dell'ex dipartimento francese della Sarre.\nIl Langraviato di Assia-Homburg era suddiviso in due parti: il distretto di Homburg sulla sponda destra del Reno e quello di Meisenheim, aggiunto nel 1815, sulla riva sinistra dello stesso fiume tra Coblenza e Birkenfeld.\nL'Assia-Homburg divenne quindi parte della Confederazione Tedesca il 7 luglio 1817, unico principato tedesco non compreso tra i fondatori ad aderirvi. Nel 1828 ader\u00ec alla \"Mitteldeutscher Handelsverein\" (associazione dei commercianti della Germania centrale), entrando dal 1830 in quella prussiana e poi nello \"Zollverein\" dal 1837.\nIl piccolo principato divenne famoso per il suo casin\u00f2, aperto nel 1849, che solo nel 1870 le leggi federali tedesche riuscirono a far chiudere.\nNel 1866, con la morte dell'ultimo langravio, Ferdinando, l'Assia-Homburg venne ereditato dal granduca di Assia-Darmstadt, ma Meisenheim venne ceduta alla Prussia dietro indennizzo. Negli anni immediatamente successivi questo territorio venne riacquistato dall'Assia-Darmstadt e il langraviato formalmente accorpato all'elettorato di Assia-Kassel, al ducato di Nassau ed alla citt\u00e0 libera di Francoforte sul Meno, formando la provincia prussiana di Assia-Nassau.\nOggi \u00e8 parte dello stato tedesco dell'Assia.\nIl governo.\nIl governo dello stato, dal 1817, venne retto tramite un Consiglio segreto (che sostitu\u00ec il consiglio privato di stampo assolutistico precedentemente in uso), che aveva a capo un proprio presidente con funzioni di primo ministro."}
{"id": "1188422", "revid": "486946", "url": "https://it.wikipedia.org/wiki?curid=1188422", "title": "Pro Evolution Soccer 7", "text": ""}
{"id": "1188424", "revid": "1305772", "url": "https://it.wikipedia.org/wiki?curid=1188424", "title": "Grumman Gulfstream", "text": "Grumman Gulstream \u00e8 una famiglia di aerei executive (\"business jet\") prodotti dalla Grumman; successivamente sono stati prodotti dalla Gulfstream Aerospace, che oggi \u00e8 una divisione della General Dynamics"}
{"id": "1188428", "revid": "287204", "url": "https://it.wikipedia.org/wiki?curid=1188428", "title": "Ruy Lopez de Segura", "text": ""}
{"id": "1188429", "revid": "1305772", "url": "https://it.wikipedia.org/wiki?curid=1188429", "title": "Rolls-Royce Phantom Drophead Coup\u00e9", "text": "La Rolls-Royce Phantom Drophead Coup\u00e9 \u00e8 una autovettura cabriolet prodotta dalla casa automobilistica inglese Rolls-Royce. \u00c8 stata presentata al Salone dell'automobile di Detroit del 2007 e messa in vendita nella primavera successiva. La produzione \u00e8 terminata nel 2016 senza alcun erede.\nCaratteristiche.\nLa Phantom Drophead Coup\u00e9 \u00e8 basata sulla concept \"100EX\" presentata nel 2004 per festeggiare il centenario della compagnia. La piattaforma \u00e8 la stessa dell'attuale Phantom.\nLa macchina \u00e8 dotata di due porte che si aprono controvento (\"suicide doors\") elettricamente e di una capote multistrato in tela.\nIl motore \u00e8 un 6.750 cm\u00b3 V12 che eroga 460 cavalli e una coppia motrice massima di 73,4 kgm (720 Nm).\nRolls Royce Hyperion.\nIn occasione del concorso d'eleganza di Pebble Beach 2008, viene presentata da Pininfarina la \"Rolls Royce Hyperion\", una fuoriserie su base Phantom Drophead Coup\u00e9 ridisegnata dalla carrozzeria Torinese, per il committente \"Roland Hall\" che successivamente l'ha messa in vendita per la cifra di 4,5 milioni di euro.\nLa vettura si presenta profondamente rivista rispetto alla base di cui deriva, i posti posteriori sono stati eliminati e il padiglione \u00e8 stato arretrato, il corpo vettura \u00e8 stato profondamente modificato, cos\u00ec come i gruppi ottici anteriori e posteriori. La linea \u00e8 decisamente pi\u00f9 filante, ma anche pi\u00f9 particolare, il corpo vettura e i volumi sono pi\u00f9 vicini a quelli di una gran turismo rispetto alla base da cui deriva. Anche l'abitacolo \u00e8 stato profondamente modificato. Fra i vari nomi, al progetto ha partecipato anche Jason Castriota."}
{"id": "1188431", "revid": "21880", "url": "https://it.wikipedia.org/wiki?curid=1188431", "title": "Hapalemur simus", "text": ""}
{"id": "1188435", "revid": "173469", "url": "https://it.wikipedia.org/wiki?curid=1188435", "title": "Kelmis", "text": "Kelmis (\"La Calamine\" in francese, \"Calm\u00e8ne\" in vallone) \u00e8 una citt\u00e0 della Comunit\u00e0 germanofona del Belgio, situata a 5 chilometri da Aquisgrana e costituisce uno dei 9 comuni di lingua tedesca facenti parte della Vallonia. Il comune, costituito nel 1977, \u00e8 composto dai territori dei tre antichi comuni di Kelmis, Neu-Moresnet e Hergenrath. Fa parte dell'Euroregione Mosa Reno. In passato il comune si \u00e8 chiamato \"Altenberg\".\nGeografia.\nIl comune di Kelmis \u00e8 costituito dalle localit\u00e0 di Hergenrath, Kelmis (gi\u00e0 Altenberg oppure Neutral-Moresnet) e Neu-Moresnet (un tempo chiamata Preu\u00dfisch-Moresnet).\nIl territorio comunale si estende nella valle del fiume Geul nel triangolo di territorio compreso fra Belgio, Paesi Bassi e Germania. Le citt\u00e0 pi\u00f9 vicine sono Aquisgrana (8 km) Eupen (15 km) e Liegi (40 km) in Belgio cos\u00ec come Maastricht (40 km) nei Paesi Bassi.\nStoria.\nIl nome della localit\u00e0 deriva dal termine \"Kelms\" o \"Kelmes\", definizione locale della calamina (presente nella sua forma di emimorfite) che veniva estratta fin dall'Alto Medioevo. Fino al 1920 la localit\u00e0 principale era chiamata Moresnet. Infatti Kelmis \u00e8 stata la capitale di fatto del microstato denominato Moresnet Neutrale esistito dal 1816 al 1919.\nIl territorio attorno alla Vecchia Montagna, ossia una miniera di zinco, \u00e8 stato un microstato semi-indipendente fra il 1816 ed il 1919, con il nome di Moresnet Neutrale, condominio del Regno Unito dei Paesi Bassi (del Belgio dal 1839) e del Regno di Prussia (della Confederazione Tedesca del Nord dal 1867, dell'Impero tedesco dal 1871 e della Germania dal 1918).\nKelmis fa parte dei comuni dei cantoni dell'Est che furono annessi al Belgio dal trattato di Versailles nel 1919.\nLingua.\nNel XIX secolo, a Kelmis si parlava il Platdiets, un insieme di dialetti di transizione tra limburghese e ripuario, detto anche basso germanico. Oggi la citt\u00e0 \u00e8 bilingue (francese e tedesco) ed \u00e8 una delle nove municipalit\u00e0 della Comunit\u00e0 germanofona del Belgio.\nMonumenti e luoghi d'interesse.\nA Hergenrath si trova il castello di Eyneburg, uno dei pi\u00f9 significativi edifici storici del Belgio orientale."}
{"id": "1188436", "revid": "1073227", "url": "https://it.wikipedia.org/wiki?curid=1188436", "title": "Ben Parker", "text": "Benjamin \"Ben\" Parker \u00e8 un personaggio immaginario dei fumetti creato da Stan Lee (testi) e Steve Ditko (disegni), pubblicato dalla Marvel Comics. La sua prima apparizione \u00e8 stata in \"Amazing Fantasy\" n. 15 (agosto 1962).\nBen Parker \u00e8 lo zio di Peter Parker (alias l'Uomo Ragno) ed ha rappresentato per esso la figura paterna. Seppur fisicamente uscito di scena gi\u00e0 alla sua prima apparizione assoluta, Ben Parker rimane comunque un personaggio chiave nelle vicende dell'Uomo Ragno. Infatti la sua uccisione costituisce il motivo per cui il giovane Peter intraprende la carriera di supereroe.\nBiografia del personaggio.\n\u00c8 il fratello maggiore di Richard Parker, il padre di Peter.\nBenjamin Parker \u00e8 nato a Brooklyn, New York. Si era formato per diventare un ufficiale di polizia militare ed \u00e8 stato anche cantante in una band. Aveva conosciuto la sua futura moglie May Reilly dai tempi del liceo, ma a sua volta era ingenuamente interessata a un ragazzo di nome Johnny Jerome, notevolmente pi\u00f9 facoltoso di Ben. Ben avvert\u00ec May che Jerome era in realt\u00e0 un criminale, ma prese la cosa come una calunnia per gelosia. Una notte Jerome propose a May di sposarlo e andarsene via subito, ma sul posto arriv\u00f2 la polizia. Jerome aveva appena rapinato una gioielleria e sparato ad un uomo che tent\u00f2 di chiamare aiuto. May si rese conto che Jerome era davvero un criminale. Ben denunci\u00f2 Johnny e confort\u00f2 il cuore spezzato di May quando il ragazzo fu arrestato. La loro relazione si \u00e8 evoluta in amore e si sono felicemente sposati negli anni trenta. \nDopo il matrimonio Ben e May si trasferirono a Forest Hills, nel Queens di New York City, nell'ex villetta del gangster Dutch Malone. Dopo la morte di Richard e Mary Parker, Ben e May si prendono cura del loro unico nipote Peter, nel quale la coppia vede il figlio che non hanno potuto mai avere e di conseguenza il bambino verr\u00e0 cresciuto con tutto l'amore possibile: anche se Peter \u00e8 un emarginato dai suoi compagni di scuola, zia May era molto affettuosa con lui e zio Ben gli dava sempre buoni consigli.\nBen Parker viene ucciso da un ladro, lo stesso rapinatore che pochi giorni prima Peter (gi\u00e0 divenuto l'Uomo Ragno) si era rifiutato di fermare; questo influenzer\u00e0 tutte le decisioni future di Peter, facendogli intraprendere la carriera di supereroe, per far in modo che ci\u00f2 che accadde allo zio non possa accadere ad altri.\nNella vita di Peter Parker lo zio Ben rappresenta un'importante figura di riferimento e la sua morte \u00e8 la fonte del rimorso da cui deriva la sua pi\u00f9 forte motivazione interiore ad essere un supereroe (la lezione di vita appresa da Peter Parker che da un grande potere derivano grandi responsabilit\u00e0).\nBuon Compleanno.\nCome ringraziamento per l'aiuto datogli nello sconfiggere Dormammu il Dottor Strange concede a Peter cinque minuti con il fantasma dello zio Ben.\nHouse of M.\nQuando Wanda Maximoff cre\u00f2 il mondo di House of M, lo plasm\u00f2 tenendo conto dei pi\u00f9 desideri dei supereroi; tra quelli di Peter Parker c'era quello di resuscitare zio Ben, cos\u00ec Ben torn\u00f2 in vita in questa realt\u00e0, consigliando Peter e facendogli da padre. Al ripristino della realt\u00e0, Ben ha cessato di esistere.\nRagnoverso.\nDurante gli eventi di \"Ragnoverso\" gli Spider-Man di tutte le varie realt\u00e0 alternative vengono catapultati in un mondo dove Ben Parker \u00e8 ancora vivo ed \u00e8 lo Spider-Totem di questo universo. Si \u00e8 ritirato dalla sua carriera di supereroe in seguito alla morte dei suoi cari per mano del Green Goblin di quell'universo, ma torna in azione grazie all'incoraggiamento di tutti gli altri Spider-Man (in particolare Superior Spider-Man) e combatte contro gli Eredi. Successivamente si trasferisce nell'universo di Spider-Girl.\n\"Da un grande potere derivano grandi responsabilit\u00e0\".\nLa frase \"Da un grande potere derivano grandi responsabilit\u00e0\" \u00e8 ampiamente attribuita allo zio Ben. Tuttavia, la stessa compare per la prima volta, nel volume \"Amazing Fantasy\" n. 15, come didascalia narrativa dell'ultima vignetta, scritta in una forma leggermente differente \"...da un grande potere deve derivare anche -- una grande responsabilit\u00e0!\". \nIn effetti, Ben ha solo due righe nell'intero fumetto. Storie successive e flashback che hanno avuto luogo quando Ben era ancora vivo hanno reso retroattivamente la frase una delle tante raccomandazioni che rivolgeva a Peter. Le reinterpretazioni degli ultimi giorni dello zio di Spider-Man, come il film \"Spider-Man\" e il fumetto \"Ultimate Spider-Man\", descrivono Ben mentre pronuncia questa frase rivolgendosi a Peter, nella loro ultima conversazione.\nNel Marvel Cinematic Universe \u00e8 May Parker a dire queste parole, prima di morire, al nipote Peter nel film \"\".\nAltri media.\nAnimazione.\nIl personaggio \u00e8 apparso nelle seguenti serie animate:\nViene menzionato anche in \"The Super Hero Squad Show\"."}
{"id": "1188437", "revid": "47767", "url": "https://it.wikipedia.org/wiki?curid=1188437", "title": "Chiesa di San Benedetto (Malles)", "text": "La chiesa di San Benedetto (in tedesco \"St. Benedikt in Mals\") \u00e8 una chiesa di Malles Venosta, in provincia di Bolzano.\nStoria.\nL'aspetto attuale della chiesa risale in larga parte all'XI secolo, con una torre campanaria del XII secolo decorata da monofore e bifore \u00e8 tuttavia frutto di numerose trasformazioni.\nNel 1165 diviene propriet\u00e0 delle monache benedettine che intitolano la chiesa a san Benedetto, non conosciamo tuttavia la dedicazione originale della chiesa. Dell'edificio carolingio costituito da pianta rettangolare e tre absidi rimangono soltanto due pareti. Infatti nel XVII secolo per motivi di stabilit\u00e0 vengono demolite due pareti della struttura carolingia (pareti ovest e sud). Nello stesso secolo vengono inoltre tamponate le absidi con materiali di risulta e gli affreschi vengono intonacati.\nLa chiesa viene sconsacrata alla fine del Settecento, utilizzata come magazzino e poi come falegnameria.\nGli affreschi furono riscoperti tra il 1913 e il 1915 dallo storico dell'arte sudtirolese-austriaco Josef Garber. Una successiva campagna di restauri fu diretta da Nicol\u00f2 Rasmo tra il 1962 e il 1963.\nL'opera d'arte pi\u00f9 importante sono comunque i resti del ciclo di affreschi databili al IX secolo, tra le pochissime testimonianze della pittura parietale carolingia in Europa.\nOggi sulla parete di fondo sono presenti nuovamente le absidi che in origine contenevano probabilmente tre altari, ciascuno dedicato a un santo. L'altare centrale \u00e8 dedicato alla figura di Cristo, quelli laterali a san Gregorio e a santo Stefano. Nei due pilastri che separano le nicchie rimangono degli affreschi raffiguranti probabilmente i due committenti: un ecclesiastico che offre il modellino della chiesa a Cristo e un uomo che tiene una spada per la cui identificazione \u00e8 stato proposto il nome di Unfrido nominato da Carlo Magno conte della Rezia. Entrambi i committenti sono raffigurati con un'aureola quadrata (\"signum viventis\"), utilizzata per i personaggi illustri ma ancora vivi. Si tratta di affreschi molto rovinati che tuttavia dovevano in origine essere incorniciati anche da decorazioni a stucco. Tra il materiale di scarto utilizzato per il tamponamento delle absidi avvenuto nel XVII secolo sono stati infatti ritrovati parti di decorazione in stucco e frammenti degli altari.\nTutta la chiesa era anticamente coperta da affreschi, ma le tracce di gran parte delle scene sono minime. Alcuni hanno ipotizzato che il ciclo raffigurasse \"San Gregorio che scrive omelie\" e \"Episodi della vita di Re Davide\", da porre in relazione con la restaurazione imperiale di Carlo Magno stesso. Alcune testimonianze di tali affreschi si sono conservate nella parete nord tuttavia \u00e8 difficile definire il significato iconografico degli episodi raffigurati.\nGli affreschi sono dovuti a due distinte personalit\u00e0, il primo viene detto \"Maestro dei Ritratti\", a cui si devonole raffigurazioni dei due committenti a lato della nicchia centrale e la decorazione della parete settentrionale, ed il secondo detto \"Maestro delle Nicchie\", autore delle immagini delle tre absidi. Questo secondo si caratterizza per i colori vivi e contrastanti, mentre il primo possiede un maggior senso della linea e del volume ed un colore pi\u00f9 chiaro e sfumato. Si tratta in ogni caso di personalit\u00e0 di altissimo livello che, soprattutto per la solenne\nmonumentalit\u00e0 e per l'incisivit\u00e0 della caratterizzazione fisionomica sono con ogni probabilit\u00e0 di estrazione lombarda.\nAltre testimonianze di pitture dell'epoca sono straordinariamente concentrate in questa valle: nella chiesa di San Procolo a Naturno e, sul lato svizzero, nel monastero di San Giovanni nella Val M\u00fcstair.\nCuriosit\u00e0.\nL'affresco carolingio, ormai di natura iconica, nel 2002 \u00e8 servito come logo di un convegno internazionale \"Dio, storia e cultura medievale\", organizzato dall'Accademia austriaca delle scienze a Vienna.\nEsso costituisce anche l'immagine di copertina dell'importante monografia della storica inglese Susan Wood, dedicata al fenomeno della chiesa del primo medioevo europeo, pubblicata a Oxford nel 2009."}
{"id": "1188441", "revid": "22475", "url": "https://it.wikipedia.org/wiki?curid=1188441", "title": "Intoccabili (saggio)", "text": "Intoccabili \u00e8 un libro-inchiesta scritto da Marco Travaglio e Saverio Lodato.\nGli autori trattano il problema di Cosa nostra e delle sue connessioni con la politica, motivo per il quale non \u00e8 mai stata definitivamente sconfitta.\nL'introduzione \u00e8 stata scritta da Paolo Sylos Labini."}
{"id": "1188444", "revid": "135224", "url": "https://it.wikipedia.org/wiki?curid=1188444", "title": "Tapetum lucidum", "text": "Il Tapetum lucidum (dal latino \"tappeto lucido\") \u00e8 uno strato riflettente posto subito dietro, e talvolta all'interno della retina degli occhi di molti vertebrati.\nHa il compito di riflettere la luce verso la retina, aumentando la quantit\u00e0 di luce che pu\u00f2 essere catturata dalla retina stessa. Questo aumenta la capacit\u00e0 visiva in condizioni di bassa luminosit\u00e0.\nSi trova principalmente negli animali notturni con una buona visione al buio come i gatti.\n\u00c8 presente, tra gli altri, in molte specie di ragni, lemuri, squali, carnivori, nel tursiope, nel gufo dagli occhiali, nei felini, nei Canidi e nei Cervidi.\nI primati aplorrini, inclusi gli esseri umani, sono caratterizzati da attivit\u00e0 prevalentemente diurna e sono privi del tapetum lucidum. La sola eccezione nota \u00e8 il genere di scimmie tropicali Aotus, nelle quali \u00e8 presente un tapetum lucidum costituito da fibrille di collagene, privo per\u00f2 dei cristalli di riboflavina presenti invece negli occhi dei primati notturni Strepsirrhini.\nMeccanismo di funzionamento.\nIl \"tapetum lucidum\", che \u00e8 iridescente, riflette la luce secondo i principi dell'interferenza osservata nei film sottili.\n\u00c8 assimilabile a un catarifrangente a sfere trasparenti, che riflette la luce direttamente lungo la direzione di provenienza creando un'interferenza costruttiva con la luce incidente che va ad aumentare la quantit\u00e0 totale di luce che attraversa la retina senza perdere in definizione e contrasto. Nel gatto, il \"tapetum lucidum\" abbassa la soglia della visione a una quantit\u00e0 di luce sei volte inferiore a quella necessaria a un occhio umano. Il tapetum lucidum \u00e8 particolarmente importante nei carnivori notturni (come i felini, i canidi, le iene, le genette, i mustelidi e i procioni) perch\u00e9 permette loro di localizzare le prede nel buio senza farsi notare da esse.\nVarianti.\nSono note quattro varianti anatomiche del \"tapetum lucidum\":"}
{"id": "1188445", "revid": "1305772", "url": "https://it.wikipedia.org/wiki?curid=1188445", "title": "Governo Fillon", "text": "Con l'espressione Governo Fillon ci si pu\u00f2 riferire a due governi della Quinta Repubblica francese:"}
{"id": "1188448", "revid": "767487", "url": "https://it.wikipedia.org/wiki?curid=1188448", "title": "Luis Amaranto Perea", "text": "Possiede il passaporto spagnolo.\nCaratteristiche tecniche.\nDifensore centrale dotato di grande elevazione e specialista nel gioco aereo. Perea \u00e8 anche in possesso di grande velocit\u00e0.\nCarriera.\nClub.\nComincia la sua carriera all'Independiente Medell\u00edn. Nel 2003 si trasferisce al Boca Juniors, con cui vince la Primera Divisi\u00f3n 2003-2004 e la Coppa Intercontinentale 2003. Nel giugno 2004 si trasferisce all'Atl\u00e9tico Madrid. Con l'Atl\u00e9tico Madrid in otto stagioni vince due Europa League, una Supercoppa UEFA e una Coppa Intertoto. Nel 2012 si trasferisce in Messico, al Cruz Azul, con cui vince una CONCACAF Champions League. Al termine della stagione 2013-2014 rimane svincolato.\nNazionale.\nEsordisce in nazionale il 20 novembre 2002, in Honduras-Colombia. Ha partecipato alla CONCACAF Gold Cup 2003, alla Copa Am\u00e9rica nel 2007 e nel 2011. Ha collezionato in totale 72 presenze con la nazionale, senza segnare alcun gol."}
{"id": "1188451", "revid": "73324306", "url": "https://it.wikipedia.org/wiki?curid=1188451", "title": "Venditti", "text": ""}
{"id": "1188454", "revid": "7", "url": "https://it.wikipedia.org/wiki?curid=1188454", "title": "Alfredo D'Andrade", "text": ""}
{"id": "1188459", "revid": "1492679", "url": "https://it.wikipedia.org/wiki?curid=1188459", "title": "Il caso Scafroglia", "text": "Il caso Scafroglia \u00e8 stato un programma televisivo satirico andato in onda su Rai 3 dal 4 novembre al 18 dicembre 2002.\nTrama.\nLa trasmissione si proponeva di far luce su un caso (naturalmente di fantasia) di una persona scomparsa, Mario Scafroglia. L'ipotesi era che l'uomo avesse fatto perdere volontariamente le proprie tracce, il che offriva in ogni puntata nuovi spunti di riflessione per approfondire in chiave satirica temi di attualit\u00e0, politica e costume, nel tentativo di capire i motivi che avevano spinto Scafroglia a fuggire.\nAlla fine dell'ultima puntata, si scopre che Mario Scafroglia altri non \u00e8 che lo stesso presentatore scappato dall'abitazione dell\"uomo con la casa in Abruzzo\", suo fratello, noto al pubblico a casa per essere l'ascoltatore che in ognuna delle ventisette puntate della serie interveniva telefonicamente, per contestare al conduttore prese di posizione che in realt\u00e0 egli travisava a causa di doppi sensi e giochi di parole che lo ingannavano.\nLa trasmissione.\nCorrado Guzzanti, oltre a curare la regia insieme a Igor Skofic e la scrittura con Andrea Salerno, impersonava l'anonimo conduttore del programma, che racchiudeva in s\u00e9 le peggiori caratteristiche del mondo dei media e dello spettacolo: morbosit\u00e0, superficialit\u00e0, disincanto e costante ricerca del sensazionalismo. Ospite fisso era Padre Federico (Marco Marzocca), che incarnava il clich\u00e9 del sacerdote codino e retrogrado, lontano dalla realt\u00e0 e dalla gente comune e alla ricerca di una facile visibilit\u00e0 garantita dalle comparsate televisive. Lo scontro tra il perbenismo del sacerdote e il cinismo sprezzante del conduttore (che lo provoca in continuazione storpiandone il nome, o con frecciate del tipo \u00abIl vero Messia era Elvis\u00bb, \u00abI quattro Vangeli corrispondono ai quattro elementi terra, aria, acqua, fuoco\u00bb, \u00abGli anni della liberazione sessuale, anni oscuri!\u00bb \u00abEh, insomma... C'\u00e8 chi si \u00e8 divertito.\u00bb).\nIl distacco dalla realt\u00e0 di Padre Federico era evidente durante \"L'angolo delle telefonate\": un momento, presente in ogni puntata, nel quale il religioso rispondeva alle chiamate dei giovani che tornavano dalle discoteche (il che, a suo dire, accadrebbe verso le ore 22-23). Intendeva cos\u00ec proporsi come sorta di \"telefono amico\" per cercare di allontanarli dalla perdizione dell'alcol, della droga e delle corse in automobile. Invariabilmente non chiamava nessun giovane, bens\u00ec un solitario telespettatore dall'accento romano (impersonato ancora da Guzzanti): questi protestava vibratamente contro quanto detto durante la trasmissione, cadendo immancabilmente in esilaranti equivoci (per esempio \"dare Grazia a Sofri\", inteso come \"dare a Sofri la direzione della rivista \"Grazia\"\"; \"la citt\u00e0 dello Stato\" anzich\u00e9 \"laicit\u00e0 dello Stato\"; l'arresto del tenore Caruso invece che l'attivista politico omonimo), e coglieva ogni volta l'occasione per parlare di una sua casa in Abruzzo. Nella prima puntata a chiamare era invece una anziana signora, Pinuccia, fan della trasmissione radiofonica dello stesso Padre Federico (sua unica compagnia) che apostrofava sempre con un \"Bravo, quant'\u00e8 bravo!!!\".\nNel corso del programma, il conduttore e padre Federico commentavano le notizie della giornata. Uno degli argomenti su cui Guzzanti concentr\u00f2 di pi\u00f9 la sua attenzione fu l'accertamento in appello del reato di concorso esterno in associazione di tipo mafioso di cui fu riconosciuto colpevole Giulio Andreotti, quando questi ricopriva l'incarico di Presidente del Consiglio. Il talk show era intervallato da sketch dello stesso Guzzanti, basati su personaggi vecchi e nuovi:\nPartecipanti.\nAlla trasmissione partecip\u00f2 anche Caterina Guzzanti in pi\u00f9 ruoli:\nDa segnalare anche le partecipazioni di: Fiorella Mannoia, che invitata per due puntate a parlare di problemi di attualit\u00e0 si ritrova invece vittima di pesanti \"avances\" da parte del conduttore; Antonio Albanese, nei panni di un elettore di centrodestra cocainomane (personaggio i cui tratti riprender\u00e0 in futuro per un suo altro personaggio, Mino Martinelli) e Francesca Reggiani nei panni di Marina Doria, moglie del principe di Savoia."}
{"id": "1188462", "revid": "339392", "url": "https://it.wikipedia.org/wiki?curid=1188462", "title": "Gruppo UniCredit", "text": ""}
{"id": "1188465", "revid": "1573940", "url": "https://it.wikipedia.org/wiki?curid=1188465", "title": "Chiesa di San Procolo (Naturno)", "text": "La chiesa di San Procolo (in tedesco \"St.-Prokulus-Kirche\") si trova a Naturno in provincia di Bolzano. Sorge a circa mezzo chilometro ad est dal centro del paese, in prossimit\u00e0 dell'attuale cimitero.\nL'edificio.\nScavi archeologici, eseguiti tra il 1985 e il 1987, hanno accertato che la chiesa venne fondata sui resti di una casa di et\u00e0 altomedievale, distrutta da un incendio, databile, in base ad un orecchino a cestello, rinvenuto tra le ceneri, al primo quarto del VII secolo.\nL'edificio di culto primitivo venne fondato tra l'VIII e il IX secolo come punto di sosta lungo la Val Venosta che mette in comunicazione la Svizzera con l'Italia.\nGli scavi hanno inoltre messo in luce un cimitero della peste del XVII secolo.\nLa torre campanaria ospita due antiche campane di modeste dimensioni.\nGli affreschi.\nL'opera artistica di maggior pregio \u00e8 il ciclo di affreschi straordinariamente conservato che risale all'epoca carolingia (IX secolo), tra i pi\u00f9 antichi della regione. Vi sono raffigurate scene della vita di San Procolo con tratti arcaici e colori brillanti. Il linearismo bidimensionale ricorda la sintesi di alcuni \"scriptoria\" di miniatura, come Kremsm\u00fcnster e Salisburgo, oppure la scultura longobarda del secolo precedente, come l'altare del Duca Ratchis di Cividale.\nAll'esterno la chiesa presenta un ciclo di affreschi duecenteschi. Oggi sorge isolata dal paese, vicino alla statale.\nIn questa zona alpina sono concentrate la maggior parte delle rarissime pitture parietali carolinge d'Europa: a Malles (chiesa di San Benedetto) e, sul versante svizzero in Val M\u00fcstair (monastero di San Giovanni).\nIl museo.\nDal 2006, un piccolo museo adiacente ospita una mostra continua relativa alla chiesetta, i suoi reperti e la sua storia."}
{"id": "1188467", "revid": "1516566", "url": "https://it.wikipedia.org/wiki?curid=1188467", "title": "Trois-Ponts", "text": "Trois-Ponts (in vallone \"Troes-Ponts\", in tedesco \"Dreibr\u00fccken\") \u00e8 un comune francofono del Belgio, nella Region Vallone nella Provincia di Liegi.\nAl 1\u00ba gennaio 2004, contava una popolazione di 2.422 persone (1.195 uomini e 1.227 donne). La sua superficie \u00e8 di 68,90 chilometri quadrati, per una densit\u00e0 di 35,15 abitanti per chilometro quadrato.\nIl comune \u00e8 situato alla confluenza della Salm e dell'Ambl\u00e8ve. Nelle vicinanze, si trova il paese di Coo e la sua celebre cascata, oltre che il bacino inferiore della centrale idroelettrica. La cascata ed il villaggio si trovano nel territorio di Stavelot, ma il bacino superiore della centrale fa parte del territorio di Trois-Ponts.\nIl paese deve il suo nome al fatto che siano presenti tre ponti che sovrastano tre corsi d'acqua differenti: il primo sull'Ambl\u00e8ve, il secondo sulla Salm ed il terzo sul ruscello del Baleur.\nSezioni del comune.\nBasse-Bodeux, Fosse e Wanne."}
{"id": "1188468", "revid": "61051", "url": "https://it.wikipedia.org/wiki?curid=1188468", "title": "Abbazia di San Giovanni", "text": ""}
{"id": "1188471", "revid": "1154737", "url": "https://it.wikipedia.org/wiki?curid=1188471", "title": "Baia di Bantry", "text": "La baia di Bantry (ing. \"Bantry Bay\"; irl. \"Cuan Baoi / Inbhear na mB\u00e1rc / B\u00e1dh Bheanntraighe\") \u00e8 una delle insenature maggiori della costa occidentale dell'Irlanda, situata nella parte sud-occidentale dell'isola e delimitata dalle due vaste penisole di Beara e Sheep's Head, nelle acque della contea di Cork.\nLa baia \u00e8 lunga circa 35\u00a0km da nord-est a sud-ovest fino all'oceano Atlantico, ed approssimativamente larga dai 3 ai 4\u00a0km all'inizio, mentre circa all'entrata. All'interno contiene alcune isole, ma le uniche di dimensioni considerevoli sono Bere Island e Whiddy Island.\nL'insenatura prende il nome dall'omonimo quanto rinomato centro abitato di Bantry.\nGeografia.\nLa baia \u00e8 un profondo attracco naturale, avente una delle pi\u00f9 lunghe insenature dell'Irlanda del Nord, circondata dalla Beara Peninsula, che separa la baia di Bantry da quella di Kenmare. Il limite meridionale \u00e8 la Penisola della testa di Pecora, che separa Bantry Bay dalla Dunmanus Bay. Le principali isole della baia sono Bere Island e Whiddy Island. Bere Island \u00e8 situata vicino all'ingresso alla baia dal lato settentrionale, presso le rive del villaggio di Curryglass. La citt\u00e0 di Rerrin \u00e8 il maggior insediamento dell'isola. Il villaggio di Ballynakilla \u00e8 anch'esso situato sull'isola. Whiddy Island \u00e8 al capo dell'isola vicino alla costa sud. Si tratta del maggior terminale petrolifero per l'Irlanda, anche grazie alla particolare struttura del porto che \u00e8 apparentemente edificato appositamente per l'ingresso delle grandi petrolifere. Il villaggio di Conoco possiede tuttora un punto d'estrazione, al largo delle sue coste.\nCitt\u00e0 e villaggi attorno alla baia comprendono: Adrigole, Bantry, Ballylickey, Cahermore, Cappanolsha, Castletownbere (Castletown Bearhaven), Curryglass, Foilakill, Gerahies e Glengarriff. Le strade principali che seguono parte della baia comprendono la R572 (parte del \"Ring of Beara\") e la N71. Il golf club di Bantry \u00e8 situato nel capo Nord dell'Isola, affacciato a Whiddy Island. Il Castello di O'Sullivan Beara Dunboy \u00e8 appena oltre il promontorio di Chorcher, mentre il maniero di Puxley si trova a Dunboy.\nStoria.\nLa ribellione del 1798.\nLa citt\u00e0 di Bantry, all'imbocco della baia, \u00e8 associata alla rivolta irlandese del 1798 in quanto luogo dove un iniziale tentativo di sbarco per organizzare una rivolta fu fatto da una flotta Francese, capitanata da Wolfe Tone nel dicembre 1796. La flotta Francese forte di 43 navi che trasportavano 15000 soldati si divisero in gruppi pi\u00f9 piccoli per evitare intercettazioni dalla Flotta Reale con ordine di raggrupparsi nella Baia di Bantry. Il grosso della flotta arriv\u00f2 per tempo, ma molte navi, tra cui la portabandiera \"Fraternit\u00e8\" del Generale Hoche, arrivarono in ritardo. Aspettando il loro arrivo, il tempo si fece avversario e la mancanza del comandante, assieme alla possibilit\u00e0 di essere intrappolati, li fecero decidere di tornare in Francia. In memoria di questi eventi la piazza principale di Bantry porta il nome di \"Wolfe Tone square\".\nBantry Longboat.\n\u00c8 una lancia che fu usata in uno sbarco di ricognizione sul suolo francese durante la seconda guerra mondiale, e poi abbandonata nella Baia di Bantry fino al 1944, quando fu donata al Museo Nazionale Irlandese. Nel 1977 fu prestata all'Istituto Marittimo Irlandese che la espose nel Museo Marittimo Nazionale Irlandese (D\u00f9n Laoghaire) fino al 2003. Al suo posto vi \u00e8 ora un modello in scala. Fu restaurata presso il Museo di Liverpool per un costo totale di \u20ac50,000. Al momento \u00e8 esposta nel Museo Nazionale Irlandese, nelle \"Collins Barracks\", come parte dell'esposizione \"Soldiers and Chiefs\". Sul modello di questa imbarcazione sono state realizzate in vari Paesi le cosiddette Iole di Bantry.\nIl disastro della Betelgeuse.\nL'8 gennaio 1979, 50 persone rimasero uccise quando la \"Betelgeuse\", una petroliera francese che stava scaricando a Whiddy Island, prese fuoco, esplose, e si ruppe in tre pezzi.\nLa baia \u00e8 stata soggetto di numerosi naufragi in questi anni. Nel 1981, mentre era in corso la pulizia del fondale mediante l'utilizzo di un sonar per togliere i pezzi della \"Betelgeuse\", vennero trovati i resti di una fregata francese \"La surveillante\", che affond\u00f2 durante una tempesta al nord di Whiddy Island il 2 gennaio 1797."}
{"id": "1188486", "revid": "1610933", "url": "https://it.wikipedia.org/wiki?curid=1188486", "title": "Prolemure dal naso largo", "text": ""}
{"id": "1188490", "revid": "1573940", "url": "https://it.wikipedia.org/wiki?curid=1188490", "title": "Craseonycteris thonglongyai", "text": "Il pipistrello calabrone o pipistrello farfalla (Craseonycteris thonglongyai ) \u00e8 l'unica specie vivente della famiglia Craseonycteridae e del genere Craseonycteris (), endemico della Thailandia e di Myanmar.\nEtimologia.\nIl termine generico deriva dalla combinazione delle due parole greche \"\u03ba\u03c1\u03b1\u03c3\u03b9\u03c2-\", miscuglio e \"-\u03bd\u03c5\u03c7\u03c4\u03b5\u03c1\u03af\u03c2\", pipistrello, con allusione alla combinazione di caratteri riscontrati in questa forma. L'epiteto specifico invece rende omaggio allo zoologo thailandese Kitti Thonglongya, scomparso prematuramente nel 1974.\nDescrizione.\nDimensioni.\nPipistrello di piccole dimensioni, con la lunghezza della testa e del corpo tra 29 e 33\u00a0mm, la lunghezza dell'avambraccio tra 22 e 26\u00a0mm, la lunghezza del piede tra 5,9 e 6,8\u00a0mm, la lunghezza delle orecchie tra 9 e 12\u00a0mm e un peso fino a 3,2\u00a0g. Si tratta, insieme al mustiolo etrusco, del mammifero vivente pi\u00f9 piccolo al mondo.\nCaratteristiche craniche e dentarie.\nIl cranio \u00e8 delicato e presenta una scatola cranica rigonfia e globulare, la regione post-orbitale \u00e8 relativamente stretta, le arcate zigomatiche sono poco pronunciate. Sono assenti processi post-orbitali o creste sopra-orbitali, mentre la cresta sagittale \u00e8 presente in entrambi i sessi. Il palato \u00e8 corto e largo. Le bolle timpaniche sono grandi. Le ossa pre-mascellari sono in semplice contatto con le parti adiacenti. Gli incisivi superiori sono relativamente grandi, mentre i canini hanno una piccola cuspide basale. Il terzo molare superiore \u00e8 leggermente ridotto.\nSono caratterizzati dalla seguente formula dentaria:\nAspetto.\nIl colore della pelliccia varia dal marrone al bruno-rossastro, i giovani sono pi\u00f9 grigiastri, mentre le parti inferiori sono pi\u00f9 chiare. Le membrane alari, l'uropatagio e le orecchie sono scure. Gli occhi sono piccoli, nascosti quasi completamente nella pelliccia, le orecchie sono molto grandi. Il trago \u00e8 lungo circa la met\u00e0 dell'orecchio stesso, \u00e8 sottile alla base e si allarga fino a raggiungere l'ampiezza massima a circa met\u00e0 della sua lunghezza, dove \u00e8 presente un ispessimento ghiandolare, ricoperto di piccoli peli. L'estremit\u00e0 \u00e8 arrotondata. Il muso ricorda quello dei maiali, leggermente rigonfio intorno alle narici e sul mento. Le narici sono larghe e a forma di mezzaluna, aperte frontalmente. Sono separate da un setto relativamente ampio, che si allarga sopra di esse fino a formare un piccolo cuscinetto. La parte superiore di esso forma una cresta carnosa trasversale. Due solchi superficiali si estendono verso l'alto, partendo dall'angolo superiore di ogni narice, separando in questa maniera la cresta carnosa dalla parte rigonfia situata ai lati del cuscinetto. I rigonfiamenti laterali del muso e del mento sono cosparsi di piccoli peli rigidi. \u00c8 privo di coda, sebbene siano presenti due vertebre caudali. L'uropatagio \u00e8 ben sviluppato, mentre \u00e8 privo del calcar. Dei rigonfiamenti ghiandolari pronunciati sono situati alla base della gola dei maschi. Il pollice \u00e8 relativamente corto, munito di un artiglio sviluppato. I piedi sono lunghi, sottili e snelli. Il pene \u00e8 relativamente grande. La superficie alare \u00e8 estesa, l'estremit\u00e0 alare \u00e8 allungata, caratteristica di forme in grado di effettuare il volo stazionario, il propatagio \u00e8 abbastanza ampio. Il secondo dito della mano ha soltanto un rudimentale osso molto corto. Le femmine hanno un paio di mammelle pettorali e un paio pubico, la cui funzionalit\u00e0 \u00e8 ancora sconosciuta.\nBiologia.\nComportamento.\nSi rifugia in grotte calcaree, particolarmente nelle camere pi\u00f9 interne, in alto formando piccoli gruppi di 10-15 individui, isolati tra loro. Sono presenti due brevi attivit\u00e0 predatorie. La prima di circa 18 minuti intorno al tramonto, mentre la seconda di 30 minuti durante l'alba. Tra i due momenti probabilmente entra in uno stato di torpore. Le incursioni iniziano molto prima in estate che in inverno. Durante la caccia, si pone a 2-5 metri dal suolo, distante dalla vegetazione. Non sembra per\u00f2 raccogliere gli insetti tra le foglie come precedentemente osservato, ma le prede vengono catturate direttamente in volo con il muso piuttosto che con le ali o l'uropatagio. Il volo \u00e8 rapido e fluttuante con molte virate improvvise.\nAlimentazione.\nSi nutre prevalentemente di ditteri, talvolta di imenotteri e pi\u00f9 raramente di psocotteri.\nRiproduzione.\nGli accoppiamenti iniziano durante la stagione secca, in aprile avanzato, per proseguire fino a tutto maggio. Le femmine danno alla luce solitamente un piccolo alla volta. Portano con loro i nascituri nei rifugi, mentre li abbandonano temporaneamente quando escono alla ricerca di cibo.\nDistribuzione e habitat.\nQuesta specie \u00e8 conosciuta soltanto in 35 grotte calcaree nella provincia thailandese di Kanchanaburi e altre 9 nel Myanmar centro-meridionale.\nVive in sistemi di grotte all'interno di foreste sempreverdi secche o decidue, vicino ai fiumi e con distese di cassava o kapok nelle vicinanze dove possono catturare insetti, fino a 500 metri di altitudine. Sembra tollerare il disturbo arrecato dalla presenza umana all'interno delle caverne in cui si rifugia.\nStato di conservazione.\nLa IUCN Red List, considerato che la popolazione \u00e8 composta da meno di 10.000 individui e che in considerazione del declino demografico osservato in Thailandia, potrebbe ridursi di circa il 10% nei prossimi 10 anni, classifica \"C.thonglongyai\" come specie vulnerabile (VU).\nLa Societ\u00e0 Zoologica di Londra, in base ad alcuni criteri evolutivi e demografici, la considera una delle 100 specie di mammiferi a maggior rischio di estinzione."}
{"id": "1188494", "revid": "121462464", "url": "https://it.wikipedia.org/wiki?curid=1188494", "title": "Episodi di 15/Love (prima stagione)", "text": "La prima stagione di \"15/Love\" \u00e8 composta da 26 episodi. In Italia \u00e8 stata trasmessa su Italia 1 a partire dal 27 giugno 2005.\nLa sfida.\nTrama.\nCody Meyers \u00e8 una nuova allieva che, spinta dal padre, che vi lavora come psicologo, decide di entrare alla Cascadia, una famosa accademia di tennis; ma lei non \u00e8 una giocatrice, bens\u00ec un'aspirante giornalista e fotografa. Qui conosce Adena Stiles e Megan O'Connor che la prendono inizialmente in antipatia perch\u00e9 le ha fatte perdere una sfida contro i maschi. Chi le si avvicina subito sono invece Sebastien Dube, un nuovo arrivato come lei, e Rick Geddes, l'emarginato della scuola, che la fa avvicinare al giornalino dove pubblicher\u00e0 un articolo sugli atleti che la metter\u00e0 in una nuova positiva luce. Sebastien e Gary Furlong, detto Squib, si lanciano una sfida a colpi di racchetta che quest'ultimo perder\u00e0 clamorosamente.\nUna piccola grande tennista.\nTrama.\nArriva alla Cascadia la piccola e arrogante campionessa Sunny Capaduca che sembra essere riverita da tutti, Squib per vendicarsi di una sconfitta a tennis decide di pubblicare una foto fatta da Cody in cui lei beve una bibita diversa da quella che sponsorizza. Sebastien e Megan nel frattempo fanno amicizia mentre Sunny ha un crollo ed inizia a perdere delle partite contro i compagni. Megan e Adena, nonostante siano amiche da sempre, litigano perch\u00e9 quest'ultima \u00e8 molto competitiva. Il preside, scoperte le foto, si fa consegnare i negativi che intende tenere per s\u00e9; Squib, Sebastien, Cody e Adena decidono di rubarglieli dal momento che \u00e8 proprio la preoccupazione che questi vengano pubblicati che fa perdere Sunny. Alla fine Megan capisce di essere troppo presa dai suoi obiettivi e di aver tralasciato l'amica e cos\u00ec fa pace con Adena.\nUna cotta costosa.\nTrama.\nViene organizzato un ballo di beneficenza e Sebastien, per non sembrare meno ricco di tutti i suoi compagni di scuola chiede al padre, un semplice addetto alle pulizie, il denaro per parteciparvi. Adena fa notare a Megan che il loro allenatore favorisce sempre Sunny e ritiene lei immeritevole del gruppo in cui lavora; quando se ne rende conto anche lei Meghan decide di ribellarsi. Cody, dopo aver scoperto le umili origini di Sebastien si offre di aiutarlo; questi \u00e8 ossessionato dall'idea di essere deriso per questo motivo e vuole che non si sappia in giro. Alla fine riesce a comprare il biglietto grazie all'aiuto di Sunny che ha una cotta per lui e lo obbliga a passare la serata insieme a lei con lo scontento di Megan.\nIl compleanno di Adena.\nTrama.\n\u00c8 il compleanno di Adena e tutto ci\u00f2 che desidera \u00e8 mangiare un hamburger: Megan chiede aiuto a Sebastien e Squib per portarla al suo ristorante preferito. Squib sta attraversando un momento difficile e non riesce a vincere le partite, Sebastien lo rimprovera dicendogli che non si allena abbastanza anche se in realt\u00e0 questi lo fa ogni giorno di nascosto. La fuga, a cui partecipa anche Cody, non va in modo sperato: infatti si ritrovano bloccati in palestra; qui avranno tutta la notte per conoscersi meglio e divertirsi.\nLa star dell'hockey.\nTrama.\nTutti si allenano in vista della Cascadia Cup, ma vengono distratti dall'arrivo di Justin Powers, una nuova stella dell'hockey; questi \u00e8 subito attratto da Megan e sembra intenzionato a conoscerla. Dopo aver passato un pomeriggio insieme ad allenarsi i due si baciano. Squib e Sebastien litigano a causa del menefreghismo del primo e della seriet\u00e0 del secondo. Trovatosi solo con Justin, Sebastien scopre che sta solo prendendo in giro Megan e quando l'avverte di stare attenta lei se ne va arrabbiata; quando perde l'incontro della Cascadia Cup poi si infuria e litiga anche con Adena. Arrivato il momento dell'incontro fra Sebastien e Squib questi viene spinto da Justin ad usare un tranquillante per aumentare le sue capacit\u00e0, ma lui non cede e vince l'incontro lealmente arrivando alle semifinali; anche Adena avanza nel torneo, ma ha dei problemi con il padre, troppo autoritario. Megan si rende conto che Justin \u00e8 solo un farfallone e si accorge di essere innamorata di Sebastien.\nIl mostro del lago.\nTrama.\nCody \u00e8 stufa di fotografare sempre e solo tennis ed \u00e8 in cerca di nuovi spunti: l'aiuto le arriva da Squib che le propone di fotografare il \"mostro del lago\" per arricchirsi. Arrivato sul posto Squib si mette a pescare e passa cos\u00ec tutto il pomeriggio; al momento di tornare indietro il motore non parte e i due restano bloccati senza contatti con l'esterno. Obbligati a stare insieme i due si conoscono meglio ed alternano momenti di feeling a momenti di litigio; neanche l'improvvisa comparsa di qualcosa che scuote la barca sembra metterli d'accordo. Dopo l'ennesima litigata Cody confessa a Squib di pensarlo spesso e lui la bacia, ma alla fine si fraintendono come al solito e decidono, con il rammarico di entrambi, di far finta che non sia successo nulla.\nLa ragazza di campagna.\nTrama.\nAdena e Megan decidono di dare consigli di moda ad una nuova arrivata, Violet, e di perdere di proposito per far credere a Sunny che sia molto forte; alla fine per\u00f2 la nuova compagna si rivela brava per davvero e lo scherzo inizia a ritorcersi contro di loro che inizieranno a tifare per la bambina. Nel frattempo Sebastien si assenta da suola, facendo credere a tutti di essere ad un incontro diplomatico con il suo ricco padre; questi \u00e8 invece soltanto un cameriere che ha bisogno del suo aiuto per pagare l'affitto. Quando Violet scopre che le ragazze l'hanno aiutata solo per far inglosire Sunny si vendica e diventa quasi insopportabile; vince anche l'incontro con Sunny e sembra davvero la fine dei giorni felici per le nostre protagoniste. In realt\u00e0 per\u00f2 Sunny confida che ha perso di proposito per far notare la \"bravura\" dell'avversaria ad un talent scout di un'altra scuola che le offrir\u00e0 cos\u00ec un posto nell'accademia.\nDoppio misto.\nTrama.\nAlla Cascadia si terr\u00e0 un importante torneo di doppio misto; Squib chiede a Sunny di fare coppia con lui e lei accetta. Sebastien invece vorrebbe chiederlo a Megan, ma non trovando il coraggio decide di giocare con Adena che glielo propone per fare un dispetto all'amica che non si decide a rivelare i suoi sentimenti per lui. Quando dopo l'allenamento lei prova a baciarlo per\u00f2, lui la rifiuta; allora Adena, offesa, fa intendere a Cody che ci sia stato qualcosa. Quando Megan lo viene a sapere tiene il muso all'amica e non le parla, decidendo di non iscriversi al torneo; nel frattempo Squib e Sunny arrivano in finale, ma di certo non grazie al lavoro di squadra: Sunny infatti non lascia fare nulla al compagno. All'incontro decisivo si fronteggiano Squib e Sunny contro Sebastien e Adena: quest'ultima, capito l'errore, finge una distorsione per permettere all'amica di giocare al suo posto.\nIl fascino del campione.\nTrama.\nAlla Cascadia arriva in visita un ex studente ed ora grande campione di tennis, Francois Cochet, per cui Adena e Sebastien hanno un debole; Squib invece \u00e8 preoccupato per le qualificazioni alle regionali: il suo primo incontro lo vedr\u00e0 sfidare un ragazzo prodigio chiamato \"il Muro\"; Cody gli consiglia di parlarne con suo padre, lo psicologo della scuola. L'unico risultato \u00e8 per\u00f2 una lite con Sebastien, che aveva intenzione di aiutarlo, e la decisione di lasciare la scuola. Adena, diventata guida ed allieva di Francois, viene invitata da questi a cena fuori; quando scopre che l'invito era rivolto anche alla sua fidanzata ci resta molto male. Alla fine Squib, superato il momento di crisi, riesce a battere \"il Muro\" che, si scopre, \u00e8 stato l'ultimo avversario di suo fratello Ryan, deceduto proprio durante quella partita per un attacco di cuore.\nSuperstizioni.\nTrama.\nMegan scopre che tutti i suoi amici hanno un oggetto porta-fortuna, soltanto lei non crede in queste superstizioni e per dimostrare a tutti che per vincere conta soltanto la preparazione, ruba di nascosto tutti gli oggetti fortunati. Il giorno dopo per\u00f2 pare che davvero nessuno sappia pi\u00f9 giocare; quando lei decide di restituire ci\u00f2 che ha preso scopre che tutti quanti gli oggetti sono misteriosamente scomparsi dal loro nascondiglio. \u00c8 costretta cos\u00ec a confessare ci\u00f2 che ha fatto agli amici che per superare il problema si rivolgono allo psicologo Meyers. Alla fine, dopo aver fatto credere a Megan di essere completamente incapaci di giocare le confidano di aver preso loro i portafortuna, con l'aiuto di Cody, per farle imparare la lezione.\nAlla conquista di Monique.\nTrama.\nMonique \u00e8 la fisioterapista della scuola: tutti i ragazzi vanno pazzi per lei: Adena e Megan scommettono contro Sebastien che Squib non avr\u00e0 nessuna possibilit\u00e0 con lei. Dopo aver finto malesseri pi\u00f9 volte per farsi curare, senza risultato, durante un allenamento assieme a Cody si provoca una distorsione alla caviglia e finalmente ha la sua possibilit\u00e0. L'unica cosa che otterr\u00e0 per\u00f2 sar\u00e0 il fatto che lei e il suo ex fidanzato si rimettano insieme grazie ai suoi consigli; Sebastien riesce comunque a vincere la scommessa dal momento che Monique si sente in debito con lui.\nL'invenzione di Squib.\nTrama.\nAdena, battuta di nuovo da Sunny, cerca in tutti i modi possibili di sbarazzarsi di lei convincendola a cambiare scuola; quando sta per andarsene per\u00f2 le chiede di restare, ma ormai \u00e8 troppo tardi. Squib \u00e8 alle prese con un compito di scienze e decide di inventare un tipo di racchietta nuovo e molto innovativo; il progetto piace cos\u00ec tanto ch il preside della Cascadia decide di brevettarlo: l'unico problema \u00e8 che Squib ha copiato il progetto da un sito internet, si tratta perci\u00f2 di plagio. Per risolvere entrambe le situazioni decidono di far disputare a Sunny una partita con la racchetta di Squib: fingendo di perdere il match l'esaminatore della nuova scuola si rifiuter\u00e0 di farla entrare e il preside perder\u00e0 ogni interesse per la racchetta; tutto questo \u00e8 possibile grazie a Cody e lei e Squib si riavvicinano di nuovo.\nIl record.\nTrama.\nA scuola arriva un nuovo tennista, Cameron White, che stringe subito amicizia con Cody provocando la gelosia di Squib; Adena invece \u00e8 furiosa dal momento che Megan \u00e8 stata scelta per partecipare ad un torneo europeo e lei no. Anche Sebastien \u00e8 stato scelto e da quando lui non c'\u00e8 Squib non vince pi\u00f9 un incontro. Adena decide di dover rilanciare la sua immagine e chiede a Sunny di aiutarla a battere il record di palleggi con racchetta. Rick, anch'egli intenzionato ad apparire nella rivista dei record decide di sabotare la loro performance, ma senza successo; nel frattempo Cameron sfida Squib per giocarsi il posto nel gruppo A e riesce a vincere. A questo punto l'allenatore da la terribile notizia: l'aereo su cui viaggiavano Megan e Sebastien \u00e8 precipitato e non ci sono superstiti.\nLa vita continua.\nTrama.\nI ragazzi sono sconvolti per la morte dei loro amici: soprattutto Adena, amica di Megan dall'infanzia e Squib, che aveva stretto con Sebastien un rapporto speciale. Quando arriva Tannis McTaggart, la nuova compagna di stanza, Adena va su tutte le furie col preside; anche Squib non \u00e8 contento della provvisoria sistemazione con Rick. Alla fine entrambi riusciranno ad attraversare questa crisi grazie all'aiuto dei nuovi arrivati, Cameron e Tannis.\nIl sorvegliante.\nTrama.\nA scuola rispunta Justin Powers che questa volta punta Tannis, Adena le consiglia di stare alla larga da lui; anche Cameron non vede di buon occhio la cosa dal momento che lei gli piace. Tra i due nasce cos\u00ec una competizione e lei sta al gioco. Nel frattempo qualcuno, per guadagnare un giorno di riposo, smonta la rete dal campo e rende impossibile a chiunque giocare a tennis; riesce anche ad incastrare Rick che viene sospeso dal suo incarico di sorvegliante. Viene sostituito da Sunny e, per sua sfortuna, Squib dovr\u00e0 farle da schiavo ed eseguire ogni suo ordine. Cameron e Justin si lanciano una sfida a tennis, ma finiscono per fare a botte; Justin confessa che \u00e8 stato cacciato dalla squadra di hockey e che ha intenzione di entrare alla Cascadia. Cody nel frattempo confessa a Squib e a Rick di essere stata lei a togliere la rete per poter andare al cinema con il primo senza che ci fosse il secondo a spifferare tutto al preside.\nNata per il jet set.\nTrama.\nAdena \u00e8 stata scelta per un famoso torneo australiano, ma sfortunatamente non potr\u00e0 parteciparvi a causa di uno stiramento al ginocchio; anche Squib \u00e8 in crisi: non riesce a trovare i suoi boxer fortunati e sospetta di tutti. Quando Adena scopre che \u00e8 Tannis la sostituta decide di volerci andare lo stesso e Cameron la sfida in campo facendola rendere conto del fatto che non \u00e8 ancora pronta. Squib invece scopre che a \"rubare\" la sua biancheria era Cameron che si limitava a mettergliela nella cassettiera. Durante il periodo di convalescenza Adena capir\u00e0 di avere una passione per la medicina; Tannis invece vincer\u00e0 il torneo australiano.\nQuestione di look.\nAdena e Tanis perdono la testa per un divo di passaggio, Jimmy Kane, e tentano in tutti i modi di attirare le attenzioni di quest'ultimo, a costo della loro amicizia. Quando si rendono conto che questi \u00e8 decisamente vuoto di personalit\u00e0, Adena e Tanis si uniscono per fargliela pagare. Nel frattempo Cody, lancia una propria marca di vestiario come nuovo hobby, e Squib non perder\u00e0 occasione per ficcanasare.\nUn bravo coach.\nCody e Squib continuano a farsi scherzi per decretare chi sia il pi\u00f9 burlone: Squib le svita la saliera, lancia in aria dei palloncini cui \u00e8 attaccata parte della biancheria intima di Cody. Dal suo canto, Cody tinge di verde i capelli dell'amico e riempie il suo armadietto di palline da tennis. Nel frattempo, il preside Bates annuncia che la scuola ha un nuovo sponsor, la C+C, che fornisce alle giovani promesse della Cascadia attrezzature (racchette, palline) decisamente di alta tecnologia ed anche nuovi capi di vestiario ed accessori per un look nuovo e alla moda per i ragazzi. Il coach Gunnerson, al contrario, prepara un allenamento che in un certo senso torna 'indietro nel tempo': proporr\u00e0, infatti, racchette e palline vecchio stampo, per far capire loro il vero spirito del gioco. I ragazzi non comprendono inizialmente, e sono attratti di gran lunga dalla versione moderna del tennis. Nonostante ci\u00f2, Gunnerson decide comunque di tenere in campo una lezione che coincide con l'arrivo della societ\u00e0 della C+C che consegner\u00e0 le nuove attrezzature. Nessuno per\u00f2 vi partecipa, tranne Adena, che per\u00f2 poco dopo, vede l'amica Tanis con il nuovo look e decide di seguirla. Il coach la capisce e la lascia andare. Egli per\u00f2, ormai sconfortato e non ritenendosi pi\u00f9 idoneo ad insegnare alla Cascadia, si licenzia. I ragazzi a questo punto comprendono che l'obiettivo di Gunnerson era quello di migliorare loro in quanto giocatori, e non di ottimizzare le attrezzature, e cos\u00ec lo acclamano a gran voce, facendo in modo di farlo restare alla Cascadia. Cody e Squib decidono di darsi una tregua e puntano come vittima il preside Bates. La mattina seguente, i ragazzi trovano il campo chiuso, nel mezzo del quale vi \u00e8 il letto della camera del preside Bates, il quale si sveglia e si nasconde dagli sguardi e dalle risa dei ragazzi, domandandosi come sia finito l\u00ec. Cody e Squib si rendono conto che nessuno dei due \u00e8 stato a organizzare la scena. Si comprende, alla fine, che l'autore dello scherzo \u00e8 proprio il coach Gunnerson."}
{"id": "1188495", "revid": "121462466", "url": "https://it.wikipedia.org/wiki?curid=1188495", "title": "Episodi di 15/Love (seconda stagione)", "text": "La seconda stagione di \"15/Love\" \u00e8 composta da 14 episodi. In Italia \u00e8 stata trasmessa su Italia 1 a partire dal 2 agosto 2005."}
{"id": "1188496", "revid": "121462468", "url": "https://it.wikipedia.org/wiki?curid=1188496", "title": "Episodi di 15/Love (terza stagione)", "text": "La terza stagione di \"15/Love\" \u00e8 composta da 14 episodi. In Italia \u00e8 stata trasmessa su Italia 1 a partire dal 31 luglio 2007.\nQualcosa \u00e8 cambiato.\nTrama.\nSquib torna alla cascadia dopo essersi fatto male durante una partita tra i professionisti. Ogni cosa \u00e8 cambiata, Cameron se ne \u00e8 andato, e cos\u00ec anche Tanis; Cody \u00e8 fidanzata con Nate e Nate ha ricominciato a giocare a tennis; Adena \u00e8 super impegnata e l'unica persona rimasta \"normale\" \u00e8 Rick. Squib tenta di riportate tutto alla normalit\u00e0 ma sar\u00e0 un lavoro arduo.\nTroppa sintonia.\nTrama.\nNate e Cody si rivelano essere perfettamente uguali. Pensano le stesse cose, fanno le stesse cose, organizzano sorprese l'uno per l'altra allo stesso modo e si scambiano gli stessi regali. Nate pensa che sia una cosa fantastica ma Cody pensa invece che forse sono un po' troppo simili. Cassidy \u00e8 stufa di sentire sempre parlare di relazioni cos\u00ec decide di andare dall'unica persona che pensa ad altro: Rick che le propone di giocare a Rickopoli. Squib spera di poter tenere la stanza tutta per s\u00e9 per l'intero anno, ma il preside Bates gli assegna Nate come compagno di stanza. \nIl rubacuori.\nTrama.\nAlla Cascadia sembrano essere tutti costantemente innamorati. Sunny afferma di aver perso una partita perch\u00e9 malata e forse lo \u00e8 veramente ma solo Adena pu\u00f2 aiutarla. Cassidy diffonde pettegolezzi riguardo a Jesse ma dopo qualche tempo sembrano ritorcesi su di lei. Solo allora capisce di aver commesso un errore e di dover chiarire il passato.\nIl grande chef.\nTrama.\nAdena si \u00e8 presa una cotta per l'allenatore ma grazie all'aiuto di Cassidy e del coach stesso, riuscir\u00e0 a superarla. Squib pensa di essere migliore della donna addetta alla mensa della scuola cos\u00ec il preside Bates gli affida il compito della donna sotto la supervisione di Rick. Rick cucina e Squib si prende il merito. Poich\u00e9 il cibo \u00e8 buono, il preside Bates assegna a Squib la preparazione di un'importanza cena per degli sponsor ma Rick se ne \u00e8 andato. Come far\u00e0 a cucinare ora?\nLa commedia.\nTrama.\nSunny \u00e8 da sempre destinata ad essere una star ma forse non come attrice. Cos\u00ec non riesce ad ottenere una parte nella commedia scritta da Nate. Nessuno eccetto Cody sa che la commedia \u00e8 stata scritta da Nate finch\u00e9 non arriva una soffiata a Bates che disapprova totalmente che il figlio si dia alla scrittura. \nLa seduttrice.\nTrama.\nIl pi\u00f9 importante cliente del giornale dove lavora Cody vuole che la ragazza diventi il nuovo volto del tennis, una nuova modella. Ma Adena disapprova la decisione di Cody di accettare poich\u00e9 fino ad allora la ragazza non si \u00e8 mai dimostrata una tennista e a volte li ha snobbati. La fidanzata del Coach Brock tenta di sedurre Jesse, ma... perch\u00e9? \nViaggio in pullman.\nTrama.\nAdena, Squib, Cassidy, Jesse e Rick si devono recare ad un torneo in pullman (12 ore di viaggio!) Cody li accompagna per poter scrivere un articolo sul torneo per il giornale. Jesse fa impazzire Rick, Sunny (che si reca al torneo in limousine) infastidisce Adena e per qualche ragione Cody non scrive quello che realmente i compagni rilasciano nelle interviste. Cody e SQuib sul pullman si baciano, ma solo dopo essersi promessi che quello che sarebbe successo sul pullman sarebbe rimasto sul pullman. \nRivalit\u00e0 e amicizia.\nTrama.\nAdena e la Dr. Alba sono diventate migliori amiche. Si confidano ogni cosa, fanno shopping insieme e parlano di ragazzi. Cody si trova cos\u00ec ignorata dall'amica e sommersa dal lavoro. Jesse prende della droga per avere una possibilit\u00e0 di vincere contro Squib, ma l'amico lo scopre e cerca di aiutarlo a farlo uscire da quella che ormai \u00e8 diventata una dipendenza, ricordando di aver perso un fratello proprio a causa di quelle pastiglie. \nIndagini a tutto campo.\nTrama.\nQuando la preziosa scultura di cristallo della Cascadia viene trovata rotta, Bates automaticamente incolpa Squib. Ora il ragazzo, trasformatosi in detective, ha 24 ore per scoprire la verit\u00e0 sulla storia.\nAlla conquista di Cassidy.\nTrama.\nAdena e Squib aiutano Jesse e Rick a far breccia nel cuore di Cassidy. Ma di chi sar\u00e0 realmente innamorata la ragazza? Nel frattempo in tutto il campus manca l'acqua calda. Squib e Cody trovano una soluzione al problema.\nSunny punk.\nTrama.\nIl padre di Adena arriva alla Cascadia per evitare che la figlia continui a lavorare come fisioterapista. Ma Adena decide di richiedere una borsa di studio per poter continuare i suoi studi da fisioterapista e lasciare il tennis. Squib, Rick e Cassidy decidono di aiutare Sunny ad uscire dalla sua nuova fase \"punk\". Una volta tornata normale, i tre ragazzi scoprono che Sunny non li vuole lasciare soli.\nTecniche di seduzione.\nTrama.\nSquib non \u00e8 stato scelto a rappresentare la Foss Boss. Cody \u00e8 sempre pi\u00f9 occupata per il lavoro e l'organizzazione del torneo di beneficenza in memoria di Megan e Sebastien. Jesse non ha idea di cosa fare con Adena e Cassidy \u00e8 arrabbiata con Rick perch\u00e9 il ragazzo non le ha chiesto scusa dopo una scenata di gelosia. Intanto Violet, la testimone scelta dalla Foss Boss, sfida Squib in una partita di tennis, e gli rivela di essere innamorata di lui. Squib sta per andarsene, quando la ragazza lo \"accusa\" di essere prevedibile in tutto; Squib si gira e la bacia, per farle capire che non era cos\u00ec. Tutto questo davanti agli occhi di Cody (ma Squib non si \u00e8 accorto della sua presenza), accorsa l\u00ec in cerca di Squib.\nIl torneo di beneficenza.\nTrama.\nViolet, il nuovo volto della Foss Boss, e Squib sono insieme ma Cody \u00e8 decisa a riconquistare il ragazzo. Quando finalmente lo sta per fare, Squib le dice che loro non possono stare insieme. L'unico modo per far allontanare Violet da Squib \u00e8 sconfiggerla e l'unica iscritta al torneo in grado di farlo \u00e8 Cassidy. Cassidy per\u00f2 perde l'incontro cos\u00ec Adena chiama Tanis che si presenta ben felice di tornare per una volta alla Cascadia. Ma Violet, grazie agli aiuti di Squib riguardo ai punti deboli di Tanis, vince anche questa volta. Poich\u00e9 Adena si \u00e8 ritirata, pu\u00f2 giocare al suo posto un'altra ragazza e cos\u00ec entra in campo Sunny (che sarebbe troppo piccola ma \u00e8 una sostituta quindi pu\u00f2 partecipare). Prima di iniziare Sunny prende uno strappo alla schiena (che si riveler\u00e0 essere finto, causato per far tornare Adena a giocare). Adena decide cos\u00ec di sfidare Violet e riesce a vincere la partita giocando con la racchetta di Megan. Durante il \"cocktail gala\" Adena annuncia a Jesse di essere entrata nel girone dei professionisti; Jesse ringrazia Sunny per aver finto lo strappo alla schiena e aver fatto cos\u00ec tornare Adena a giocare a tennis; Rick annuncia di aver venduto il brevetto del suo gioco, Rickopoli, per un sacco di soldi e Squib e Cody tornano finalmente insieme."}
{"id": "1188506", "revid": "88353712", "url": "https://it.wikipedia.org/wiki?curid=1188506", "title": "Tripanosomiasi (veterinaria)", "text": "La Tripanosomiasi, in veterinaria, \u00e8 una malattia tropicale diffusa nelle regioni tropicali e dovuta a diverse specie di protozoi flagellati, parassiti del genere \"Trypanosoma\", a seconda della specie animale.\nSuddivisione.\nLa suddivisione dei Trypanosomi e, conseguentemente, delle patologie da essi provocate, si basa sulla modalit\u00e0 di trasmissione.\nCon l'eccezione di \"Trypanosoma equiperdum\", agente eziologico della durina negli equidi, tutti gli altri Trypanosomi hanno come vettori degli artopodi, nei quali si possono trasmettere secondo due modalit\u00e0.\nSalivaria.\nQuasi tutte le specie appartenenti a questo raggruppamento sono trasmesse per via ciclica da mosche \"tse-tse\" del genere \"Glossina\".\nSono distribuite esclusivamente nell'Africa subsahariana e pu\u00f2 precludere l'allevamento del bestiame nelle zone dove il vettore sia massivamente presente, rappresentando comunque un grave problema in tutta l'area.\nOspiti.\nTutto il bestiame domestico, in particolare il bovino, ma anche specie selvatiche come facocero e antilope.\nVettore.\nVarie specie del genere \"Glossina\", fra le quali \"Glossina morsitans\" \u00e8 la pi\u00f9 diffusa.\nLocalizzazione.\nPrincipalmente nel circolo sanguigno, \"Trypanosoma brucei\" anche in miocardio, sistema nervoso centrale, apparato riproduttivo.\nDistribuzione.\nAfrica subsahariana tra le latitudini 14\u00b0N e 29\u00b0S\nIdentificazione.\nProtozoi allungati fusiformi di lunghezza compresa fra 8 e 39 \u00b5m, con un flagello che decorre dal polo posteriore a quello anteriore della cellula e lungo il quale si nota il decorso della cosiddetta membrana ondulante."}
{"id": "1188507", "revid": "226458", "url": "https://it.wikipedia.org/wiki?curid=1188507", "title": "Integrated Vulnerability Assessments", "text": "IVA (acronimo di Integrated Vulnerability Assessments ovvero Valutazione della Vulnerabilit\u00e0 Integrata) \u00e8 un metodo ideato dalle forze militari statunitensi che permette di analizzare e risolvere le vulnerabilit\u00e0 pi\u00f9 grosse presenti in un sistema.\nSupplementare a IVA \u00e8 CARVER (acronimo di \"Criticality, Accessibility, Recuperability, Vulnerability, Effect e Recognizability\"), un metodo analitico di difesa militare ideato ed utilizzato anch'esso unicamente dai servizi militari degli Stati Uniti per l'esame e l'accertamento quantitativo e qualitativo delle vulnerabilit\u00e0. \nCARVER permette di esaminare le relazioni tra i possibili bersagli e l'eventuale protezione, \u00e8 quindi basato su metodologie offensive e difensive; si distingue per un approccio metodico e pratico che identifica i beni pi\u00f9 sensibili ad un eventuale attacco di un avversario, ed \u00e8 basato su questi fattori chiave:"}
{"id": "1188509", "revid": "124900374", "url": "https://it.wikipedia.org/wiki?curid=1188509", "title": "Giorgio Gorgone", "text": "Carriera.\nGiocatore.\nGorgone inizia ad essere aggregato in una prima squadra di calcio nel 1994, alla , squadra di Roma militante in Serie C1. Gioca per 4 stagioni. In particolare, nella prima viene convocato nella gara di Coppa Italia 1994-1995 contro l', terminata 0-3 per i nerazzurri, mentre nella quarta e ultima contribuisce alla salvezza dopo i play-out, disputati contro la . \nViene poi ingaggiato dalla , militante in Serie B, massima categoria raggiunta nella propria carriera e categoria nel quale esordir\u00e0 ininterrottamente, dalla stagione 1998-1999. Al termine di quella stessa annata passa all', neopromosso in cadetteria per la prima volta, in cui non riesce ad evitare la retrocessione; seguono delle esperienze al , con cui ottiene una promozione in Serie A nel 2000-2001, al Cagliari e al , con il quale retrocede nuovamente nel 2003-2004, anche se poi il club sar\u00e0 ripescato. \nNel 2004 viene ingaggiato dal , neoretrocesso tra i cadetti, arrivando sino al 3\u00ba posto finale, sfiorando la promozione e perdendo ai play-off nel campionato 2004-2005, al cui termine vedr\u00e0 la societ\u00e0 umbra non iscriversi per l'annata successiva e fallire.\nNel 2005, svincolato, approda alla , sempre in Serie B, rimanendovi per 6 anni, il penultimo terminato con la retrocessione, salvo poi il ripescaggio al posto dell', e l'ultimo chiuso nuovamente con una discesa e con la decisione di ritirarsi ufficialmente dal calcio giocato.\nIn carriera ha totalizzato 273 presenze nel campionato cadetto, segnando 6 reti.\nAllenatore.\nInizia la carriera di allenatore rimanendo sempre alla Triestina, venendo inserito nei quadri tecnici della squadra e allenando la formazione Berretti.\nNell'estate del 2012 entra nello staff di Roberto Stellone, reduce anch'egli da un'esperienza con la Berretti, in qualit\u00e0 di tecnico in seconda, e viene poi ingaggiato al . In quattro anni ottiene due promozioni, dalla Lega Pro Prima Divisione alla Serie B e dalla Serie B alla Serie A. Nel 2016, dopo le dimissioni dell'allenatore Stellone, lascia la societ\u00e0 laziale.\nSempre nello stesso anno passa successivamente al , venendo sollevato dall'incarico dopo l'esonero del suo primo tecnico. \nDopo quasi due anni, sempre vice di Roberto Stellone, viene ingaggiato al . Lascia la squadra siciliana a fine campionato, salvo poi essere richiamato all'inizio di quello successivo."}
{"id": "1188510", "revid": "123006288", "url": "https://it.wikipedia.org/wiki?curid=1188510", "title": "Baia di Dublino", "text": "La baia di Dublino (inglese \"Dublin Bay\") \u00e8 una delle baie principali della costa dell'isola d'Irlanda, ed \u00e8 situata proprio davanti alla capitale della Repubblica d'Irlanda, Dublino.\nGeografia.\nL'insenatura \u00e8 un grosso delta che rientra nella costa orientale irlandese e, sebbene prenda il nome dalla nota citt\u00e0, l'agglomerato urbano della capitale non vi si affaccia direttamente, bens\u00ec i suoi vari sobborghi costieri una volta considerati tutt'uno ma oggi parte di altre amministrazioni, fra i pi\u00f9 famosi Howth, Clontarf, D\u00fan Laoghaire e Blackrock.\nLa baia \u00e8 larga circa 10\u00a0km in longitudine e lunga 7\u00a0km se si considera anche il centro di Dublino, estendendosi da Howth Head a nord fino a Dalkey Point (vicino D\u00fan Laoghaire) a sud. All'interno contiene l'isolotto artificiale di Bull Island (pi\u00f9 precisamente North Bull Island), situata nell'angolo nord-occidentale dell'insenatura e conosciuta per una spiaggia sabbiosa di 5\u00a0km, Dollymount Strand, oggi riserva naturale di importanza internazionale.\nMorfologicamente la baia di Dublino \u00e8 un'estensione nel mar d'Irlanda della foce del fiume Liffey e, indirettamente, del ben pi\u00f9 piccolo fiume Dodder che si congiunge nella citt\u00e0 di Dublino (da qui l'antico \"Dubh Linn\" che significa \"stagno nero\"), cos\u00ec come dal fiume Tolka e altri torrenti minori.\nStoria.\nLa baia di Dublino, essendo spesso poco profonda e con molte secche e varie sporgenze rocciose, \u00e8 stata teatro di vari naufragi, specialmente con vento da est. Fino ai tempi recenti, molte imbarcazioni ed i loro passeggeri trovarono la rovina sulla costa della baia, a meno d'un chilometro dalla costa.\n501 soldati e marinai, su un totale di 680 a bordo, rimasero uccisi quando il battello a vapore \"RMS \"Leinster\"\" fu affondato, con due colpi, dai sottomarini tedeschi della \"U-123\" il 10 ottobre 1918. I resti della nave giacciono a 33 metri di profondit\u00e0 alle coordinate .\nNel 1972 la Dublin Port and Docks Board propose di costruire una raffineria per il petrolio grezzo all'imbocco della baia. La costruzione fu contestata e trov\u00f2 l'opposizione di moltissimi ambientalisti, tra cui il consigliere di Dublino Se\u00e1n D. Loftus, preoccupati per un serio rischio di alto inquintamento. Loftus, durante la lunga campagna di proteste, cambi\u00f2 addirittura il suo nome in \"Se\u00e1n Dublin Bay Loftus\", concorrendovi alle elezioni per il D\u00e1il. Sebbene non venne eletto, riusc\u00ec nell'intento di promuovere il punto di vista degli ambientalisti e la proposta fu abbandonata dal Ministro del Governo Locale, James Tully. Lo stesso Loftus ha protestato nel 2002 per la costruzione del Dublin Port.\nCultura.\nJames Joyce ambient\u00f2 praticamente tutta l'azione della sua novella \"Ulisse\" intorno alla baia da Forty Foot, dove Buck Mulligan si lavava la mattina di Bloomsday, fino ad Howth, dove Mr Bloom fece l'amore con la sua Molly sotto il rododendro.\nLa baia \u00e8 stata, inoltre, scelta come sineddoche nella canzone-inno per l'Irlanda unita di rugby \"Ireland's Call\", a rappresentare una delle quattro province dell'isola d'Irlanda, il Leinster."}
{"id": "1188524", "revid": "76963", "url": "https://it.wikipedia.org/wiki?curid=1188524", "title": "Carrie Henn", "text": "Biografia.\nFiglia di un ufficiale dell'esercito degli Stati Uniti, Christopher Henn, all'et\u00e0 di 10 anni ha esordito come attrice bambina nel film \"Aliens - Scontro finale\" nel ruolo di \"Newt\", la ragazzina sotto la protezione della protagonista \"Ellen Ripley\" (ruolo interpretato da Sigourney Weaver con la quale ha mantenuto negli anni un rapporto epistolare). Secondo il direttore del casting, il suo personaggio fu il pi\u00f9 difficile per quanto riguardasse la scelta dell'attore: diversi scolari delle elementari parteciparono alle audizioni, ma molti di loro avevano gi\u00e0 partecipato a spot pubblicitari ed erano soliti sorridere dopo aver recitato le loro battute. Ci\u00f2 non andava incontro ai desideri della produzione che lo ritenevano inadatto all'atmosfera del film. Henn, il cui padre era dislocato in una base militare vicino al set del film, fu scelta fra 500 bambini anche se non aveva precedenti esperienze di recitazione.\nPer quell'unica partecipazione, nel 1986 ha vinto il \"Saturn Award\" per la \"Miglior performance di un giovane attore\" e nello stesso anno, \u00e8 stata nominata per lo \"Young Artist Awards\" per le prestazioni eccezionali da una giovane attrice, nel sostenere il ruolo in un film comico, fantasy o drammatico. Infine, nel 2003 ha ricevuto una nomination al \"DVD Exclusive Award\" per i suoi commenti nel cofanetto \"Alien - Quadrilogia\".\nSarebbe dovuta tornare alla recitazione per il film \"Triborn\", ma la Fox chiuse il progetto prima dell'inizio della produzione.\nVita privata.\nDopo \"Aliens\" non ha pi\u00f9 recitato in film o serie televisive e fa l'insegnante. Dal 2 luglio 2005 \u00e8 sposata con Nathan Kutcher, con cui ha avuto un figlio. "}
{"id": "1188528", "revid": "1543377", "url": "https://it.wikipedia.org/wiki?curid=1188528", "title": "SORAS", "text": "Soap Opera Rapid Aging Syndrome, comunemente abbreviato SORAS, significa letteralmente \"Sindrome del rapido invecchiamento (di un personaggio) in una soap opera\". \nIl SORAS \u00e8 prevalentemente applicato nelle soap opere e raramente nelle serie televisive; \u00e8 utilizzato allo scopo di far crescere rapidamente un personaggio (un neonato, un bambino, un adolescente), affinch\u00e9 possa diventare parte integrante della trama della soap. Il SORAS \u00e8 spesso favorito dal cambio dell'attore che interpreta un determinato personaggio, e in questo caso prima dell'entrata in scena del nuovo attore, il personaggio \u00e8 assente dalla soap affinch\u00e9 il pubblico noti in misura minore la differenza d'et\u00e0.\nIl termine SORAS fu coniato per la prima volta dall'editore del settimanale statunitense \"Soap Opera Weekly\", negli anni '90.\nIl SORAS \u00e8 diffuso principalmente nelle produzioni americane, ma anche in quelle britanniche e sudcoreane e, , si sta diffondendo in quelle australiane.\nIn alcuni casi si ha il 'deSORAS', il processo inverso; con il deSORAS, dopo il cambio di attore, il personaggio ha un'et\u00e0 inferiore rispetto a quella che aveva in precedenza. Un esempio pu\u00f2 essere quello delle gemelle Phoebe e Steffy Forrester, due personaggi della soap opera \"Beautiful\", le quali sono andate pi\u00f9 volte incontro al SORAS, tuttavia, in un caso, hanno \"perso\" due anni, in quanto in un primo momento avevano 14 anni, ma dopo la sostituzione delle attrici che le interpretavano precedentemente, tornarono ad essere pre-adolescenti (12 anni circa).\nNel film \"\", il regista Michael J. Bassett ha inavvertitamente applicato il SORAS per la protagonista Sharon da Silva; il film \u00e8 ambientato 6 anni dopo la pellicola che l'ha preceduto, eppure Sharon (che vive sotto il falso nome di Heather Mason) \u00e8 passata dall'avere 9 anni ad averne gi\u00e0 compiuti 18."}
{"id": "1188532", "revid": "1442080", "url": "https://it.wikipedia.org/wiki?curid=1188532", "title": "Battaglia di Piacenza (271)", "text": "La battaglia di Piacenza fu combattuta nel gennaio 271 tra l'esercito romano guidato dall'imperatore Aureliano e gli Alemanni che erano penetrati fino alla Pianura padana nel corso di una scorreria: lo scontro risult\u00f2 in una vittoria alemanna.\nAntefatto.\nL'imperatore romano Aureliano si trovava lontano dall'Italia con l'esercito, a controllare l'evacuazione dei Vandali dal territorio imperiale dopo una vittoriosa campagna, quando gli Iutungi, una trib\u00f9 degli Alamanni, decise di approfittare dell'assenza di forze a difesa dell'impero per saccheggiarlo: penetrarono allora nella Rezia, giungendo fino al lago di Costanza. Aureliano ripieg\u00f2 immediatamente a difesa del cuore del suo impero e raggiunse gli Iutungi che erano penetrati nella pianura padana presso \"Placentia\" (Piacenza), che avevano appena saccheggiato e bruciato.\nBattaglia.\nAl crepuscolo, nei pressi di una area boscosa vicino \"Placentia\", gli uomini di Aureliano, che avevano marciato ininterrottamente dai Balcani, caddero in una imboscata degli Iutungi e subirono perdite notevoli. Ecco come la racconta la \"Historia Augusta\":\nConseguenze.\nLa notizia della disfatta raggiunse rapidamente Roma: il panico che si cre\u00f2 in citt\u00e0 fu ulteriormente aumentato quando si seppe che gli Alemanni si stavano dirigendo direttamente sulla Citt\u00e0 Eterna; vennero consultati i Libri Sibillini e fatti sacrifici agli dei per la protezione della citt\u00e0, non difesa da alcun esercito. Il sacco di Roma ad opera degli Alemanni fu evitato grazie alle due vittorie conseguite da Aureliano nella battaglia di Fano e in quella di Pavia."}
{"id": "1188536", "revid": "339392", "url": "https://it.wikipedia.org/wiki?curid=1188536", "title": "Quien sabe", "text": ""}
{"id": "1188537", "revid": "1305772", "url": "https://it.wikipedia.org/wiki?curid=1188537", "title": "Mania", "text": "In psichiatria e psicologia clinica la mania \u00e8 una condizione psicopatologica caratterizzata da uno stato di eccitazione che coinvolge pi\u00f9 sfere della personalit\u00e0.\nPi\u00f9 frequentemente costituisce una fase del disturbo bipolare, caratterizzato dall'alternarsi di fasi depressive e maniacali. Sintomi maniacali si possono riscontrare anche in altre patologie mentali (es. schizofrenia) o in conseguenza all'utilizzo di alcol e droghe.\nNel senso comune il termine \"mania\" \u00e8 invece utilizzato per indicare idee e/o comportamenti ossessivi presenti in altre psicopatologie, come il disturbo o nevrosi ossessiva-compulsiva.\nDescrizione.\nLa parola \"mania\" deriva direttamente dalla parola greca \"\u03bc\u03b1\u03bd\u03b9\u03b1\" (mania) che significa mania, pazzia e follia.\nPossono essere presenti le seguenti condizioni:\nNel disturbo bipolare si possono riscontrare pi\u00f9 episodi; la frequenza delle fasi maniacali dipende dal decorso che pu\u00f2 variare a seconda dei casi. Per il disturbo bipolare 1 si parla di una media di 4 episodi (sia maniacali che depressivi maggiori) in 10 anni dal momento dell'esordio. \nNegli episodi maniacali pi\u00f9 acuti pu\u00f2 rendersi necessario il ricovero del paziente, per tutelarlo e per praticare nel modo migliore una terapia adeguata.\nInterpretazione psichiatrica.\nKarl Jaspers ne d\u00e0 il seguente quadro psicopatologico: \nLa mania \u00e8 stata studiata in ambito fenomenologico da Ludwig Binswanger che ne ha colto il nucleo essenziale in una destrutturazione delle temporalit\u00e0, per cui al maniaco \u00e8 concesso di vivere solo in un assoluto presente senza passato e senza futuro. Questo modo di temporalizzarsi produce una frammentazione che rende impossibile la costruzione di una storia interiore a cui fare riferimento per poter rispondere del proprio passato e per potersi anticipare nel futuro. Ci\u00f2 spiega la facilit\u00e0 con cui il maniaco intraprende iniziative che poi non porta a termine, produce idee che poi non segue, perch\u00e9 mancano i legami che radicano tutte le idee nel passato e le proiettano nel futuro. Da qui la libert\u00e0 di una spensieratezza sfrenata, in quella assoluta mancanza di riguardi per s\u00e9 e per gli altri in cui si esprime la sua iperattivit\u00e0 esuberante fino all'esaltazione, quasi sempre accompagnata dalla superficialit\u00e0 del suo umore non offuscato n\u00e9 oppresso da alcuna problematica.\nLa volubilit\u00e0 del maniaco, la sua discontinuit\u00e0, la sua distraibilit\u00e0 mostrano la sua incapacit\u00e0 a relazionare s\u00e9 e gli altri al contesto in cui ciascuno \u00e8 inserito o a cui rimanda. Questo difetto di rappresentazione fa s\u00ec che il maniaco percepisca non solo il tempo come pi\u00f9 corto, ma anche lo spazio pi\u00f9 piccolo. Questo spiega le sue manifestazioni di grandezza tipiche di chi ha l'impressione che tutto sia a portata di mano, il suo enorme bisogno di spazio che si rivela nella scrittura a grandi lettere, il suo incedere franco e sicuro, tipico di chi non ha ritegno perch\u00e9 non conosce limiti, il suo vociare e il suo esagerato gesticolare come se con la sua corporale presenza volesse testimoniarsi in tutto lo spazio, senza quell'opportuno distanziamento dalle cose che, divenute troppo vicine, troppo a portata di mano, tendono a omogeneizzarsi e perdere il loro rilievo significativo, fino a quel livello che le rende intercambiabili. Nell'atteggiamento maniacale si assiste inoltre a una prevalenza dell'estensivo sull'intensivo, dell'apertura, della scoperta, della dilatazione sulla profondit\u00e0, sul radicamento, sulla carica di senso, per cui gli uomini vengono trattati come cose sotto l'esclusivo profilo della funzionalit\u00e0 e strumentalit\u00e0 che non consente di incontrare mai qualcuno, bens\u00ec un \"qualsiasi-tutto-nessuno\".\nAllo stile d'esistenza maniacale, dove la saltuariet\u00e0 del frammento ha soppresso ogni continuit\u00e0 biografica e ha reso impossibile rintracciare, nell'isolamento dei vari momenti, il senso unitario di una biografia, \u00e8 spesso sottesa una depressione. Come scrive G. Jervis: \nUna forma intermedia del disturbo maniacale \u00e8 l'ipomania, che identifica una sindrome maniacale di lieve entit\u00e0 con assenza di sintomi psicotici. Talvolta l'ipomania \u00e8 la fase in cui il talento artistico vede la sua massima espressione..\nNella filosofia platonica.\nPlatone distinse la malattia della ragione dalla capacit\u00e0 di controllare liberamente l'entrata e l'uscita di uno stato di \"trance\" e di possessione, ei quali furono partecipi all'oracolo di Delfi e la Sibilla Cumana.\nPlatone identific\u00f2 le principali sorgenti dell'ispirazione e dell'originali artistica nella mania e nell'entusiasmo, inteso etimologicamente come lo stato di possessione o di comunicazione con un'entit\u00e0 spirituale disincarnata ed extracorporea. Il posseduto da Dio o da uno spirito (in greco antico: \"catecomenos\") \u00e8 un eletto iniziato alle forme pi\u00f9 alte dell'arte. Secondo il filosofo greco, l'artista non deve limitarsi alla tecnica poetica e a un impegnativo lavoro di limatura che utopisticamente dovrebbe porsi al servizio della verit\u00e0, bens\u00ec \u00e8 chiamato anche a ricercare altrove la fonte della propria produzione artistica.\nNel dialogo dello \"Ione\", la mania \u00e8 descritta come un vero e proprio stato di delirio medianico allucinatorio durante il quale viene a cadere la presenza dell'Io a s\u00e9 stesso, altrimenti detta coscienza. La follia causa il suo contrario, il disvelamento di verit\u00e0 pi\u00f9 profonde e recondite, talora divine trasferite all'uomo sacro e invasato, che finiscono con l'essere travasate nell'opera d'arte, addirittura assumendo un'utilit\u00e0 terapeutica, catartica e sociale. Secondo Platone, delirio entusiastico realizzerebbe l'artista pi\u00f9 della stessa anima razionale e del controllo degli impulsi emotivi al di sotto di una rigida tecnica, perfino perfezionando l'artista nel servizio della verit\u00e0 e del bene singolare e della \"polis\".\nNel \"Fedro\" distingue quattro tipologie di mania, ispirate da altrettante divinit\u00e0 olimpiche:\nLa voce demonica propone a Socrate di riparare le offese a Eros con una palinodia, ma questi rifiuta."}
{"id": "1188540", "revid": "117440", "url": "https://it.wikipedia.org/wiki?curid=1188540", "title": "Piper Perabo", "text": "Biografia.\nNata in Texas, Piper Perabo \u00e8 figlia di George William Perabo, un docente statunitense di lontane origini italiane e tedesche che insegnava letteratura presso l'Ocean County College, e di Mary Charlotte Ulland, una fisioterapista statunitense di origini norvegesi. Chiamata Piper in onore dell'attrice Piper Laurie, studia presso la Toms River High School North, e successivamente si laurea presso l'Ohio University. Dopo la laurea si trasferisce a New York, dove inizia a lavorare in teatro. Dopo alcuni film minori, ottiene il primo ingaggio di una certa importanza nella pellicola \"Le avventure di Rocky e Bullwinkle\", interpretata da Robert De Niro.\nNel 2000 interpreta il ruolo che l'ha resa pi\u00f9 celebre, quello di Violet ne \"Le ragazze del Coyote Ugly\", seguito dal film \"L'altra met\u00e0 dell'amore\", pellicola a tematica lesbica che affronter\u00e0 nuovamente, ma stavolta con toni non pi\u00f9 cupi e drammatici, anche in \"Imagine Me &amp; You\". Negli anni successivi prende parte a pellicole come \"Una scatenata dozzina\" e al sequel \"Il ritorno della scatenata dozzina\", con Steve Martin, \"Edison City\", \"The Prestige\" di Christopher Nolan e \"Perch\u00e9 te lo dice mamma\", con Diane Keaton.\nNel 2009 \u00e8 protagonista nella commedia teatrale di Neil LaBute \"Reasons To Be Pretty\" a Broadway. Dal 2010 al 2015 \u00e8 invece protagonista delle serie televisiva \"Covert Affairs\", nel ruolo dell'agente della CIA Annie Walker. Nel frattempo, nel 2012 ottiene una piccola parte nel film \"Looper\", al fianco di Bruce Willis e Joseph Gordon-Levitt. Nel 2016 \u00e8 la protagonista, insieme a Daniel Sunjata, della serie televisiva \"Notorious\", mandata in onda per la prima volta dall'ABC il 22 settembre. Nella serie la Perabo recita i panni di una giornalista furba e intraprendente che in collaborazione con il suo amico avvocato, piega le regole del gioco per arrivare prima di tutti gli altri sullo scoop pi\u00f9 succulento.\nVita privata.\nSi \u00e8 sposata a New York il 26 luglio 2014 con il direttore, regista e produttore neozelandese Stephen Kay.\nDoppiatrici italiane.\nNelle versioni in lingua italiana dei suoi lavori, Piper Perabo \u00e8 stata doppiata da:"}
{"id": "1188541", "revid": "339392", "url": "https://it.wikipedia.org/wiki?curid=1188541", "title": "El chucho", "text": ""}
{"id": "1188545", "revid": "1717538", "url": "https://it.wikipedia.org/wiki?curid=1188545", "title": "Julian Schwinger", "text": "Fisico teorico tra i pi\u00f9 importanti del XX secolo, insignito del premio Nobel, il suo contributo \u00e8 stato fondamentale per lo sviluppo della teoria quantistica dei campi, con particolare applicazione all'elettrodinamica quantistica. \nHa formulato la teoria delle perturbazioni relativisticamente invariante e ha effettuato la rinormalizzazione al primo ordine della QED. Il suo metodo di calcolo basato sul principio variazionale ha permesso di derivare le equazioni del moto per i campi quantistici. \u00c8 stato il primo a ipotizzare un modello di unificazione elettrodebole e a proporre un esempio di confinamento per un cronotopo a 1+1 dimensioni. Gli si devono anche la teoria delle generazioni di neutrini, i \"termini di Schwinger\" e la teoria dei campi con spin 3/2. \nBiografia.\nRivel\u00f2 presto interesse e attitudine nello studio della fisica e a soli sedici anni pubblic\u00f2 il suo primo lavoro. Frequent\u00f2 il City College di New York poi si trasfer\u00ec alla Columbia University, dove nel 1936 consegu\u00ec il \"Bachelor of Arts\". Nel 1939 ottenne il dottorato, con Isidor Isaac Rabi, discutendo una tesi sulla diffusione dei neutroni. Lavor\u00f2 alla University of California, Berkeley con Robert Oppenheimer quindi ottenne un incarico alla Purdue University. Pi\u00f9 tardi collabor\u00f2 con Eugene Wigner al Metallurgical Laboratory dell'Universit\u00e0 di Chicago, per il progetto Manhattan. Schwinger non volle implicarsi nel progetto sulla bomba atomica e lasci\u00f2 Chicago andando a Boston nel laboratorio di George Eugene Uhlenbeck del Radiation Laboratory del MIT. Qui diede un supporto teorico per lo sviluppo del radar e dopo la guerra lasci\u00f2 l'Universit\u00e0 di Purdue per la Harvard University, dove insegn\u00f2 dal 1945 al 1974. Per i suoi studi sull'elettrodinamica quantistica ottenne nel 1965 il Premio Nobel per la fisica con Richard Feynman e Sin-Itiro Tomonaga. \nContributi scientifici.\nAvendo sviluppato un'affinit\u00e0 tra le funzioni di Green per i suoi lavori sui radar, Schwinger la estese alla teoria quantistica dei campi locale, riformulandola in termini relativisticamente invarianti. Ci\u00f2 gli permise di calcolare in modo inequivocabile le prime correzioni perturbative al momento magnetico dell'elettrone. I primi lavori non-covarianti su l'elettrodinamica quantistica, infatti, avevano condotto a termini infiniti, ma un'ulteriore simmetria nel suo metodo del \"tempo proprio\" gli permise di isolare i termini finiti corretti. Con questa tecnica di regolarizzazione Schwinger svilupp\u00f2 la rinormalizzazione, che permette di formulare in modo disambiguo l'elettrodinamica quantistica al primo ordine perturbativo."}
{"id": "1188553", "revid": "180559", "url": "https://it.wikipedia.org/wiki?curid=1188553", "title": "Paperino e il maragi\u00e0 del Verdestan", "text": "Paperino e il maragi\u00e0 del Verdestan \u00e8 una storia a fumetti della Walt Disney, scritta e disegnata da Carl Barks.\nTrama.\nLa storia inizia con il sindaco che viene cacciato via dall'ufficio di Paperone dopo che questi aveva rifiutato di prestargli dei soldi per la costruzione della statua di Cornelius Coot, fondatore della citt\u00e0. Poco dopo arriva in citt\u00e0 un ricco \"maragi\u00e0 del Verdestan\" ritenuto da molti l'uomo pi\u00f9 ricco del mondo. Il maragi\u00e0 del Verdestan dona 20.000$ al sindaco per la statua di Cornelius Coot. \nPaperino fa vedere a Paperone il giornale in cui si dice che il \"maragi\u00e0 del Verdestan\" \u00e8 l'uomo pi\u00f9 ricco del mondo e Paperone si arrabbia molto perch\u00e9 \u00e8 lui l'uomo pi\u00f9 ricco del mondo e decide quindi di dimostrarlo costruendo una statua di Cornelius Coot pi\u00f9 alta (e pi\u00f9 costosa) di quella del \"maragi\u00e0 del Verdestan\". Inizia cos\u00ec una sfida tra Paperone e il Maragi\u00e0. Chi costruir\u00e0 la statua di Cornelius Coot pi\u00f9 alta vincer\u00e0. Il sindaco per\u00f2, dopo assurde pretese del Maragi\u00e0, gli chiede di far costruire una statua diversa dalle altre, cos\u00ec il Maragi\u00e0 la fa costruire in suo onore. Alla fine vengono erette due statue, una con raffigurato il Maragi\u00e0 e l'altra di Paperone. Paperone vince decisamente e il Maragi\u00e0 diventa povero perch\u00e9 ha speso tutti i suoi averi per costruire decine di statue di Cornelius Coot; addirittura il sindaco gli fa togliere tutti i vestiti e lo fa andare in giro in una botte. \nCos\u00ec il Maragi\u00e0 diventa un mendicante e quando Paperino chiede allo zio di dare almeno una moneta all'ex-maragi\u00e0 in modo che si compri del caff\u00e8, Paperone va su tutte le furie e lo insegue."}
{"id": "1188555", "revid": "152534", "url": "https://it.wikipedia.org/wiki?curid=1188555", "title": "Guerra civile palestinese", "text": ""}
{"id": "1188558", "revid": "124123", "url": "https://it.wikipedia.org/wiki?curid=1188558", "title": "Cosimo Moschettini", "text": "Biografia.\nNasce a Martano, in provincia di Lecce, nel 1747, da Giordano Moschettini e Silvia Capsi, proprietari terrieri.\nRicevuti i primi rudimenti a Martano, dove venne educato dal medico e filosofo Giovanni Maria Grassi, e a Lecce, studi\u00f2 infine a Napoli laureandosi in medicina. Visse prevalentemente nel paese natio, senza che ci\u00f2 gli impedisse di sviluppare una forte coscienza di studioso e di intellettuale sui problemi economici dell'agricoltura meridionale ed in particolare salentina. Lo studio dell'economia agraria infatti lo porter\u00e0 a stretto contatto con la scuola francese dei fisiocrati, che, in opposizione al mercantilismo, considerava la terra come fattore principe della ricchezza. \nQuesta impostazione lo porter\u00e0 a ricercare ogni tecnica ed ogni conoscenza in grado di apportare beneficio ad un'agricoltura meridionale ancora avviluppata in pratiche primitive e, molto spesso, deleterie.\nIn particolare la sua attenzione cadde sui problemi inerenti all'olivicoltura, e non poteva essere diversamente dato che la sua Martano - e dunque i suoi possedimenti - erano massimamente coperti da quell'annoso albero. Numerosi furono i suoi contributi specie per ci\u00f2 che concerne la fase patologica del ciclo produttivo dell'olivo. Memorabile fu la contesa con l'altro grande scienziato gallipolino del tempo, Giovanni Presta, sulle origini e sulle cause della malattia della \"brusca\", patologia capace di ammorbare interi raccolti e distruggere le speranze di profitto di numerosi proprietari del tempo. Nonostante la disputa non si fu in grado di giungere a conclusioni definitive, dal momento che ancora nel 1905, quando, dopo circa un decennio di invasioni di brusca, gli oliveti martanesi erano in pieno declino produttivo."}
{"id": "1188561", "revid": "117413677", "url": "https://it.wikipedia.org/wiki?curid=1188561", "title": "Festa dei Pugnaloni", "text": "La festa dei pugnaloni \u00e8 una festa che si celebra ad Acquapendente (VT), la terza domenica di maggio. \u00c8 una delle pi\u00f9 antiche celebrazioni folkloristiche della Tuscia, ed in origine era anche chiamata festa di mezzomaggio. Oggi \u00e8 organizzata e promossa dall'Associazione Pro Loco di Acquapendente, in collaborazione con l'autorit\u00e0 comunale. La festa dei pugnaloni celebra la Madonna del Fiore.\nLa storia.\nL'origine della festa risale al 1166, e si rif\u00e0 ad una leggenda popolare locale. Durante il dominio di Federico Barbarossa, due contadini avrebbero assistito ad un miracolo, la fioritura di un ciliegio secco: andarono a riferire del miracolo agli altri paesani, che considerarono l'evento un buon auspicio e insorsero, armati di pungoli e attrezzi da lavoro, cacciando il sovrano e distruggendone il castello. La festa celebra dunque la libert\u00e0 riconquistata e vuole essere un ringraziamento alla figura cattolica della Madonna.\nLa ricorrenza, che cade la terza domenica di maggio, \u00e8 stata celebrata fino al 1929, per poi essere sospesa e ripresa solo nel 1958, grazie alla Pro Loco del paese.\nLa festa dei pugnaloni raccoglie diversi eventi, tra cui fiere e mercati: il cuore della festa \u00e8 rappresentato dalla sfilata dei cosiddetti \"pugnaloni\".\nI pugnaloni.\nI pugnaloni di Acquapendente sono mosaici realizzati con fiori e foglie, composti su pannelli in legno di 2,6 per 3,6 metri. Le foglie vengono tagliate ad arte ed incollate sul pannello disegnato, in modo da colorare il fondo l'opera; su di esse vengono poi applicati i fiori, disposti la notte prima della sfilata.\nLa tradizione dei pugnaloni deriva dall'usanza antica con cui i contadini celebravano la festa, sfilando dietro la statua della Madonna con pungoli ornati di fiori, soprattutto di ginestra, per commemorare le armi della battaglia contro il sovrano e la fioritura del ciliegio.\nI pungoli erano lunghi bastoni con una punta ferrata, che venivano usati per spingere i buoi a muoversi durante l'aratura.\nI pugnaloni vengono realizzati da diversi gruppi storici (quindici nel 2007, diciotto nel 1998), ed ogni anno vi \u00e8 una competizione che assegna un premio al migliore. Vengono esposti nel centro storico del paese durante il giorno della festa dei pugnaloni, per poi essere portati in processione la sera ed essere premiati nella piazza del paese. Durante la giornata di esposizione vi sono diversi eventi religiosi o spettacoli di rievocazione medievale.\nFino agli anni settanta i pugnaloni erano realizzati da piccoli gruppi di cinque-sette elementi, prevalentemente di familiari, e prendevano il nome del bozzettista o di uno dei realizzatori. Oggi i gruppi sono molto pi\u00f9 numerosi, venti o trenta partecipanti, e le opere prendono il nome del gruppo che le produce.\nNel 2010 sono state modificate le denominazioni di alcuni gruppi: al nome storico vi \u00e8 affiancata una via o localit\u00e0 celebre di Acquapendente. Mentre dal 2011 \u00e8 stato scelto di adottare direttamente il nome della zona del paese eliminando definitivamente il nome originario del gruppo.\nI gruppi.\nUn ruolo importante nella festa \u00e8 ricoperto dai gruppi che realizzano i pugnaloni. Con la ripresa della tradizione si sono formati un paio di decine di piccoli gruppi, che poi si sono evoluti negli attuali grandi gruppi. Vengono citati qui di seguito i gruppi attivi e i pi\u00f9 rappresentativi del passato.\nEstinti.\nAltri gruppi non pi\u00f9 presenti sono Gruppo 10 (8 edizioni), Gruppo 78 (6), Quintaluna (3), TNT (3), Gruppo Aquesio (2), The People (2), La Nuova Societ\u00e0 (2), NCD (2), Antica Torre (1), NGA (1), Nuovo Gruppo (1), Gruppo Periferia (1) e TG1 (1).\nClassifiche e Piazzamenti.\nAlbo D'Oro.\nDi seguito una lista di tutti i gruppi vincitori di cui si ha notizia.\nVittorie per Gruppo.\nClassifica stilata dal 1968\nPiazzamenti negli anni.\nTabella stilata calcolando a partire dal 1970.\nRisultati 2019.\n\"*ex aequo, classifica decisa per alzata di mano\"\nRecord e curiosit\u00e0.\nStatistiche (dal 1970):\nRecord personali:"}
{"id": "1188565", "revid": "1442080", "url": "https://it.wikipedia.org/wiki?curid=1188565", "title": "Whaaat!!! Okaaay!!!", "text": "Whaaat!!! Okaaay!!! \u00e8 il primo mixtape da solista per il gruppo Lil Jon &amp; the East Side Boyz, pubblicato il 30 agosto 2005 e prodotto dalla Madacy Records. Il disco \u00e8 uscito sia in edizione singola che in edizione doppia, inciso su DualDisc. Molto probabilmente questo mixtape \u00e8 legato alla realt\u00e0 dell'underground di Atlanta e non \u00e8 stato possibile trovare le informazioni riguardanti la lista delle tracce."}
{"id": "1188570", "revid": "6923", "url": "https://it.wikipedia.org/wiki?curid=1188570", "title": "Renault Nuova Clio", "text": ""}
{"id": "1188573", "revid": "29727", "url": "https://it.wikipedia.org/wiki?curid=1188573", "title": "Craseonycteridae", "text": ""}
{"id": "1188580", "revid": "1543377", "url": "https://it.wikipedia.org/wiki?curid=1188580", "title": "Gaza", "text": "Gaza (: ; ; in ebraico: \u05e2\u05d6\u05d4, \"\u02bfAzza\"), o Citt\u00e0 di Gaza (arabo: \ufee3\ufeaa\ufef3\ufee8\u0640\u0629 \ufecf\ufeb0\u0629, \"Mad\u012bnat Ghazza\"; ebraico: \u05d4\u05e2\u05d9\u05e8 \u05e2\u05d6\u05d4, \"Ha\u02bfir \u02bfAzza\"), \u00e8 una citt\u00e0 palestinese nella Striscia di Gaza (Territori palestinesi occupati). Con 590.481 abitanti \u00e8 la pi\u00f9 popolosa citt\u00e0 dello Stato di Palestina.\nLe principali attivit\u00e0 economiche di Gaza sono la manifattura e l'agricoltura. Tuttavia, il blocco e i conflitti ricorrenti hanno messo sotto grave pressione l'economia. La maggior parte degli abitanti di Gaza \u00e8 musulmana, anche se esiste anche una piccola minoranza cristiana. Gaza ha una popolazione molto giovane, con circa il 75% di et\u00e0 inferiore ai 25 anni.\nLa citt\u00e0 \u00e8 amministrata da un consiglio comunale di 14 membri.\nEtimologia.\nIl nome \"Gaza\" appare per la prima volta dai documenti militari di Thutmose III d' Egitto nel XV secolo a.C.\nNelle lingue semitiche, il significato del nome della citt\u00e0 \u00e8 \"feroce, forte\". Il nome ebraico della citt\u00e0 \u00e8 \"Aza\" (\u05e2\u05d6\u05d4), l'ayin all'inizio della parola rappresentava una fricativa velare sonora in ebraico biblico, ma in ebraico moderno \u00e8 muta.\nSecondo Shahin, gli antichi egizi la chiamavano \"Ghazzat\" (\"citt\u00e0 preziosa\"), e i musulmani spesso \"Ghazzat Hashem\", in onore di Hashim, bisnonno di Maometto che, secondo la tradizione, \u00e8 sepolto in citt\u00e0.\nAltre traslitterazioni arabe appropriate per il nome arabo sono \"Ghazzah\" o \"\u0120azzah\". Di conseguenza, \"Gaza\" potrebbe essere scritto \"Gazza\" in inglese. Sebbene la \"z\" sia doppia in arabo, \u00e8 stata traslitterata in greco come una singola zeta, e il velare espresso o la fricativa uvulare all'inizio \u00e8 stata traslitterata con una gamma.\nGeografia.\nIl centro di Gaza \u00e8 situato su una collina bassa e rotonda con un'altitudine di sul livello del mare. Gran parte della citt\u00e0 moderna \u00e8 costruita sulla pianura sotto la collina, in particolare a nord e ad est, formando la periferia di Gaza. La spiaggia e il porto di Gaza si trovano a ad ovest del nucleo della citt\u00e0 e lo spazio in mezzo \u00e8 interamente costruito su colline basse.\nLa giurisdizione municipale della citt\u00e0 si estende oggi su circa . Gaza \u00e8 a sud-ovest di Gerusalemme, a sud di Tel Aviv, e a nord di Rafah. Le localit\u00e0 circostanti includono Beit Lahiya, Beit Hanoun e Jabalia a nord, e il villaggio di Abu Middein, il campo profughi di Bureij e la citt\u00e0 di Deir al-Balah a sud.\nLa popolazione di Gaza dipende dalle acque sotterranee come unica fonte di acqua potabile, uso agricolo e approvvigionamento domestico. Il torrente pi\u00f9 vicino \u00e8 il Wadi Ghazza a sud, proveniente da Abu Middein lungo la costa. Il wadi porta una piccola quantit\u00e0 di acqua durante l'inverno e praticamente nulla durante l'estate. Gran parte del suo approvvigionamento idrico viene deviato in Israele. La falda acquifera di Gaza lungo la costa \u00e8 costituita principalmente da arenarie pleistoceniche. Come la maggior parte della Striscia di Gaza, Gaza \u00e8 coperta dal suolo quaternario; i minerali argillosi nel terreno assorbono molti prodotti chimici organici e inorganici, alleviando parzialmente il livello di contaminazione delle acque sotterranee.\nUna prominente collina a sud-est di Gaza, conosciuta come Tell al-Muntar, ha un'altitudine di sul livello del mare. Per secoli \u00e8 stato rivendicata come il luogo in cui Sansone port\u00f2 le porte della citt\u00e0 dei Filistei. La collina \u00e8 incoronata da un santuario (\"maqam\") dedicato ad Ali al-Muntar (\"Ali della Torre di Guardia\"). Ci sono vecchie tombe musulmane intorno agli alberi circostanti, e l'architrave della porta del \"maqam\" ha due iscrizioni arabe medievali.\nCitt\u00e0 vecchia di Gaza.\nLa Citt\u00e0 Vecchia costituisce la parte principale del centro di Gaza. \u00c8 approssimativamente divisa in due quarti; il quartiere settentrionale di Daraj (noto anche come il quartiere musulmano) e il quartiere meridionale di Zaytun (che conteneva i quartieri ebraici e cristiani). La maggior parte delle strutture risalgono all'epoca mamelucca e ottomana, e alcune furono costruite sopra le strutture precedenti. La parte antica della Citt\u00e0 Vecchia \u00e8 di circa .\nCi sono sette porte storiche per la Citt\u00e0 Vecchia: Bab Asqalan (Porta di Ashkelon), Bab al-Darum (Porta di Deir al-Balah), Bab al-Bahr (Porta del mare), Bab Marnas (Porta di Marnas), Bab al-Baladiyah (Porta della Citt\u00e0), Bab al-Khalil (Porta di Hebron) e Bab al-Muntar (Porta di Tell al-Muntar). Alcuni degli edifici pi\u00f9 vecchi usano lo stile \"ablaq\" della decorazione che presenta strati alternati di murature rosse e bianche, prevalenti nell'era mamelucca. Daraj contiene il mercato dell'oro (Qissariya), la Grande Moschea di Gaza (la pi\u00f9 antica moschea di Gaza) e la Moschea Sayed al-Hashim. A Zaytun si trovano la chiesa di San Porfirio, la moschea Katib al-Wilaya e Hamam as-Sammara (\"le terme del samaritano\").\nQuartieri.\nGaza \u00e8 composta da tredici distretti (\"hayy\") fuori dalla Citt\u00e0 Vecchia. La prima estensione di Gaza oltre il suo centro citt\u00e0 fu il distretto di Shuja'iyya, costruito su una collina appena ad est e sud-est della Citt\u00e0 Vecchia durante il periodo ayyubide. Nel nord-est si trova il distretto di Tuffah, di epoca mamelucca, che originariamente era situato all'interno delle mura della Citt\u00e0 Vecchia.\nDurante gli anni '30 e '40, un nuovo quartiere residenziale, Rimal, fu costruito sulle dune di sabbia a ovest del centro citt\u00e0, e il distretto di Zeitoun fu costruito lungo i confini meridionali e sud-occidentali di Gaza, mentre i quartieri Judeide (\"il Nuovo\") e Turukman di Shuja'iyya si espandono in distretti separati rispettivamente a nord-est e sud-est. Judeide (noto anche Shuja'iyyat al-Akrad) prende il nome dalle unit\u00e0 militari curde che vi si stabilirono durante l'era mamelucca, mentre Turukman prese il nome dalle unit\u00e0 militari turkmene che vi si insediarono.\nLe aree tra Rimal e la Citt\u00e0 Vecchia divennero i distretti di Sabra e Daraj. Nel nord-ovest si trova il distretto di Nasser, costruito all'inizio degli anni '50 e denominato in onore del presidente egiziano Gamal Abdel Nasser. Il distretto di Sheikh Radwan, sviluppato negli anni '70, \u00e8 a nord della Citt\u00e0 Vecchia e prende il nome dallo sceicco Radwan, la cui tomba si trova all'interno del distretto. Gaza ha assorbito il villaggio di al-Qubbah vicino al confine con Israele, cos\u00ec come il campo profughi palestinese di al-Shati lungo la costa, sebbene quest'ultimo non sia sotto la giurisdizione municipale della citt\u00e0. Alla fine degli anni '90, l'Autorit\u00e0 Nazionale Palestinese costru\u00ec il ricco quartiere Tel al-Hawa lungo il bordo meridionale del Rimal. Lungo la costa meridionale della citt\u00e0 si trova il quartiere di Sheikh Ijlin.\nStoria.\nAbitata almeno dal 1500 a.C., Gaza \u00e8 stata dominata da diversi popoli e imperi nel corso della sua storia.\nI Filistei ne fecero parte della loro pentapoli dopo che gli antichi egizi la avevano governato per quasi 350 anni.\nSotto i Romani - nella loro forma pagana e dopo la cristianizzazione - Gaza conobbe una relativa pace e il suo porto fior\u00ec; grandissimo prestigio ebbe la locale scuola di retorica.\nNel 635 divenne la prima citt\u00e0 in Palestina a essere conquistata dall'esercito musulmano dei Rashidun e rapidamente si trasform\u00f2 in un centro di diritto islamico. Tuttavia, quando i Crociati invasero il paese a partire dal 1099, Gaza era in rovina. Nei secoli successivi, Gaza sub\u00ec diverse difficolt\u00e0: dalle incursioni mongole a inondazioni e locuste, riducendosi a un villaggio nel XVI secolo, quando fu incorporata nell'impero ottomano. Durante la prima met\u00e0 del dominio ottomano, la dinastia Ridwan controllava Gaza e sotto di loro la citt\u00e0 attravers\u00f2 un'epoca di grande commercio e pace. Il comune di Gaza fu fondato nel 1893.\nGaza cadde sotto controllo delle forze britanniche durante la prima guerra mondiale, diventando parte della Palestina del Mandato. A seguito della guerra arabo-israeliana del 1948, l'Egitto amministr\u00f2 il territorio della nuova striscia di Gaza e furono fatti diversi miglioramenti alla citt\u00e0. Gaza fu catturata da Israele nella guerra dei sei giorni nel 1967 e rest\u00f2 sotto occupazione per i successivi trent'anni. Nel 1993 Gaza fu trasferita all'Autorit\u00e0 nazionale palestinese appena creata. Nei mesi successivi alle elezioni del 2006, scoppi\u00f2 un conflitto armato tra le fazioni politiche palestinesi di Fatah e Hamas, portando Hamas al potere. Di conseguenza, Egitto e Israele hanno imposto un blocco alla Striscia di Gaza. Israele ha alleggerito il blocco, consentito il passaggio di beni di consumo, nel giugno 2010, e l'Egitto ha riaperto il passaggio del valico di Rafah nel 2011 ai pedoni.&lt;ref name=\"IBRAHIM BARZAK 07/ 5/11 08:34 AM ET\"&gt;Gaza Benefiting From Israel Easing Economic Blockade&lt;/ref&gt;&lt;ref name=\"IBRAHIM BARZAK 06/21/11 08:13 AM ET\"&gt;Gaza Border Opening Brings Little Relief&lt;/ref&gt;\nEt\u00e0 antica.\nIdentificata da alcuni autori greci dell'antichit\u00e0 come \"Azotus\", secondo la Bibbia i primi abitanti furono gli Eviti (Deuteronomio 2,23). I Rephaim e gli Enacim, in seguito espulsi da Giosu\u00e8, popolarono le montagne circostanti. Gli Eviti furono espulsi dai Filistei provenienti da Captor. Non si conosce molto di pi\u00f9 di questo popolo guerriero, che occup\u00f2 l'intera costa del Mediterraneo fra la Fenicia e l'Egitto, e che gli ebrei non riuscirono mai a sottomettere completamente. Si ritiene comunque che provenissero dalla costa meridionale dell'Asia Minore e dalle isole egee. Geremia nomina l'isola di Captor, isola della Cappadocia. Secondo Stefano di Bisanzio la citt\u00e0 di Gaza era una colonia cretese. Questa affermazione si accorda con la narrazione biblica che parla di conquiste fatte dai Cereti (Cretesi), una trib\u00f9 filistea.\nLa dominazione filistea.\nNella Genesi si dice che i Filistei si insediarono nei dintorni di Gaza gi\u00e0 dall'epoca di Abramo e il loro capo, Abimelek, aveva il titolo di re, residente a Gerar (o Gherar). Alcuni critici, tuttavia, indifferenti alla tradizione biblica, ritengono che il titolo di \"re dei Filistei\" fu dato ad Abimelech non perch\u00e9 fosse egli stesso un Filisteo, ma perch\u00e9 abitava in una terra abitata in seguito da questo popolo. In ogni caso i Filistei certamente erano in possesso di Gaza quando Mos\u00e8 e gli ebrei arrivarono nella Terra Promessa. Sebbene la citt\u00e0 venisse assegnata alla trib\u00f9 di Giuda, essa non pot\u00e9 possederla poich\u00e9 non fu conquistata da Giosu\u00e8 a causa delle sue alte mura.\nGaza divenne la metropoli della c.d. \"Pentapoli filistea\" insieme a Ascalona, Accaron, Ashdod - sempre che non si tratti della stessa Gaza - e Gat) ebbe un re il cui potere si estendeva a tutte le citt\u00e0 e i villaggi della regione. Sansone, per fuggire dalle mani dei filistei, trasport\u00f2 sulle sue spalle le porte della citt\u00e0 durante la notte fino alle montagne circostanti (Giudici 16:3); fu a Gaza che, cieco e prigioniero dei filistei, fece crollare il tempio di Dagon su se stesso e i suoi nemici. Dagon non era la divinit\u00e0 particolare di Gaza. Si incontra anche ad Ascalon, Azotus e altre citt\u00e0 filistee per le quali viene applicato il termine \"Beth-dagon\" (tempio di Dagon). Questa divinit\u00e0 di origine assira, in parte umana e in parte pesce, venne parzialmente adottata dai Filistei come divinit\u00e0 nazionale. Gli Israeliti, che conquistarono Gaza prima dell'epoca di Sansone (Giudici 1:18), ne erano ancora in possesso al tempo di Salomone. \u00c8 probabile, tuttavia che in quest'epoca la citt\u00e0 avesse una sua autonomia e si limitasse a pagare un tributo.\nUn territorio conteso.\nIl popolo di Gaza continu\u00f2 la sua ostilit\u00e0 nei confronti degli Israeliti, e secondo la Bibbia organizz\u00f2 un commercio di schiavi ebrei (Amos 1,6), che procur\u00f2 le maledizioni dei profeti biblici. Le sciagure predette sembrarono avverarsi quando i signori di Egitto, Caldea e Assiria diedero inizio alla loro lunga e intensa lotta per il predominio dell'Asia. Siccome la citt\u00e0 era sulla strada degli eserciti invasori, Gaza era destinata a particolari sofferenze. Intorno al 734 Tiglatpileser III contava fra i suoi vassalli Hanon, re di Gaza, che si era alleato, Ra\u0161\u00edn e Facee, re di Siria e Israele, in rivolta contro il monarca assiro. All'arrivo dell'esercito assiro Hanon si rifugi\u00f2 in Egitto e la citt\u00e0 fu presa e saccheggiata.\nMa i vincitori si erano appena allontanati quando Hanon ritorn\u00f2 a Gaza; nel 720 a.C. lo ritroviamo nel campo di battaglia di Raphia, tra gli alleati del faraone Shabaka, in cui fu sconfitto e fatto prigioniero. Poco dopo i Filistei di Gaza furono vinti da Ezechia, re di Giuda (2 Re 18,8), e costretti a ribellarsi assieme a lui contro gli Assiri; questi ultimi, tuttavia, fecero ritorno e costrinsero di nuovo i Filistei alla sottomissione.\nTsibel, re di Gaza, era annoverato fra i tributari di Asarhaddon e Assurbanipal. Quando fu distrutto l'impero assiro l'Egitto cerc\u00f2 di approfittarne e il faraone Necho II annett\u00e9 Gaza (Geremia 47,1; Erodoto II) mentre era diretto a Karkemish, dove fu sconfitto dai Babilonesi che, al comando di Nabucodonosor, riconquistarono Gaza. La citt\u00e0 fu trattata duramente e dovette in seguito pagare il tributo al re Nabonedo per la costruzione del grande tempio di Sin ad Haran. Ai Babilonesi seguirono i Persiani. Cambise, durante la sua spedizione in Egitto nel 525 a.C., assedi\u00f2 Gaza che, unica, os\u00f2 resistere alla sua avanzata. Dovette sottomettersi e sotto il dominio persiano raggiunse una grande prosperit\u00e0, come riferisce Erodoto (III, xv) che la paragona a Sardi, una delle pi\u00f9 belle citt\u00e0 dell'Asia.\nEt\u00e0 ellenistica.\nIl popolo di Gaza, che sembra fosse particolarmente coraggioso e leale nei confronti dei propri signori, chiunque essi fossero, rifiut\u00f2 di aprire le porte all'esercito di Alessandro Magno (332 a.C.). Il condottiero fu cos\u00ec costretto a cominciare un regolare assedio che dur\u00f2 due mesi e gli cost\u00f2 molti uomini. Lo stesso Alessandro fu ferito da una freccia durante l'assedio della citt\u00e0, e Gaza non si arrese fino a quando l'eunuco Batis, che aveva allora la carica di satrapo persiano, venne catturato e ucciso dal condottiero macedone.\nAlessandro saccheggi\u00f2 la citt\u00e0, fece passare tutti gli uomini a fil di spada e vendere le donne e i bambini come schiavi. In seguito fece ricolonizzare la citt\u00e0 che acquis\u00ec caratteristiche totalmente diverse. La fortezza filistea divenne una citt\u00e0 ellenistica. Da questo momento la citt\u00e0 ebbe pochi periodi di pace e fu campo di battaglia per gli eserciti egiziani, siriani e israeliti. Venne presa tre volte da Tolomeo I, re d'Egitto (320, 312, e 302 a.C.) e da Antigono (315 e 306 a.C.). Infine appartenne ai Lagidi, che la tennero per circa un secolo. Nel 219 a.C. Antioco III di Siria ne divenne il padrone e da qui organizz\u00f2 l'invasione dell'Egitto, ma fu sconfitto a Raphia nel 217, e si vide costretto a lasciarla agli Egizi. Nel 198 la conquist\u00f2 di nuovo e questa volta fu in grado di mantenere la conquista. Gionata Maccabeo si present\u00f2 con il suo esercito di fronte a Gaza, che rifiut\u00f2 di aprire le porte della citt\u00e0, cos\u00ec venne dato fuoco ai dintorni, e gli abitanti divennero ostaggi, 145-143 a.C..\nPeriodo romano.\nL'intervento romano di Pompeo, che mette fine al regno seleucide e occupa Gerusalemme nel 63 a.C., libera Gaza (in gran parte in rovina) e le altre citt\u00e0 siriane e greche annesse al regno asmoneo. Quindi esse non diventano completamente libere ma sono comprese nell'orbita di Roma. Gaza inoltre viene pian piano ricostruita, ma i Romani la sottomettono ai loro interessi politici. Viene per un breve periodo incorporata alla provincia di Siria, poi al regno di Erode, a quello di Cleopatra VII e infine di nuovo alla provincia di Siria dopo la sconfitta della regina lagide e Marco Antonio. La citt\u00e0 diventa di nuovo prospera nel primo secolo dell'era cristiana e Gaza diventa il capolinea delle strade dell'incenso nabatee. Ma con l'inizio della prima rivolta giudaica, verso il 66 d.C., la citt\u00e0 \u00e8 di nuovo danneggiata dagli Israeliti in rivolta.\nSotto il regno di Adriano la citt\u00e0 entra in una nuova fase di sviluppo. Nel 127 Gaza viene visitata dall'Imperatore e adotta il Panegirico Adrianeo (competizioni musicali e sportive). L'ostilit\u00e0 della citt\u00e0 verso i Giudei e il suo sostegno alla repressione romana durante la seconda rivolta giudaica le fanno ottenere il privilegio di organizzare la vendita come schiavi di una parte degli Israeliti prigionieri. Sebbene sia difficile ricostruire esattamente la planimetria della citt\u00e0 dell'epoca, in quanto non sono stati fatti scavi archeologici, sembra che la citt\u00e0 non si distinguesse particolarmente dalle altre citt\u00e0 dell'Oriente romano. La citt\u00e0 era circondata da bastioni e si strutturava attorno due assi perpendicolari, il cardo e il decumano. Vi era un ippodromo e un teatro, del II secolo, ma non \u00e8 possibile stabilirne la localizzazione. Il cristiano Marco il Diacono rileva, all'inizio del V secolo, otto templi dedicati a Ecate, a Core, alla Tiche, a Marnas (il pi\u00f9 importante perch\u00e9 assimilato a Zeus), al Sole, ad Apollo, agli Eroi e ad Afrodite.\nNel II secolo Gaza \u00e8 una citt\u00e0 fiorente grazie al tradizionale commercio dell'incenso e anche allo sviluppo della viticoltura. Il vino di Gaza diventa un prodotto di lusso, famoso per le sue virt\u00f9 medicinali, ricercato in tutto l'impero romano. Se il porto di Anthedon, distrutto con la citt\u00e0 nel 66, non ritrova pi\u00f9 il suo lustro passato, un nuovo porto Maiuma \u00e8 costruito a circa 4\u00a0km a sud della citt\u00e0 e serve le esportazioni di vino ma anche di altri prodotti. Le anfore gaziote, a fondo rotondo, si ritrovano in tutto il Mediterraneo, soprattutto in et\u00e0 tardo antica. Ad Alessandria la percentuale di anfore di Gaza passa dal 15% all'inizio dell'impero al 45% verso il IV secolo. A Gaza si trasferiscono molti Egizi, in particolare cristiani, per il commercio del vino.\nPeriodo arabo-islamico.\nGli Arabi conquistarono la citt\u00e0 dopo la battaglia di Dathin, nelle immediate vicinanze di Gaza, vanamente difesa dal locale patrizio bizantino, ma una diversa tradizione islamica la vuole conquistata da 'Amr ibn al-'As, che avrebbe trattato rispettosamente i suoi abitanti, malgrado il massacro della sua guarnigione militare.\nI conquistatori la chiamarono anche \"Ghazzat H\u0101shim\", in onore di Hashim ibn Abd Manaf, bisnonno di Maometto, che era morto e che era stato sepolto in citt\u00e0, secondo la tradizione islamica. Nelle lingue semitiche, il significato del toponimo \u00e8 \"fiera, forte\".\nNel 767 vi nacque il grande giurista al-Sh\u0101fi\u02bf\u012b, fondatore di uno dei madhhab considerati \"ortodossi\" dal Sunnismo.\nEntrata a far parte dei domini fatimidi, Gaza fu conquistata dai Crociati e nel 1149 fu affidata ai Templari da re Baldovino III di Gerusalemme.\nSaccheggiata da Saladino nel 1170, Gaza fu presa dal Sultano ayyubide dopo la sua conquista di Gerusalemme. Fu tuttavia ripresa da Riccardo Cuordileone ma torn\u00f2 in possesso islamico nel 1229, a seguito di un accordo coi Crociati.\nCaduta in mano ai Mongoli di Hulegu, la citt\u00e0 conobbe una nuova epoca di prosperit\u00e0 agricola e commerciale in et\u00e0 mamelucca, fino alla conquista ottomana dell'Egitto nel 1517, subendo un accentuato regresso economico a causa della cattiva gestione del paese da parte dei neo-Mamelucchi, lasciati a gestire l'Egitto e la Siria in veste di feudatari della Sublime Porta, con l'unica fortunata eccezione del periodo di met\u00e0 secolo XVII, grazie all'abilit\u00e0 del suo Governatore Husayn Pasci\u00e0.\nDopo alterne vicende, in cui fu amministrata dall'Egitto o da governatori ottomani appositamente inviati da Costantinopoli, Gaza entr\u00f2 a far parte della Palestina, affidata in Mandato al Regno Unito al termine del primo conflitto mondiale, subendo tutte le successive infelici vicissitudini della \"Questione palestinese\".\nOccupata durante la guerra arabo-israeliana del 1948 dalle forze armate egiziane, fu amministrata da un Governatore militare nominato dal Cairo fino alla Guerra dei sei giorni che la port\u00f2 a essere occupata da Israele. Successivamente Gaza e l'intera sua Striscia furono restituite ai palestinesi che, con gli Accordi di Oslo, vennero autorizzati a costituire una Autorit\u00e0 Nazionale (ANP) che teoricamente dovrebbe amministrarla.\nL'esito tuttavia delle elezioni palestinesi, che nel gennaio del 2006 hanno visto la vittoria nella Striscia di Gaza dell'organizzazione guerrigliera e (secondo varie nazioni) terroristica di \u1e24am\u0101s, ha portato nel giugno del 2007 a un duro scontro civile tra i sostenitori di \u1e24am\u0101s e chi era fedele all'ANP, presieduta da Ma\u1e25m\u016bd \u02bfAbb\u0101s (Ab\u016b M\u0101zen).\nDa quel momento la Striscia e la sua capitale sono state amministrate da \u1e24am\u0101s, e il ripetuto lancio di razzi Qass\u0101m contro le vicine cittadine e gli insediamenti israeliani ha portato Israele a imporre all'intera Striscia un parziale embargo su uomini e materiali, e ad intervenire militarmente in ripetute occasioni, nel corso dell'Operazione Piombo fuso (27 dicembre 2008 - 17 gennaio 2009), dell'Operazione Colonna di nuvole (novembre 2012), e nell'ultima offensiva iniziata nel luglio 2014 Operazione Margine di protezione.\nClima.\nGaza ha un clima semiarido caldo (K\u00f6ppen:BSh) con caratteristiche mediterranee, caratterizzato da inverni miti e piovosi ed estati calde e asciutte. La primavera arriva intorno a marzo-aprile e i mesi pi\u00f9 caldi sono luglio e agosto, con il massimo medio di . Il mese pi\u00f9 freddo \u00e8 gennaio, con temperature generalmente a . La pioggia \u00e8 scarsa e generalmente cade tra novembre e marzo, con tassi di precipitazione annuali di circa .\nEvoluzione demografica.\nSecondo i registri fiscali ottomani nel 1557, Gaza aveva 2.477 contribuenti maschi. Le statistiche del 1596 mostrano che la popolazione musulmana di Gaza era composta da 456 famiglie, 115 scapoli, 59 religiosi e 19 persone con disabilit\u00e0. Oltre alla figura musulmana, c'erano 141 \"jundiyan\" o \"soldati\" nell'esercito ottomano. Dei cristiani c'erano 294 famiglie e sette scapoli, mentre c'erano 73 famiglie ebree e otto famiglie samaritane. In totale, circa 6.000 persone vivevano a Gaza, rendendola la terza citt\u00e0 pi\u00f9 grande della Palestina ottomana dopo Gerusalemme e Safad .\nNel 1838 c'erano circa 4.000 contribuenti musulmani e 100 cristiani, il che implicava una popolazione di circa 15.000 o 16.000 persone, rendendola allora pi\u00f9 grande di Gerusalemme. Il numero totale di famiglie cristiane era di 57. Prima dello scoppio della prima guerra mondiale, la popolazione di Gaza aveva raggiunto i 42.000; tuttavia, le feroci battaglie tra le forze alleate e gli ottomani e i loro alleati tedeschi nel 1917 a Gaza provocarono una massiccia riduzione della popolazione. Il successivo censimento, condotto nel 1922 dalle autorit\u00e0 del Mandato britannico, mostra un forte calo della popolazione che ammontava a 17.480 residenti, composto da 16.722 musulmani, 54 ebrei e 701 cristiani.\nSecondo il censimento palestinese del 1997, Gaza e l'adiacente campo di al-Shati avevano una popolazione di 353.115 abitanti, di cui il 50,9% erano maschi e il 49,1% femmine. Gaza aveva una popolazione straordinariamente giovane, con oltre la met\u00e0 dei residenti entro i 19 anni (60,8%). Circa il 28,8% aveva un'et\u00e0 compresa tra 20 e 44 anni, il 7,7% tra 45 e 64 anni e il 3,9% aveva pi\u00f9 di 64 anni.\nUn massiccio afflusso di rifugiati palestinesi ha gonfiato la popolazione di Gaza dopo la guerra arabo-israeliana del 1948. Nel 1967, la popolazione era cresciuta fino a circa sei volte la sua dimensione del 1948. Nel 1997, il 51,8% degli abitanti di Gaza erano rifugiati o loro discendenti. La popolazione della citt\u00e0 ha continuato ad aumentare da quel momento fino a 515.556 persone nel 2012, rendendola la pi\u00f9 grande citt\u00e0 dei territori palestinesi. Gaza City ha uno dei tassi di crescita complessivi pi\u00f9 alti al mondo. La sua densit\u00e0 di popolazione \u00e8 di 9.982,69 persone / km\u00b2 (26.424,76 / sq mi) paragonabile a New York (10.725,4 / km\u00b2 - 27.778,7 / sq mi), o met\u00e0 della densit\u00e0 di Parigi (21.000 / km\u00b2 - 55.000 / sq mi). Nel 2007 la povert\u00e0, la disoccupazione e le cattive condizioni di vita erano molto diffuse e molti residenti ricevevano aiuti alimentari da parte dell'Agenzia delle Nazioni Unite per il soccorso e l'occupazione.\nReligione.\nLa popolazione di Gaza \u00e8 in gran parte composta da musulmani, che seguono principalmente l'Islam sunnita . Durante il periodo fatimide, l'Islam sciita era dominante a Gaza, ma dopo che Saladino conquist\u00f2 la citt\u00e0 nel 1187, promosse una politica religiosa ed educativa strettamente sunnita, che all'epoca era fondamentale per unire i suoi soldati arabi e turchi .\nGaza ospita una piccola minoranza cristiana palestinese di circa 3.500 persone. La maggior parte vive nel quartiere Zaytun della Citt\u00e0 Vecchia e appartiene alle denominazioni greco-ortodossa, cattolica romana e battista . Nel 1906 c'erano circa 750 cristiani, di cui 700 ortodossi e 50 cattolici.\nLa comunit\u00e0 ebraica di Gaza aveva circa 3000 anni, e nel 1481 c'erano sessanta famiglie ebree. La maggior parte fugg\u00ec da Gaza dopo i disordini in Palestina del 1929, quando rimanevano cinquanta famiglie. Nell'indagine sulla terra e sulla popolazione di Sami Hadawi nel 1945, Gaza aveva una popolazione di 34.250, di cui 80 ebrei. La maggior parte di loro lasci\u00f2 la citt\u00e0 dopo la guerra del 1948, a causa della reciproca sfiducia tra loro e la maggioranza araba. Oggi non ci sono ebrei che vivono a Gaza.\nEconomia.\nI principali prodotti agricoli sono fragole, agrumi, datteri, olive, fiori e verdure varie. L'inquinamento e l'elevata domanda di acqua hanno ridotto la capacit\u00e0 produttiva delle aziende agricole nella Striscia di Gaza. Le industrie su piccola scala comprendono la produzione di materie plastiche, materiali da costruzione, tessuti, mobili, ceramiche, piastrelle, oggetti in rame e tappeti. Dagli accordi di Oslo, migliaia di residenti sono stati impiegati in ministeri governativi e servizi di sicurezza, UNRWA e organizzazioni internazionali. Le industrie minori includono i tessili e la lavorazione degli alimenti. Una variet\u00e0 di articoli sono venduti nei bazar di Gaza, tra cui tappeti, ceramiche, mobili in vimini e abiti di cotone. L'esclusivo centro commerciale \"Gaza Mall\" \u00e8 stato inaugurato nel luglio 2010.\nMolti abitanti di Gaza lavoravano nel settore dei servizi israeliano quando il confine era aperto, ma dopo il ritiro di Israele del 2005 dalla Striscia di Gaza questa fonte di posti di lavoro \u00e8 scomparsa.\nUn rapporto non governativo del 2008 affermava che Gaza aveva sofferto di un trend a lungo termine di stagnazione economica e terribili indicatori di sviluppo, la cui gravit\u00e0 era stata aumentata esponenzialmente dai blocchi israeliani ed egiziani. Il rapporto ha citato una serie di indicatori economici per illustrare il punto: nel 2008, il 95% delle operazioni industriali di Gaza \u00e8 stato sospeso a causa della mancanza di input di accesso per problemi di produzione e di esportazione. Nel 2009, la disoccupazione a Gaza era vicina al 40%. Il settore privato che genera il 53% di tutti i posti di lavoro a Gaza \u00e8 stato devastato e le imprese sono fallite. Nel giugno 2005, 3.900 fabbriche a Gaza impiegavano 35.000 persone, a dicembre 2007 ne erano ancora impiegate solo 1.700. L'industria delle costruzioni era paralizzata con decine di migliaia di lavoratori senza lavoro. Il settore agricolo \u00e8 stato duramente colpito, colpendo quasi 40.000 lavoratori dipendenti da colture \"cash crop\" .\nI prezzi dei prodotti alimentari a Gaza sono aumentati durante il blocco, con la farina di grano in crescita del 34%, riso in crescita del 21% e latte in polvere in crescita del 30%. Nel 2007, le famiglie hanno speso in media il 62% del loro reddito totale in prodotti alimentari, rispetto al 37% nel 2004. In meno di un decennio, il numero di famiglie dipendenti dall'aiuto alimentare dell'UNRWA \u00e8 aumentato di dieci volte. Nel 2008, l'80% della popolazione ha fatto affidamento su aiuti umanitari nel 2008 rispetto al 63% nel 2006. Secondo un rapporto di Oxfam del 2009, Gaza soffriva di una grave carenza di alloggi, strutture educative, strutture sanitarie e infrastrutture, insieme a un sistema di fognatura inadeguato che ha contribuito ai problemi di igiene e salute pubblica.\nA seguito di un significativo allentamento della politica di blocco nel 2010, l'economia di Gaza ha iniziato a registrare un sostanziale recupero. L'economia di Gaza \u00e8 cresciuta dell'8% nei primi 11 mesi del 2010. L'attivit\u00e0 economica \u00e8 ampiamente sostenuta da donazioni di aiuti esteri. Ci sono un certo numero di hotel a Gaza, tra cui Palestine, Grand Palace, Adam, al-Amal, al-Quds, Cliff, al-Deira e Marna House. Tutti, tranne il Palestine Hotel, sono situati nel distretto costiero di Rimal. Le Nazioni Unite (ONU) hanno un beach club sulla stessa strada. Gaza non \u00e8 una destinazione frequente per i turisti e la maggior parte degli stranieri che soggiornano negli hotel sono giornalisti, operatori umanitari, personale delle Nazioni Unite e della Croce Rossa . Gli hotel esclusivi includono al-Quds e al-Deira Hotel.\nNel 2012 la disoccupazione \u00e8 scesa al 25 percento.\nNel novembre 2012, un rapporto della Camera di commercio palestinese chiedeva che la Striscia di Gaza fosse riconosciuta come un'area in disastro economico dopo aver concluso che l'operazione israeliana Pilastro della difesa ha causato circa 300 milioni di dollari di danni economici.\nSociet\u00e0.\nCentri culturali e musei.\nIl centro culturale Rashad Shawa, situato a Rimal, \u00e8 stato completato nel 1988 e prende il nome dal suo fondatore, l'ex sindaco Rashad al-Shawa. Un edificio a due piani con una pianta triangolare, i centri culturali svolgono tre funzioni principali: un luogo di incontro per grandi raduni durante i festival annuali, un luogo dove allestire mostre e una biblioteca. Il Centro culturale francese \u00e8 un simbolo del partenariato e della cooperazione francesi a Gaza. Tiene mostre d'arte, concerti, proiezioni di film e altre attivit\u00e0. Ove possibile, gli artisti francesi sono invitati a mostrare le loro opere d'arte e, pi\u00f9 frequentemente, gli artisti palestinesi della Striscia di Gaza e della Cisgiordania sono invitati a partecipare a concorsi d'arte.\nFondato nel 1998, l'Arts and Crafts Village \u00e8 un centro culturale per bambini con l'obiettivo di promuovere una documentazione completa, regolare e periodica del'arte creativa in tutte le sue forme. Ha interagito su larga scala con una classe di artisti di diverse nazionalit\u00e0 e organizzato circa 100 mostre per arte creativa, ceramica, grafica, sculture e altri. Quasi 10.000 bambini provenienti da tutta la Striscia di Gaza hanno beneficiato del Villaggio delle Arti e dei Mestieri.\nIl teatro di Gaza, finanziato con contributi della Norvegia, \u00e8 stato aperto nel 2004. Il teatro non riceve molti finanziamenti pubblici, e dipende dalle donazioni da parte di agenzie di aiuti esteri. La AM Qattan Foundation, un'organizzazione benefica per le arti palestinesi, organizza numerosi seminari a Gaza per sviluppare giovani talenti artistici e impartire abilit\u00e0 teatrali agli insegnanti. Il \"Gaza Theatre Festival\" \u00e8 stato inaugurato nel 2005.\nIl Museo di archeologia di Gaza, fondato da Jawdat N. Khoudary, \u00e8 stato aperto nell'estate del 2008. La collezione del museo presenta migliaia di oggetti, tra cui una statua di un Afrodite a petto pieno in un abito diafano, immagini di altre antiche divinit\u00e0 e lampade ad olio con menorah.\nCucina.\nLa cucina di Gaza \u00e8 caratterizzata dal suo generoso uso di spezie e peperoncini. Altri aromi e ingredienti principali includono aneto, bietole, aglio, cumino, lenticchie, ceci, melograni, prugne acide e tamarindo. Molti dei piatti tradizionali si basano sulla cottura in pentola di terracotta, che preserva il sapore e la consistenza delle verdure e produce carne tenera. Tradizionalmente, la maggior parte dei piatti di Gaza sono stagionali e si basano su ingredienti indigeni della zona e dei suoi villaggi circostanti. La povert\u00e0 ha svolto un ruolo importante nel determinare molti dei semplici piatti e stufati senza carne della citt\u00e0, come \"saliq wa adas\" (\"bietole e lenticchie\") e \"bisara\" (fave senza pelle schiacciate con foglie e peperoncini di mulukhiya essiccati).\nPesce e frutti di mare sono un aspetto chiave della vita di Gaza e un punto fermo della cucina locale, Alcuni noti piatti di frutti di mare includono lo \"zibdiyit gambari\", \"gamberi in una pentola di terracotta\" e lo \"shatta,\" granchi ripieni di salsa piccante al peperoncino rosso, quindi al forno. Il pesce viene fritto o grigliato dopo essere stato ripieno di coriandolo, aglio, peperoncini e cumino e marinato con varie spezie. Il pesce \u00e8 anche un ingrediente chiave nella \"sayyadiya\", riso cotto con cipolle caramellate, una generosa quantit\u00e0 di spicchi d'aglio interi, grossi pezzi di pesce fritto ben marinato e spezie come curcuma, cannella e cumino. Molti dei rifugiati del 1948 erano \"fellahin\" (\"contadini\") che mangiavano cibi di stagione. \"Sumaghiyyeh\", popolare a Gaza non solo nel Ramadan ma tutto l'anno, \u00e8 una miscela di sommacco, tahina e acqua combinata con bietole, pezzi di manzo e ceci. Il piatto \u00e8 condito con semi di aneto tritati, peperoncini e aglio fritto e servito in ciotole. \"Maftool\" \u00e8 un piatto a base di grano aromatizzato con prugne acide essiccate che viene servito come couscous o modellato in palline e cotto a vapore su stufato o zuppa.\nLa maggior parte dei ristoranti di Gaza si trova nel quartiere di Rimal. Al-Andalus, specializzato in pesce e frutti di mare, \u00e8 popolare tra i turisti, cos\u00ec come al-Sammak e il raffinato Roots Club . Atfaluna \u00e8 un elegante ristorante vicino al porto di Gaza gestito da persone sorde con l'obiettivo di costruire una societ\u00e0 che accetti maggiormente le persone con disabilit\u00e0.\nIn tutta la Citt\u00e0 Vecchia ci sono bancarelle che vendono fagioli cotti, hummus, patate dolci arrosto, falafel e spiedini. Le caffetterie ( \"qahwa\" ) servono caff\u00e8 e t\u00e8 arabi . I famosi negozi di dolciumi di Gaza, Saqqala e Arafat, vendono dolci arabi e si trovano vicino a Wehda Street . L'alcol \u00e8 una rarit\u00e0, presente solo nel Beach Club delle Nazioni Unite.\nCostumi e ricami.\nSi ritiene che la garza abbia avuto origine a Gaza. Il tessuto per il \"thob di\" Gaza era spesso tessuto nella vicina Majdal (Ascalona). I cotoni neri o blu o il tessuto a strisce rosa e verde che erano stati realizzati in Majdal continuarono ad essere tessuti in tutta la Striscia di Gaza dai rifugiati dei villaggi della pianura costiera fino agli anni '60. \"I thu\" qui avevano maniche strette, strette e dritte. Il ricamo era molto meno denso di quello applicato in Hebron. I motivi pi\u00f9 popolari includevano: forbici ( \"muqass\" ), pettini ( \"mushu\") e triangoli ( \"hijab\" ) spesso disposti in gruppi di cinque, sette e tre, poich\u00e9 l'uso di numeri dispari \u00e8 considerato nel folklore arabo efficace contro il malocchio .\nDagli anni '90, Hamas e altri movimenti islamici hanno cercato di promuovere l'uso \"dell'hijab\" (\"velo\") tra le donne di Gaza, in particolare le donne urbane e istruite, e gli stili di \"hijab da\" allora introdotti sono variati in base all'identit\u00e0 di classe e di gruppo.\nSport.\nIl Palestine Stadium, lo stadio nazionale palestinese, si trova a Gaza e ha una capacit\u00e0 di 10.000 spettatori. Serve come sede della squadra nazionale di calcio palestinese, ma le partite casalinghe sono giocate a Doha, in Qatar. Gaza ha diverse squadre di calcio locali che partecipano alla Gaza Strip League. Includono Khidmat al-Shatia (campo di al-Shati), Ittihad al-Shuja'iyya (quartiere di Shuja'iyya), Gaza Sports Club e al-Zeitoun (quartiere di Zeitoun).\nAmministrazione.\nOggi, Gaza funge da capitale amministrativa del Governatorato di Gaza. Si trova in citt\u00e0 l'edificio del Consiglio legislativo palestinese, nonch\u00e9 il quartier generale della maggior parte dei ministeri dell'Autorit\u00e0 palestinese.\nIl primo consiglio municipale di Gaza fu formato nel 1893 sotto la presidenza di Ali Khalil Shawa. Il primo sindaco moderno fu suo figlio Said al-Shawa, nominato sindaco nel 1906 dalle autorit\u00e0 ottomane. Al-Shawa ha curato la costruzione del primo ospedale di Gaza, diverse nuove moschee e scuole, il restauro della Grande Moschea e l'introduzione del moderno aratro nella citt\u00e0. Nel 1922, il segretario coloniale britannico Winston Churchill chiese a Gaza di sviluppare la propria costituzione sotto la Palestina del Mandato. Tuttavia, la richiesta venne respinta dai palestinesi.\nIl 24 luglio 1994, l'ANP ha proclamato a Gaza il primo consiglio comunale nei territori palestinesi . Le elezioni municipali palestinesi del 2005 non si sono svolte a Gaza, n\u00e9 a Khan Yunis o Rafah. Invece, i funzionari del partito di Fatah hanno selezionato le citt\u00e0, le citt\u00e0 e i villaggi pi\u00f9 piccoli per tenere le elezioni, supponendo che sarebbero andati meglio nelle aree meno urbane. Il partito rivale Hamas, tuttavia, ha vinto la maggior parte dei seggi in sette delle dieci municipalit\u00e0 selezionate per il primo turno, con un'affluenza alle urne dell'80% circa. Il 2007 ha visto violenti scontri tra le due parti che hanno causato la morte di oltre 100 morti, portando alla fine Hamas a ottenere il controllo della citt\u00e0.\nNormalmente, i comuni palestinesi con popolazioni oltre 20.000 abitanti e che fungono da centri amministrativi hanno consigli municipali composti da quindici membri, tra cui il sindaco. L'attuale consiglio comunale di Gaza, tuttavia, \u00e8 composto da quattordici membri, tra cui il sindaco, Rafiq Makki. Makki si \u00e8 dimesso a novembre 2013, ma \u00e8 stato mantenuto come sindaco ad interim fino ad aprile 2014. E\u00e8 stato poi sostituito dal vice sindaco Nizar Hijazi.\nIstruzione.\nSecondo le statistiche palestinesi, nel 1997 circa il 90% della popolazione di Gaza di et\u00e0 superiore ai 10 anni era alfabetizzata. Della popolazione della citt\u00e0, 140.848 erano iscritti nelle scuole (39,8% nella scuola elementare, 33,8% nella scuola secondaria e 26,4% nella scuola superiore). Circa 11.134 persone hanno ricevuto diplomi di laurea o diplomi superiori.\nNel 2006 c'erano 210 scuole a Gaza; 151 erano gestiti dal Ministero dell'Educazione dell'Autorit\u00e0 Nazionale Palestinese, 46 erano gestiti dall'UNRWA e 13 erano scuole private. Sono stati registrati 154.251 studenti e sono stati impiegati 5.877 insegnanti. L'economia depressa ha gravemente compromesso l'istruzione nella Striscia di Gaza. Nel settembre 2007, un sondaggio dell'UNRWA ha rivelato un tasso di fallimento di quasi l'80% nelle scuole di grado 4-9, con tassi di fallimento fino al 90% in matematica. Nel gennaio 2008, l'UNICEF ha riferito che le scuole di Gaza avevano annullato le lezioni che consumavano energia, come la tecnologia dell'informazione, i laboratori scientifici e le attivit\u00e0 extra curriculari.\nUniversit\u00e0.\nLe quattro principali universit\u00e0 della citt\u00e0 sono l'Universit\u00e0 al-Azhar - Gaza, l'Universit\u00e0 aperta al-Quds, l'Universit\u00e0 al-Aqsa e l'Universit\u00e0 islamica di Gaza. L'Universit\u00e0 Islamica, composta da dieci strutture, \u00e8 stata fondata da un gruppo di uomini d'affari nel 1978, rendendola la prima Universit\u00e0 di Gaza. Aveva un'iscrizione di 20.639 studenti. Al-Azhar \u00e8 generalmente laica ed \u00e8 stata fondata nel 1992. L'Universit\u00e0 Al-Aqsa \u00e8 stata fondata nel 1991. L'Universit\u00e0 Aperta Al-Quds ha fondato il campus regionale di Gaza nel 1992 in un edificio in affitto nel centro della citt\u00e0, originariamente con 730 studenti. A causa del rapido aumento del numero di studenti, costru\u00ec il primo edificio di propriet\u00e0 universitaria nel distretto di Nasser . Nel 2006-2007, aveva 3.778 studenti iscritti.\nBiblioteche.\nLa Biblioteca pubblica di Gaza si trova vicino a Wehda Street e ha una collezione di quasi 10.000 libri in arabo, inglese e francese. Con una superficie totale di circa , l'edificio \u00e8 composto da due piani e un seminterrato. La biblioteca \u00e8 stata aperta nel 1999 dopo la collaborazione risalente al 1996 tra Gaza con il sindaco Aoun Shawa, la citt\u00e0 francese di Dunkerque e la Banca mondiale. Gli obiettivi primari della biblioteca sono fornire fonti di informazioni che soddisfino le esigenze dei beneficiari, fornire le strutture necessarie per l'accesso alle fonti di informazioni disponibili e organizzare vari programmi culturali come eventi culturali, seminari, lezioni, presentazioni di film, video, opere d'arte e libri mostre.\nLuoghi di interesse.\nI punti di riferimento a Gaza includono la Grande Moschea nella Citt\u00e0 Vecchia. Originariamente un tempio pagano, fu consacrata dai bizantini una chiesa greco-ortodossa, poi una moschea nell'VIII secolo dagli arabi. I crociati la trasformarono in una chiesa, ma fu ristabilita come moschea subito dopo la riconquista di Gaza da parte dei musulmani. \u00c8 il pi\u00f9 antico e il pi\u00f9 grande tempio della Striscia di Gaza.\nAltre moschee nella Citt\u00e0 Vecchia includono la Moschea Sayed Hashem di epoca mamelucca che si credeva ospitare la tomba di Hashem ibn Abd al-Manaf nella sua cupola. C'\u00e8 anche la vicina moschea di Kateb al-Welaya che risale al 1334. A Shuja'iyya si trova la Moschea Ibn Uthman, costruita dal nativo di Nablus Ahmad ibn Uthman nel 1402, e la Moschea Mahkamah costruita dal maggiordono mamelucco Birdibak al-Ashrafi nel 1455. A Tuffah si trova la Moschea Ibn Marwan, che fu costruita nel 1324 e ospita la tomba di Ali ibn Marwan, un uomo santo.\nLa Piazza del Soldato Ignoto, situata a Rimal, \u00e8 un monumento dedicato a uno sconosciuto combattente palestinese morto nella guerra del 1948. Nel 1967, il monumento fu demolito dalle forze israeliane e rimase un mucchio di sabbia, fino a quando un giardino pubblico vi fu costruito con finanziamenti dalla Norvegia. Qasr al-Basha, originariamente una villa di epoca mamelucca che fu usata da Napoleone durante il suo breve soggiorno a Gaza, si trova nella Citt\u00e0 Vecchia ed \u00e8 oggi una scuola femminile. Il Cimitero di guerra del Commonwealth di Gaza, spesso definito British Cemetery, che contiene le tombe dei caduti soldati alleati nella prima guerra mondiale \u00e8 a nord-est del centro della citt\u00e0, nel quartiere di Tuffah, vicino alla Salah al-Din Road.\nInfrastruttura.\nAcquedotto.\nSecondo il censimento palestinese del 1997, il 98,1% dei residenti di Gaza era collegato all'approvvigionamento idrico pubblico. Circa l'87,6% era collegato a un sistema fognario pubblico e l'11,8% utilizzava un pozzo nero. Il blocco di Gaza ha fortemente limitato l'approvvigionamento idrico della citt\u00e0. I sei pozzi principali per l'acqua potabile non funzionavano e circa il 50% della popolazione non aveva acqua su base regolare. Il comune ha affermato di essere stato costretto a pompare acqua attraverso \"pozzi salati\" a causa dell'indisponibilit\u00e0 dell'elettricit\u00e0. Circa 20 milioni di litri di acque reflue grezze e 40 milioni di litri di acqua parzialmente trattata al giorno affluivano nel Mar Mediterraneo e acque reflue non trattate alimentavano insetti e topi. Come paese \"povero d'acqua\", Gaza dipende fortemente dall'acqua del Wadi Ghazza . La falda acquifera di Gaza \u00e8 utilizzata come principale risorsa di Gaza per ottenere acqua di qualit\u00e0. Tuttavia, la maggior parte dell'acqua del Wadi Ghazza viene deviata verso Gerusalemme.\nRete elettrica.\nNel 2002 Gaza inizi\u00f2 a gestire la propria centrale elettrica, costruita da Enron. Tuttavia, la centrale elettrica \u00e8 stata bombardata e distrutta dall'esercito israeliano nel 2006. Prima della distruzione della centrale elettrica, Israele forniva elettricit\u00e0 aggiuntiva a Gaza tramite la Israel Electric Corporation. L'impianto \u00e8 stato ricostruito entro dicembre 2007. Israele ha comunque continuato a vendere elettricit\u00e0 a Gaza. , l'Egitto \u00e8 in trattativa per combinare la rete energetica di Gaza con la propria.\nGestione dei rifiuti.\nLa gestione dei rifiuti solidi urbani \u00e8 una delle questioni chiave che devono affrontare oggi gli abitanti di Gaza. Queste sfide sono attribuite a diversi fattori; la mancanza di investimenti nei sistemi ambientali, una minore attenzione \u00e8 stata prestata ai progetti ambientali, l'assenza di forze dell'ordine e la tendenza alla gestione delle crisi. Uno degli aspetti principali di questo problema sono le enormi quantit\u00e0 di macerie e detriti generati a seguito dei bombardamenti israeliani.\nAd esempio, la scala del danno derivante dall'operazione Bordo Protettivo nel 2014 non ha precedenti. Tutti i governatorati nella Striscia di Gaza hanno subito estesi bombardamenti aerei, bombardamenti navali e fuoco di artiglieria, con conseguente notevole quantit\u00e0 di macerie. Secondo recenti statistiche, sono stati generati oltre 2 milioni di tonnellate di detriti. Circa 10.000 case sono state rase al suolo, tra cui due edifici residenziali di 13 piani. Una quantit\u00e0 enorme di detriti rimane sparsa a Gaza. Sono necessari sforzi seri e un budget elevato per gestire questa situazione. Ancora pi\u00f9 importante, e sulla base di uno studio UNEP dopo la guerra del 2008, \u00e8 molto probabile che i detriti siano contaminati con PAH e probabilmente con bifenili policlorurati (PCB), diossine e composti del furano.\nAssistenza sanitaria.\nL'ospedale Al-Shifa (\"la cura\") fu fondato nel distretto di Rimal dal governo del Mandato britannico negli anni '40. Ospitato in una caserma militare, originariamente forniva quarantena e cure per le malattie febbrili. Quando l'Egitto amministrava Gaza, questo dipartimento originale fu trasferito e al-Shifa divenne l'ospedale centrale della citt\u00e0. Quando Israele si ritir\u00f2 dalla Striscia di Gaza dopo averla occupata nella crisi di Suez del 1956, il presidente egiziano Gamal Abdel Nasser fece espandere e migliorare l'ospedale di al-Shifa. Ordin\u00f2 anche l'istituzione di un secondo ospedale nel distretto di Nasser con lo stesso nome. Nel 1957, l'ospedale per la quarantena e le malattie febbrili fu ricostruito e denominato ospedale Nasser. Oggi, al-Shifa rimane il pi\u00f9 grande complesso medico di Gaza.\nAlla fine degli anni '50, fu istituita una nuova amministrazione sanitaria, Bandar Gaza (\"Regione di Gaza\"), guidata da Haidar Abdel-Shafi. Bandar Gaza ha affittato diverse stanze in tutta la citt\u00e0 per creare cliniche governative che fornivano cure essenziali.\nL'ospedale arabo Ahli, fondato nel 1907 dalla Church Missionary Society (CMS), fu distrutto durante la prima guerra mondiale Fu ricostruito come Southern Baptist Hospital negli anni '50. Nel 1982 la diocesi episcopale di Gerusalemme assunse la guida e il nome originale fu restaurato. L'ospedale Al-Quds, situato nel quartiere di Tel al-Hawa e gestito dalla Palestine Red Crescent Society, \u00e8 il secondo pi\u00f9 grande ospedale di Gaza.\nNel 2007, gli ospedali hanno subito interruzioni di corrente della durata di 8-12 ore al giorno e il diesel necessario per i generatori di corrente era in scarsit\u00e0. Secondo l'Organizzazione mondiale della sanit\u00e0 (OMS), la percentuale di pazienti a cui \u00e8 stato concesso il permesso di uscire da Gaza per cure mediche \u00e8 diminuita dall'89,3% nel gennaio 2007 al 64,3% nel dicembre 2007.\nNel 2010, un team di medici dell'ospedale Al-Durrah di Gaza ha trascorso un anno di formazione presso la clinica per la fibrosi cistica presso il Hadassah Medical Center di Gerusalemme . Al loro ritorno a Gaza, fu istituito un centro di fibrosi cistica ad Al-Durrah, sebbene i casi pi\u00f9 gravi siano riferiti ad Hadassah.\nInfrastrutture e trasporti.\nLa strada costiera di Rasheed corre lungo la costa di Gaza e la collega al resto della costa della Striscia di Gaza. La strada principale della Striscia di Gaza, la Salah al-Din Road (la moderna Via Maris ) attraversa il centro di Gaza City, collegandola con Deir al-Balah, Khan Yunis e Rafah a sud e Jabalia e Beit Hanoun nella nord. Il posto-confine settentrionale della Salah ad-Din Road verso Israele \u00e8 il valico di Erez e la traversata in Egitto \u00e8 il valico di Rafah.\nOmar Mukhtar Street \u00e8 la strada principale nella citt\u00e0 di Gaza che corre da nord a sud, che si dirama da Salah ad-Din Street, si estende dalla costa del Rimal e dalla Citt\u00e0 Vecchia dove termina al Gold Market. Prima del blocco della Striscia di Gaza, esistevano linee regolari di taxi collettivi per Ramallah e Hebron in Cisgiordania. Gaza City \u00e8 servita da taxi e autobus.\nL'aeroporto internazionale Yasser Arafat vicino a Rafah ha aperto nel 1998 a sud di Gaza. Le sue piste e le strutture sono state danneggiate dalle forze di difesa israeliane nel 2001 e nel 2002, rendendo l'aeroporto inutilizzabile. Nell'agosto 2010, la rampa dell'asfalto \u00e8 stata distrutta dai palestinesi in cerca di pietre e materiali da costruzione riciclati. L'aeroporto internazionale Ben Gurion in Israele si trova a circa a nord-est della citt\u00e0."}
{"id": "1188584", "revid": "363629", "url": "https://it.wikipedia.org/wiki?curid=1188584", "title": "Medaglia Albert Einstein", "text": "La medaglia Albert Einstein \u00e8 un riconoscimento che viene attribuito dal 1979 dalla Fondazione Lewis e Rosa Strauss a scienziati che hanno ottenuto risultati di rilievo in campi affini a quelli in cui si distinse il celebre fisico di origine tedesca che d\u00e0 il nome al premio. "}
{"id": "1188586", "revid": "136053", "url": "https://it.wikipedia.org/wiki?curid=1188586", "title": "Italiano centrale", "text": ""}
{"id": "1188588", "revid": "115549", "url": "https://it.wikipedia.org/wiki?curid=1188588", "title": "Club Brugge KV", "text": ""}
{"id": "1188592", "revid": "7", "url": "https://it.wikipedia.org/wiki?curid=1188592", "title": "Trenette col pesto", "text": ""}
{"id": "1188598", "revid": "22356", "url": "https://it.wikipedia.org/wiki?curid=1188598", "title": "Drepanaspis", "text": ""}
{"id": "1188605", "revid": "671029", "url": "https://it.wikipedia.org/wiki?curid=1188605", "title": "Diego Rodriguez Porcelos", "text": "Origine.\nFiglio del conte di Castiglia, Rodrigo e di Sancha Diez d'Asturia (solo per alcuni storici.\nBiograf\u00eda.\nNell'873, successe al padre nel titolo di conte di Castiglia, eccetto la contea di \u00c1lava che dall'870, era stata separata e data ad un nuovo conte, \"Vela Jim\u00e9nez\". \nSi misur\u00f2 con un grosso contingente di truppe arabe, nel tentativo di occupare la valle dell'Ebro, partendo dalla sua base di Pancorbo;cre\u00f2 una linea di difesa lungo le sponde del fiume Arlanz\u00f3n.Riport\u00f2 la sede vescovile ad Oca (la vecchia \"Auca\", l'attuale Villafranca Montes de Oca).\nDiego, tra l'882 e l'884, ebbe il merito di ripopolare Burgos ed Ubierna. Di Burgos \u00e8 considerato il fondatore, perch\u00e9, eseguendo l'ordine del re delle Asturie, Alfonso III Magno, non solo ripopol\u00f2 la zona ma su un piccolo villaggio preesistente, sulla riva del fiume \"Arlanz\u00f3n\" costrui, nell'884, una piccola citt\u00e0 circondata di mura.\nMor\u00ec nell'885, non si sa esattamente dove (si presume a \"Comudilla\" nelle vicinanze di Burgos), e si dice che il suo corpo riposi nelle rovine del monastero di San Felice de Oca a Villafranca Montes de Oca).Alla sua morte, la contea di Castiglia fu frazionata in diverse contee, rimanendo divisa sino al 932 circa, anno in cui fu nuovamente riunificata dal conte Fern\u00e1n Gonz\u00e1lez.Il titolo di conte di Castiglia fu ripreso da suo cognato, Nu\u00f1o Nu\u00f1ez che, nell'899, dopo aver riunito alcune contee nate dal frazionamento, ridiede vita ad una contea di Castiglia, pur territorialmente ridotta.\nIl fondatore di Burgos.\nA Burgos sono conservate due statue di Diego: una equestre, in piazza di San Giovanni, ed un'altra, del sedicesimo secolo, all'esterno dell\"'Arco di Santa Mar\u00eda\", dove il conte Diego Rodr\u00edguez Porcelos \u00e8 posto sopra il centro dell'arco, coi primi due giudici di Castiglia (Nu\u00f1o Rasura, alla sua destra e La\u00edn Calvo, alla sua sinistra) ai lati, sormontato dal re di Spagna Carlo I, l'imperatore Carlo V, che ha alla sua destra il primo conte indipendente di Castiglia Fern\u00e1n Gonz\u00e1lez e alla sua sinistra il Cid, con sopra l'angelo custode di Burgos con in mano una rappresentazione della citt\u00e0 medesima.\nDiscendenza.\nDalla moglie, di cui non si conosce n\u00e9 il nome n\u00e9 gli ascendenti, Diego ebbe otto figli:"}
{"id": "1188612", "revid": "29244", "url": "https://it.wikipedia.org/wiki?curid=1188612", "title": "Conualeviinae", "text": ""}
{"id": "1188615", "revid": "75421", "url": "https://it.wikipedia.org/wiki?curid=1188615", "title": "Heineken jammin festival", "text": ""}
{"id": "1188616", "revid": "767487", "url": "https://it.wikipedia.org/wiki?curid=1188616", "title": "Facundo Sava", "text": "Carriera.\nFece il suo debutto nella squadra del Ferro Carril Oeste il 31 ottobre del 1993, e nel 1996 si trasfer\u00ec al Boca Juniors. Nel 1997 and\u00f2 a giocare nel Gimnasia y Esgrima La Plata. Nel 2002 si trasfer\u00ec al , nella Premiership inglese, per 2 milioni di sterline. Successivamente si trasfer\u00ec al Celta Vigo, in Spagna. Esord\u00ec con la squadra della Galizia in occasione della seconda giornata del campionato di Segunda Divisi\u00f3n, quando il Celta, allenato da Fernando V\u00e1zquez, vinse per 1-0 contro il Gimn\u00e0stic de Tarragona e Sava entr\u00f2 in campo al 64' al posto di Jos\u00e9 Ignacio Franco. Nella giornata successiva, contro lo Sporting de Gij\u00f3n, gioc\u00f2 per la prima volta da titolare. Il 26 settembre, in occasione della quinta giornata realizz\u00f2 la sua prima rete in Spagna, siglando il gol del vantaggio nella partita pareggiata per 1-1 in casa del Murcia. Concluse la stagione con 26 presenze e segn\u00f2 altre due reti, contro Real Valladolid e Tenerife. Finita la stagione, pass\u00f2 al Lorca, un'altra squadra della Segunda Divisi\u00f3n spagnola. Sotto la guida dell'allenatore Unai Emery, collezion\u00f2 38 presenze e sette reti, contribuendo al raggiungimento del quinto posto in classifica. Esord\u00ec in campionato con la squadra murciana il 4 settembre 2005, nella partita vinta per 3-1 in casa dell'Elche. Il 25 settembre realizz\u00f2 il suo primo gol, grazie al quale il Lorca si impose per 1-0 contro il Gimn\u00e0stic de Tarragona. Il 20 novembre, in occasione della vittoria per 4-0 contro l'H\u00e9rcules segn\u00f2 una doppietta.\nAlla fine della stagione torn\u00f2 in Argentina per giocare nel Racing Club de Avellaneda. Nel 2008 pass\u00f2 all'Arsenal de Sarand\u00ed e nel 2009 al Quilmes."}
{"id": "1188618", "revid": "125076707", "url": "https://it.wikipedia.org/wiki?curid=1188618", "title": "Protammina", "text": "Le protammine o protamine sono piccole proteine nucleari molto basiche per l'alto contenuto di arginina (Fino al 50%) che rimpiazzano gli istoni alla fine della fase aploide della spermiogenesi; sono ritenute essenziali per la stabilizzazione del DNA e la condensazione degli spermatociti.\nEsempi nel mondo animale.\nI topi, gli esseri umani e certi pesci hanno due o pi\u00f9 tipi di protamine; gli spermatociti di toro, cinghiale, ratto, coniglio, porcellino d'India e ariete hanno, invece, solo una forma di protamina.\nNell'uomo.\nLe due protamine dell'uomo sono denominate \"PRM1\" e \"PRM2\".\nNei pesci.\nEsempi di protamine dai pesci sono:\nUtilizzo in medicina.\nI sali di protamina, in particolare il solfato e il cloridrato, sono un antidoto per il sovradosaggio di eparina. Una versione a catena ridotta della protamina \u00e8 stata creata per ridurre il rischio di reazioni anafilattiche successive alla somministrazione.\nAddizionate all'insulina, ne rallenta la crescita della concentrazione plasmatica e ne aumenta la durata d'azione."}
{"id": "1188619", "revid": "1573940", "url": "https://it.wikipedia.org/wiki?curid=1188619", "title": "Inuda luarna", "text": "Inuda luarna \u00e8 un mollusco nudibranchio appartenente alla famiglia Cadlinidae. \u00c8 l'unica specie nota del genere Inuda."}
{"id": "1188621", "revid": "287204", "url": "https://it.wikipedia.org/wiki?curid=1188621", "title": "Lega Nazionale A 2005-2006 (hockey su ghiaccio)", "text": "La stagione 2005-2006 del campionato svizzero di hockey su ghiaccio ha visto campione l'Hockey Club Lugano, mentre la stagione regolare \u00e8 stata vinta dal SC Bern.\nSpareggio (LNA-LNB).\nHC Fribourg-Gott\u00e9ron 4 - EHC Biel 2 (6;3; 3;2; 1;5; 7;2; 1;3; 5;3)"}
{"id": "1188622", "revid": "248219", "url": "https://it.wikipedia.org/wiki?curid=1188622", "title": "Inudinae", "text": ""}
{"id": "1188625", "revid": "1543377", "url": "https://it.wikipedia.org/wiki?curid=1188625", "title": "Rafah", "text": "Rafah ( - \"Rafa\u1e25\" ) \u00e8 una citt\u00e0 palestinese nel sud della Striscia di Gaza. \u00c8 capoluogo del governatorato di Rafah e situata a sud di Gaza, sul confine con l'Egitto (Valico di Rafah). La popolazione di Rafah \u00e8 di 152.950 persone (2014), in gran parte composta da rifugiati palestinesi ospitati in due campi profughi, il campo \"Canada\" (As-Sultan) a nord e il campo \"Rafah\" a sud.\nQuando Israele si ritir\u00f2 dal Sinai nel 1982, la citt\u00e0 di Rafah fu divisa in una parte di Gaza e in una parte egiziana, dividendo le famiglie, separate da barriere di filo spinato. Il centro della citt\u00e0 fu distrutto da Israele ed Egitto per creare una zona cuscinetto.\nRafah \u00e8 il sito del valico di frontiera di Rafah, l'unico punto di attraversamento tra l'Egitto e lo stato della Palestina. L'unico aeroporto di Gaza, l'aeroporto internazionale Yasser Arafat, era situato a sud della citt\u00e0; ha funzionato solo dal 1998 al 2001, quando \u00e8 stato bombardato e demolito dall'esercito israeliano (IDF) per rappresaglia dopo l'uccisione di soldati israeliani da parte di membri di Hamas.\nNel corso degli anni Rafah \u00e8 stato conosciuta come \"Robihwa\" dagli antichi egizi, \"Rafihu\" dagli Assiri, \"\u1fec\u03b1\u03c6\u03af\u03b1, \"Rhaphia\" dai Greci, \"Raphia\" dai Romani, \u05e8\u05e4\u05d9\u05d7 \"Rafia\u1e25\"\" dagli ebrei, \"Rafh\" dalcaliffato arabo. La traslitterazione del nome ebraico \"Rafiah\" \u00e8 usata nell'inglese moderno insieme a \"Rafah\"\nSviluppo.\nL'accordo ottomano-britannico del 1 \u00b0ottobre 1906 stabil\u00ec un confine tra il governo ottomano in Palestina e il dominio britannico in Egitto, da Taba a Rafah. Dopo la prima guerra mondiale anche la Palestina fu inclusa sotto il controllo britannico, ma il confine Egitto-Palestina fu mantenuto per controllare il movimento dei beduini locali. A partire dalla met\u00e0 degli anni '30, gli inglesi migliorarono il controllo delle frontiere e Rafah si svilupp\u00f2 come una piccola citt\u00e0 di confine che fungeva da centro commerciale e di servizi per la popolazione semi-stabile di beduini. Durante la seconda guerra mondiale divenne un'importante base britannica.\nIn seguito all'accordo di armistizio del 24 febbraio 1949, Rafah era situata nella striscia di Gaza occupata dall'Egitto e, di conseguenza, un confine Gaza-Egitto non esisteva pi\u00f9. Rafah pot\u00e9 cos\u00ec crescere senza prendere in considerazione il vecchio confine internazionale del 1906. Nella guerra dei sei giorni del 1967, Israele conquist\u00f2 la Penisola del Sinai e la Striscia di Gaza dall'Egitto e tutta la citt\u00e0 rimase sotto l'occupazione israeliana.\nIl trattato di pace israelo-egiziano del 1979 restitu\u00ec il Sinai, che confina con la Striscia di Gaza, al controllo egiziano. Nel trattato di pace, il ricreato confine tra Gaza e l'Egitto \u00e8 stato tracciato attraverso la citt\u00e0 di Rafah. Rafah era divisa in una parte egiziana e una palestinese, dividendo le famiglie, separate da barriere di filo spinato. Le famiglie furono separate, la propriet\u00e0 fu divisa e molte case e frutteti furono attraversati e distrutti dal nuovo confine, per presunte ragioni di sicurezza. Rafah divenne uno dei tre punti di confine tra Egitto e Israele.\nSociet\u00e0.\nEvoluzione demografica.\nNel 1922, la popolazione di Rafah era di 599 persone, che sal\u00ec a 2.220 nel 1945. Nel 1982, la popolazione totale era di circa 10.800.\nNel censimento palestinese del 1997, Rafah e il suo campo adiacente avevano una popolazione combinata di 91.181, mentre il campo profughi di Tall as-Sultan era elencato a parte con ulteriori 17.141 abitanti. I rifugiati palestinesi costituivano l'80,3% dell'intera popolazione. Nel censimento del 1997, la distribuzione di genere di Rafah (insieme al campo di Rafah) era del 50,5% maschile e del 49,5% femminile.\nSecondo stime palestinesi del 2006, la citt\u00e0 di Rafah aveva una popolazione di 71.003, mentre i campi profughi di Rafah e Tall as-Sultan ospitavano rispettivamente di 59.983 e 24.418 persone.\nStoria.\nRafah ha una storia che risale a migliaia di anni fa. Fu registrata per la prima volta in un'iscrizione del faraone egiziano Seti I, dal 1303 a.C. come \"Rph\", e come prima tappa della campagna del faraone Sheshonq I nel Levante nel 925 \u00a0 AC. Nel 720 a.C. fu il luogo della vittoria del re assiro Sargon II sugli egiziani e nel 217 AC la battaglia di Rafah fu combattuta tra il vittorioso Tolomeo IV e Antioco III. (Si dice che sia stata una delle pi\u00f9 grandi battaglie mai combattute nel Levante, con oltre centomila soldati e centinaia di elefanti ).\nLa citt\u00e0 fu conquistata da Alessandro Ianneo e detenuta dagli Asmonei fino a quando non fu ricostruita al tempo di Pompeo e Aulo Gabinio nel 57 AC. Rafah \u00e8 menzionata in Strabone (16, 2, 31), nell'Itinerario antonino, ed \u00e8 raffigurata sulla Mappa di Madaba.\nDurante il periodo bizantino, Rafah era una diocesi, e vi sono state rinvenute ceramiche e monete bizantine. Rafah \u00e8 stata rappresentata nel Concilio di Efeso nel 431 d.C. Rimane una sede titolare della Chiesa cattolica, ma vi resiste anche una piccola presenza greco-ortodossa.\nDominio arabo e mamelucco.\nRafah fu un'importante citt\u00e0 commerciale durante il primo periodo arabo e una delle citt\u00e0 catturate dall'esercito dei Rashidun sotto il generale \u02bfAmr ibn al-\u02bf\u0100\u1e63 nel 635 d.C. Sotto gli Omayyadi e gli Abbasidi, Rafah era il confine pi\u00f9 meridionale del \"Jund Filastin\" (\"Distretto della Palestina\"). Secondo il geografo arabo Al-Ya'qubi, fu l'ultima citt\u00e0 della provincia di Siria sulla strada che collegava Ramla all'Egitto.\nUna comunit\u00e0 ebraica si stabil\u00ec in citt\u00e0 nel IX e X secolo e di nuovo nel XII, sebbene nell'XI secolo sub\u00ec un declino e nel 1080 emigrarono ad Ascalona. Anche una comunit\u00e0 samaritana visse a Rafah in questo periodo. Come la maggior parte delle citt\u00e0 della Palestina meridionale, l'antica Rafah aveva un approdo sulla costa (ora Tell Rafah), mentre la citt\u00e0 principale era nell'entroterra.\nNel 1226, il geografo arabo Yaqut al-Hamawi scrive della passata importanza di Rafah nel primo periodo arabo, dicendo che era \"una antica citt\u00e0 fiorente, con un mercato, una moschea e ostelli\". Tuttavia, continua dicendo che nel suo stato attuale, Rafah era in rovina, ma restava una stazione postale ayyubide sulla strada per l'Egitto dopo la vicina Deir al\u2011Balah.\nPeriodo ottomano ed egiziano.\nRafah appare nei registri fiscali ottomani del 1596 come parte del \"Nahiya\" di Gaza del \"Liwa\" di Gazza. Aveva una popolazione di 15 famiglie, tutte musulmane, che pagavano tasse su grano, orzo, colture estive, entrate occasionali, capre e alveari.\nNel 1799, l'esercito rivoluzionario di Francia comandato da Napoleone Bonaparte pass\u00f2 attraverso Rafah durante la campagna d'Egitto.\nRafah era il confine tra le province di Egitto e Siria. Nel 1832, l'area pass\u00f2 sotto l'occupazione egiziana di Mehmet Ali, che dur\u00f2 fino al 1840.\nL'esploratore francese Victor Gu\u00e9rin, che la visit\u00f2 nel maggio 1863, not\u00f2 due pilastri di granito che i locali chiamarono \"Bab el Medinet, che\" significa \"La porta della citt\u00e0\". Nel 1881, l'arciduca Luigi Salvatore d'Asburgo-Lorena scrisse: \"Frammenti di pilastri di granito grigio, ancora in piedi, possono essere incontrati sulla strada, i campi e la sabbia, e ne abbiamo visto uno steso a terra sepolto per met\u00e0... I pilastri sono i resti di un antico tempio, Raphia, e sono di particolare importanza agli occhi degli arabi, che li chiamano Rafah, in quanto segnano il confine tra Egitto e Siria.\"\nEra del mandato britannico.\nNel 1917, l'esercito britannico cattur\u00f2 Rafah e lo us\u00f2 come base per il loro attacco a Gaza. La presenza delle basi dell'esercito \u00e8 stata un'attrazione economica che ha riportato le persone in citt\u00e0.\nNel censimento del 1922 in Palestina condotto dalle autorit\u00e0 del Mandato britannico, Rafah aveva una popolazione di 599 abitanti, tutti musulmani, aumentati nel censimento del 1931 a 1.423, ancora tutti i musulmani, in 228 case.\nSecondo le statistiche del 1945, Rafah aveva una popolazione di 2.220 abitanti, tutti musulmani, con 40.579 dunam di terra, secondo un sondaggio ufficiale sulla terra e sulla popolazione. Di questi, 275 dunam erano piantagioni e terreni irrigabili, 24.173 utilizzati per i cereali, mentre 16.131 dunam erano terreni non coltivabili.\n1948-1967.\nDopo la guerra arabo-israeliana del 1948, l'Egitto governava il protettorato palestinese e vi furono istituiti campi profughi per i rifugiati della Nakba. Nella crisi di Suez del 1956 che coinvolse Israele, Gran Bretagna, Francia ed Egitto, 111 persone, tra cui 103 rifugiati, furono uccise dall'esercito israeliano nel campo profughi palestinese di Rafah, durante il massacro di Rafah. Le Nazioni Unite non sono state in grado di determinare le circostanze relative alle morti.\nDurante la Guerra dei sei giorni del 1967, le forze di difesa israeliane catturarono Rafah con la Penisola del Sinai e la Striscia di Gaza, la popolazione era di circa 55.000 abitanti, di cui 11.000 vivevano nella stessa Rafah.\nDopo il 1967.\nNell'estate del 1971, l'esercito israeliano, sotto il generale Ariel Sharon (allora capo del comando meridionale dell'IDF ), distrusse circa 500 case nei campi profughi di Rafah al fine di creare strade di pattugliamento per le forze israeliane. Queste demolizioni hanno sfollato quasi 4.000 persone.\nIsraele ha istituito i progetti abitativi \"Brazil\" e \"Canada\" per accogliere i rifugiati palestinesi e fornire condizioni migliori nella speranza di integrare i rifugiati nella popolazione generale e nel suo tenore di vita; \"Brazil\" si trova immediatamente a sud di Rafah, mentre C\"a\"nada era appena oltre il confine nel Sinai. Il nome di tali centri abitati deriva dai caschi blu dei rispettivi paesi che avevano caserme in quei luoghi. Dopo gli Accordi di Camp David del 1978 che imposero il rimpatrio dei rifugiati del centro \"Canada\" nella Striscia di Gaza, il centro di Tel al-Sultan, a nord-ovest di Rafah, fu costruito per accoglierli.\nNel maggio 2004, il governo israeliano guidato da Ariel Sharon ha approvato un'altra demolizione di massa di case a Rafah, da cui Sharon ottenne il soprannome di \"bulldozer\".\nNel settembre 2005, Israele si ritir\u00f2 dalla striscia di Gaza ma Rafah rimase divisa, con parte della citt\u00e0 sul lato egiziano del confine. Per far fronte alla divisione della citt\u00e0, i trafficanti hanno realizzato tunnel sotto il confine, collegando le due parti e permettendo il contrabbando di merci e persone.\nValico confinario di Rafah.\nRafah \u00e8 il sito del valico di frontiera di Rafah, l'unico passaggio tra la Striscia di Gaza e l'Egitto. Precedentemente gestito dalle forze militari israeliane, il controllo del valico di confine \u00e8 stato trasferito all'Autorit\u00e0 Palestinese nel settembre 2005 come parte del pi\u00f9 ampio ritiro israeliano dalla Striscia di Gaza. Una delegazione dell'Unione Europea ha monitorato il valico fino all'aprile 2006, quando la guardia presidenziale del presidente dell'Autorit\u00e0 Palestinese Mahm\u016bd Abb\u0101s se ne \u00e8 assunta la responsabilit\u00e0. Da parte egiziana, il controllo del valico \u00e8 garantito dalle 750 guardie di frontiera consentite da un accordo tra Egitto e Israele. L'accordo \u00e8 stato firmato nel novembre 2005 sotto pressione statunitensi e specifica che \u00e8 soggetto ai requisiti di sicurezza richiesti da Israele.\nClima.\nIl sistema di classificazione climatica di K\u00f6ppen-Geiger classifica il clima di Rafah come semi-arido caldo (BSh)."}
{"id": "1188631", "revid": "123336235", "url": "https://it.wikipedia.org/wiki?curid=1188631", "title": "Dialetto chioggiotto", "text": "Il chioggiotto (\"cios\u00f2to\", IPA ) \u00e8 una variante del veneziano lagunare proprio della citt\u00e0 di Chioggia (soprattutto il centro storico e Sottomarina).\nNelle frazioni rurali del comune di Chioggia \u00e8 pi\u00f9 diffuso un dialetto affine al polesano (comunemente chiamato \"contadino\"). \nIl chioggiotto moderno deriva da due dialetti differenti, il \"chioggiotto antico\" ed il \"chioggiotto marinante\". Quest'ultimo proprio di Sottomarina, ha fornito alla parlata attuale un contributo minore rispetto all'altro e oggi sopravvive solo tra gli individui anziani.\n\"Le baruffe chiozzotte\" di Carlo Goldoni danno l'idea di come il chioggiotto antico nel XVIII secolo differisca dall'attuale.\nQuello che pi\u00f9 risalta \u00e8 innanzitutto la cadenza cantilenante (simile, per certi versi, al genovese) che tende ad allungare le parole. Da ricordare anche la pronuncia della lettera 'l': nella maggior parte dei dialetti veneti per lo pi\u00f9 viene omessa, nel chioggiotto \u00e8 invece presente se non addirittura accentuata (quasi una 'gl', caratteristica derivata dal marinante)."}
{"id": "1188633", "revid": "74415", "url": "https://it.wikipedia.org/wiki?curid=1188633", "title": "Locomotiva FS E.390", "text": ""}
{"id": "1188635", "revid": "69794", "url": "https://it.wikipedia.org/wiki?curid=1188635", "title": "Women's Basketball Hall of Fame", "text": "Il Women's Basketball Hall of Fame (in italiano Basketball Hall of Fame femminile) \u00e8 il massimo riconoscimento per tutti coloro che hanno contribuito in modo sostanziale allo sviluppo della pallacanestro femminile.\n\u00c8 stato inaugurato nel 1999 a Knoxville, in Tennessee.\nMembri.\n\"Legenda:\""}
{"id": "1188637", "revid": "639246", "url": "https://it.wikipedia.org/wiki?curid=1188637", "title": "Sderot", "text": "Sderot (ebraico: \u05e9\u05c2\u05d3\u05e8\u05d5\u05ea , \"boulevard\") \u00e8 una citt\u00e0 nel Distretto Meridionale di Israele, distante un chilometro dalla Striscia di Gaza.\nLa citt\u00e0 \u00e8 stata un continuo bersaglio di attacchi di razzi Qassam dalla Striscia di Gaza. Dalla met\u00e0 di giugno 2007 a met\u00e0 febbraio 2008, 771 razzi e 857 bombe da mortaio sono state sparati contro Sderot e il Negev occidentale, con una media di tre o quattro ogni giorno. Tale lancio ha causato dal 2000 al 2009 un totale di 10 morti. Nel marzo 2008, il sindaco ha affermato che la popolazione era scesa del 10%-15% poich\u00e9 molte famiglie l'avevano abbandonata per disperazione.\nStoria.\nSderot fu fondata come ma'abara nel 1951 sul sito del villaggio di Najd, abbandonato dagli abitanti palestinesi, circa 620 nel 1945, i quali furono espulsi il 13 maggio 1948, nell'ambito della guerra arabo-israeliana del 1948.\nI primi abitanti di Sderot arrivarono nel 1951 in quello che era ai tempi conosciuto come il campo di transito di Gevim-Dorot. La maggior parte degli immigrati erano di origine curda e iraniana, e vennero stabiliti in tende e baracche, prima della realizzazione di strutture permanenti quasi quattro anni pi\u00f9 tardi, nel 1954, quando Sderot diveniva una delle citt\u00e0 del Negev settentrionale.\nNel censimento del 1961, la percentuale di immigrati marocchini era dell'87%, mentre l'11% dei residenti erano immigrati dal Kurdistan. Nel 1950, la citt\u00e0 ha continuato ad assorbire un gran numero di immigrati dal Marocco e dalla Romania.\nSderot ha inoltre assorbito una grande popolazione immigrata nel corso della Aliyah dall'Unione Sovietica negli anni '90,che hanno raddoppiato la popolazione. Nel 1996, Sderot \u00e8 stata dichiarata citt\u00e0.\nSderot \u00e8 stata al centri degli obiettivi dei missili lanciati dai movimenti terroristici legati ad Hamas fra il 2007 e il 2008. La citt\u00e0 per\u00f2, dopo una tregua armata che ha segnato la drastica riduzione di missili lanciati, ha subito nuovi attacchi a novembre 2008, dopo che i militari israeliani hanno rotto definitivamente la tregua con Hamas, compiendo un'incursione militare nella Striscia di Gaza nel corso della quale sono stati uccisi diversi miliziani di Hamas e civili. Il giorno dopo \u00e8 ripreso il lancio dei razzi Qassam sul sud di Israele, che hanno motivato l'inizio dell'Operazione Piombo fuso."}
{"id": "1188640", "revid": "599013", "url": "https://it.wikipedia.org/wiki?curid=1188640", "title": "Przedsi\u0119biorstwo Komunikacji Miejskiej w Gliwicach", "text": "PKM Gliwice, forma abbreviata di Przedsi\u0119biorstwo Komunikacji Miejskiej Sp\u00f3\u0142ka z o.o. w Gliwicach, \u00e8 l'operatore che svolge il servizio di trasporto pubblico con autobus nella citt\u00e0 di Gliwice, in Polonia, e nel suo circondario.\nStoria.\nIl 1\u00ba ottobre 1991 la compagnia \u00e8 stata fondata dopo la liquidazione della WPK Katowice, che gestiva tra gli altri le linee di autobus urbano e suburbano.\nDal 28 agosto 1997 la compagnia ha cambiato ragione sociale, diventando una impresa a responsabilit\u00e0 limitata.\nEsercizio.\n la PKM gestisce 44 linee di autobus, principalmente interurbane, per una percorrenza totale di circa 40.000\u00a0km al giorno.\nLa societ\u00e0 \u00e8 controllata all'81,53% dall'amministrazione comunale (comune) di Gliwice, al 14,32% dal comune di Zabrze, al 2,35% dal comune di Knur\u00f3w, allo 0,98 da Giera\u0142towice e allo 0,82 da Zbros\u0142awice. Il valore dell'azienda al 2006 era stimato in 22.714.500 Z\u0142oty polacchi."}
{"id": "1188645", "revid": "834", "url": "https://it.wikipedia.org/wiki?curid=1188645", "title": "Julieta Venegas Percevault", "text": ""}
{"id": "1188646", "revid": "287204", "url": "https://it.wikipedia.org/wiki?curid=1188646", "title": "Un cappello pieno di stelle", "text": "Un cappello pieno di stelle (\"A Hat Full of Sky\") \u00e8 un libro di Terry Pratchett (2004). Fa parte di una serie di libri rivolti ai ragazzi (ma non solo), ed ambientati nel Mondo Disco. Il libro \u00e8 il seguito di \"L'intrepida Tiffany e i Piccoli Uomini Liberi\", il libro successivo \u00e8 \"La corona di ghiaccio\".\nTrama.\nGli eventi si svolgono due anni dopo quanto avvenuto nell\"'Intrepida Tiffany e i Piccoli Uomini Liberi\", e rappresenta una Tiffany Aching ormai undicenne.\nLa piccola Tiffany cresce, compiendo i primi passi verso nell'apprendistato stregonesco. D'altra parte, Nonnina Weatherwax le ha fatto dono di un cappello invisibile, ha combattuto e battuto la regina del mondo delle fate e pu\u00f2 fare affidamento sulla stirpe dei \"Nac Mac Feegle\", e non dovrebbero presentarsi ostacoli per una promessa dell'occulto come lei. Eppure Tiffany dovr\u00e0 fare i conti con la realt\u00e0 del mondo delle streghe e con la sua disarmente normalit\u00e0: una realt\u00e0 fatta di colleghe vanesie e sciocche, di gesti quotidiani tutt'altro che straordinari, di vecchietti da accudire, di contadini e paesani da proteggere (per lo pi\u00f9 da loro stessi e dalla loro ignoranza), per di pi\u00f9 priva dell'aiuto del piccolo popolo libero, governato da una nuova e gelosa Kelda. Un mondo in cui la strega, dotata di poteri magici temibili, \u00e8 forte e saggia solo fin quando diffida di tali poteri. Perch\u00e9 in fondo la vera magia \u00e8 sapere quello che gli altri non sanno. Eppure talvolta serve saper fare magie vere, come quando le bizzarre entit\u00e0 del Disco, creature che dovrebbero abitare solo le fantasie degli sciocchi, iniziano a vagare per il Disco: creature malvagie, spaventose e potenti o magari semplicemente confuse e spaesate come lo Sciame.\nCommenti.\nIl secondo capitolo della crescita di Tiffany segna un passo importante, con la presa di coscienza della piccola strega delle responsabilit\u00e0 e le insidie del proprio potere: un potere che, nella tradizione Pratchettiana, va ben oltre l'agitare una bacchetta e pronunciare formule. Un libro in cui Pratchett continua la sua opera di demolizione del fantasy e dei suoi luoghi comuni attraverso il costante tentativo di razionalizzare il fantastico e dargli una logica: una logica che nella sua paradossale comicit\u00e0 risulta spesso pi\u00f9 credibile, o quanto meno pi\u00f9 interessante, della visione di colleghi pi\u00f9 \"seri\"."}
{"id": "1188648", "revid": "615138", "url": "https://it.wikipedia.org/wiki?curid=1188648", "title": "Carriera diplomatica (Italia)", "text": "La carriera diplomatica in Italia \u00e8 il percorso professionale previsto per il personale diplomatico del Ministero degli Affari Esteri.\nStoria.\nIl personale della carriera diplomatica \u00e8 disciplinato dal DPR del 5 gennaio 1967, n. 18, che ha subito alcune modifiche sostanziali in due occasioni, nel 1998 e nel 2000. La prima riforma, avvenuta con il D.Lgs. 27 febbraio 1998, n. 62, ha riordinato la carriera con alcuni cambiamenti sulla retribuzione durante il servizio in Italia; in seguito alcune modifiche sono avvenute con il D.Lgs. 24 marzo 2000, n. 85, a proposito della nuova classificazione del personale e il suo inquadramento giuridico, in particolare semplificando i gradi della carriera.\nFunzioni.\nLa diplomazia costituisce una carriera speciale nell'ambito della pubblica amministrazione, alla quale si accede esclusivamente per concorso. Negli ultimi decenni, l'evoluzione della professione ha permesso ai diplomatici, ed alla Pubblica amministrazione pi\u00f9 in generale, di poter usufruire dell'esperienza e della versatilit\u00e0 della professione per supportare altre Amministrazioni dello Stato o aziende private nel migliorare la capacit\u00e0 di proiezione esterna. Normalmente tale attivit\u00e0 si realizza attraverso il distacco di un funzionario del Ministero degli esteri, il quale svolge la funzione di consigliere diplomatico.\nCarriera.\nAmmissione: il concorso diplomatico.\nAlla carriera diplomatica si accede esclusivamente attraverso un concorso pubblico per titoli ed esami, bandito generalmente con scadenza annuale. \u00c8 richiesta una laurea magistrale in determinate classi di laurea in Scienze Politiche, Giurisprudenza o Economia. I candidati non devono aver superato i 35 anni di et\u00e0, con alcune eccezioni, devono avere idoneit\u00e0 psico-fisica e devono godere dei diritti politici\n. La prova di ammissione consiste in un test a risposta multipla, in cinque prove scritte ed un colloquio orale su uno specifico programma riguardante soprattutto la Storia delle Relazioni Internazionali, il diritto internazionale e dell'Unione europea, la politica economica. \u00c8 obbligatoria la conoscenza della lingua inglese e di una seconda lingua a scelta tra francese, tedesco e spagnolo.\nProgressione nei gradi.\nLa progressione di carriera si sviluppa nei gradi riportati nella seguente tabella, per accedere ai quali sono necessari i requisiti di permanenza in ruolo, di seguito indicati.\nDati Statistici.\nOgni anno il Ministero degli Affari Esteri e della Cooperazione pubblica l'annuario statistico nel quale sono contenuti i dati relativi alle attivit\u00e0 e alla composizione del personale in servizio."}
{"id": "1188649", "revid": "123996774", "url": "https://it.wikipedia.org/wiki?curid=1188649", "title": "Hordak", "text": "Hordak \u00e8 un personaggio immaginario della linea di giocattoli Masters of the Universe della Mattel, uscito nei negozi nel 1985 negli Stati Uniti e nel 1986 in Europa e nel resto del mondo. \u00c8 il potentissimo leader dell'Orda Infernale, un esercito di guerrieri selvaggi e mostruosi, che portano un pipistrello rosso sul torace come simbolo di fedelt\u00e0, e che costituiscono una terza fazione, nemico di He-Man e di Skeletor, mentre nella serie \"She-Ra, la principessa del potere\", spin-off di \"He-Man e i dominatori dell'universo\", \u00e8 l'acerrimo nemico di She-Ra, sorella gemella di He-Man.\nIl profilo di Hordak varia leggermente a seconda dei media sui quali \u00e8 apparso.\nGiocattoli e minicomics (1985-87).\nIl fumetto allegato al giocattolo (detto \"minicomic\" nel gergo degli appassionati), intitolato \"Hordak: La Spietata Vendetta dei Capi\" nella traduzione italiana, ce lo descrive come il vecchio maestro dello stesso Skeletor. Tradito dal proprio discepolo prediletto per ambizione e intrappolato in una dimensione parallela oscura e disabitata chiamata Etheria, riesce a fare finalmente ritorno per vendicarsi e portare a termine l'antico progetto di conquistare Eternia. Ad affiancarlo troviamo l'Orda Infernale, costituita da soli tre guerrieri: Mantenna, Grizzlor e Leech. Hordak e l'Orda Infernale fanno la loro apparizione in molti altri \"minicomics\".\nNella sua prima versione in forma di giocattolo, Hordak ha l'aspetto di un vampiro grottesco, con una faccia dal colorito cadaverico che ricorda il muso di un pipistrello, dotata di naso piatto, bocca con denti aguzzi, occhi rossi penetranti e orecchie appuntite, oltre a una fronte bitorzoluta e ornata da una cresta appuntita. Come indumenti indossa un paio di stivali dal caratteristico piede simil-palmato, una corazza nera decorata con il caratteristico pipistrello rosso sangue, effigie dell'Orda Infernale, un mantello a frange anch'esso rosso e dalla foggia vampiresca, guanti neri dalle dita adunche e un grande collare di ossa che gli orna il capo. Braccia e gambe presentano una carnagione grigiastra. Le sue armi sono uno scudo a forma di pipistrello e la balestra, arma in dotazione a quasi tutti i membri dell'Orda. Secondo il creatore della linea di giocattoli, la sua faccia sarebbe stata ispirata dalla maschera di uno stregone africano.\nLa successiva versione del personaggio, chiamata \"Hordak Rotaterrore\" (in originale \"Hurricane Hordak\"), indossa invece una corazza cromata dai riflessi dorati e ha il braccio destro proteso in avanti, con un'apertura a forma di cannone al posto della mano, nella quale si innesta una delle tre armi in dotazione. Mediante una rotella sulla schiena \u00e8 possibile far roterare queste armi. Questa seconda versione di Hordak \u00e8 stata chiaramente pensata per rispecchiare l'aspetto del personaggio nella serie animata She-Ra, Principessa del Potere.\nUna terza e poco fortunata versione venne prodotta verso la fine della linea di giocattoli, \"Hordak Seganemici\" (in originale \"Buzzsaw Hordak\"). Del tutto identica alla prima, compreso il mantello e la balestra, questa nuova incarnazione del leader dell'Orda Infernale presenta una levetta sulla schiena che, una volta attivata, fa partire, tramite un meccanismo a molla, una doppia sega circolare nascosta in una vano nel suo petto.\nShe-Ra, Principessa del Potere (1985-87).\nDal momento che nel 1985 la serie animata \"He-Man e i Dominatori dell'Universo\" era ormai giunta al termine, Hordak venne scelto come antagonista principale per la nuova serie \"She-Ra, Principessa del Potere\" (come spin-off della serie classica di He-Man), che traeva spunto dalla linea di giocattoli Princess Of Power, sorta di versione al femminile dei Masters Of The Universe rivolta alle bambine. Ci\u00f2 permise alla Mattel di promuovere l'Orda Infernale e alcuni dei nuovi personaggi della linea Masters tramite il cartone animato di She-Ra. Dato per\u00f2 che questa serie era rivolta, teoricamente, a un pubblico femminile e che gli autori, la nota Filmation, erano famosi per edulcorare talvolta all'eccesso le storie e i profili dei personaggi, Hordak e i suoi seguaci vennero rappresentati in maniera via via sempre pi\u00f9 parodistica, fino a rasentare, in particolare nella seconda stagione, il limite del ridicolo.\nI primi cinque episodi, poi riuniti nel lungometraggio \"Il Segreto della Spada\", proiettato al cinema anche in Italia a Pasqua del 1987, raccontano la storia dei nuovi protagonisti. Anche nella sua versione animata, Hordak \u00e8 il vecchio maestro di Skeletor, che il suo discepolo trad\u00ec per\u00f2 per vendicarsi di essere stato abbandonato nelle mani dei nemici eterniani. Nel flashback che la maga Sorceress mostra a He-Man e She-Ra verso la met\u00e0 del film, si vede infatti l'Orda Infernale che sferra un attacco al Palazzo Reale di Eternia, ma viene respinta da Re Randor e le sue guardie. Hordak decide allora di rapire i figli gemelli del re per ricattarlo, ma riesce a impossessarsi soltanto della secondogenita Adora, la bambina che un giorno diventer\u00e0 la stessa She-Ra. Skeletor, che assisteva il proprio maestro durante l'azione, viene messo fuori combattimento e lasciato nelle mani delle guardie. Per salvarsi, egli rivela l'ubicazione del quartier generale dell'Orda su Eternia, un luogo che nel futuro diventer\u00e0 la Montagna del Serpente. Da questo episodio nasce il secolare odio fra Hordak e Skeletor, che verr\u00e0 sviluppato ulteriormente in alcuni episodi successivi.\nNell'universo della serie animata, Hordak non \u00e8 il leader dell'Orda Infernale, ma comanda soltanto il distaccamento che ha conquistato Etheria, un mondo altrimenti pacifico e fiabesco. L'Orda, cui ci si riferisce sempre come \"gli Horde\" nel doppiaggio italiano, \u00e8 infatti una sorta di impero galattico, chiaramente ispirato a quello visto nella saga di Guerre Stellari, con imponenti mezzi tecnologici, truppe androidi e astronavi, che domina sull'intera galassia. Al suo vertice troviamo il Grande Horde, una misteriosa entit\u00e0 della quale lo stesso Hordak ha molto timore.\nA differenza della controparte vista sui \"minicomics\" e nei giocattoli, l'Hordak a cartoni animati non \u00e8 uno stregone ma una sorta di potentissimo cyborg, in grado di trasformare a piacimento una qualsiasi parte del corpo, oppure esso per intero, in un'arma micidiale. Nel corso della serie lo si vede trasformare braccia e gambe in lanciafiamme, raggi congelanti, seghe circolari, catene, chele, oppure assumere le sembianze di un carro armato, di un siluro, di un razzo. C'\u00e8, tuttavia, un'incongruenza nel rapporto fra Hordak e la magia: spesso egli infatti sottolinea di disprezzarla completamente, fidandosi soltanto della scienza e della tecnologia degli Horde, ma, nell'episodio \"Il Mio Amico, il Mio Nemico\", compare il mago Noah, il quale, a detta dello stesso Hordak, gli avrebbe insegnato la magia. D'altra parte, \u00e8 dal leader degli Horde che Skeletor avrebbe a sua volta appreso le arti magiche. L'ipotesi pi\u00f9 accreditata \u00e8 dunque che Hordak sia riuscito a combinare scienza e magia, ottenendo cos\u00ec un potere sconfinato.\nSostanzialmente identico nell'aspetto, l'Hordak a cartoni animati presenta per\u00f2 alcune sostanziali differenze cromatiche: braccia e gambe sono blu invece che grigie e la faccia \u00e8 completamente bianca, con la cresta blu. Non indossa un mantello e nemmeno un paio di guanti.\nHe-Man and The Master of The Universe (2002).\nNella serie animata reboot del 2002-03, Hordak \u00e8 un antico e potentissimo demone che tent\u00f2 d'invadere Eternia nel passato e si scontr\u00f2 con Re Grayskull. Sconfitto da quest'ultimo, il leader dell'Orda Infernale venne esiliato e confinato per sempre nella dimensione di Despondos. Molti anni dopo, il malvagio Keldor, sfregiato dall'acido e prossimo a morire dopo una battaglia all'ultimo sangue contro il capitano Randor e le forze eterniane, implora l'aiuto di Hordak per salvarsi la vita. Quest'ultimo lo trasforma in Skeletor, ma avverte che ci sar\u00e0 un prezzo da pagare per questo dono. Nel corso della serie, Evil-Lyn tenta di liberare Hordak dalla sua prigione con l'aiuto del Conte Marzo, ma viene fermata all'ultimo momento da He-Man.\nNella terza stagione, mai prodotta a causa dell'insuccesso di questa sfortunata serie, era previsto che Hordak riuscisse infine a fuggire da Despondos grazie a Evil-Lyn, a sopraffare Skeletor e a conquistare Eternia, ponendo He-Man e gli Eroici Guerrieri nella condizione di ribelli in fuga, cos\u00ec come lo erano She-Ra e le sue amiche nella vecchia serie. La stessa She-Ra avrebbe dovuto fare un'apparizione, anche se sarebbe stato Skeletor a sconfiggere definitivamente il terribile demone.\nL'aspetto dell'Hordak degli anni 2000 riprende in pieno quello del giocattolo originale del 1985, accentuando per\u00f2 i tratti mostruosi e inquietanti del volto. Essendo stata chiusa sia la serie animata sia la linea di giocattoli prima che l'Orda Infernale potesse ricoprire un ruolo importante, non sono mai stati prodotte action figures di questi personaggi in versione anni 2000, ma ne esistono delle statue commemorative realizzate dalla NECA.\nShe-Ra e le principesse guerriere (2018).\nNella serie di Netflix dedicata a She-Ra, Hordak \u00e8 l'antagonista principale insieme alla Tessitrice d'ombre, i suoi connotati sono simili a quelli dell'Hordak della serie degli anni ottanta differenziandosi dall'originale per il fatto che \u00e8 pi\u00f9 longilineo e ha dei piedi normali e non palmati; non possiede il collare d'osso ma un mantello e un'armatura tecnologica e non pu\u00f2 trasformarsi in armi. A differenza del primo Hordak questo non \u00e8 un cyborg/mutaforma ma un clone del Grande Horde (Horde Prime) e da quanto si apprende dal suo racconto era il suo miglior comandante nella conquista dell'universo, fino a quando non sono venuti a galla dei problemi nel suo processo di clonazione; infatti a differenza dei suoi altri \"fratelli\" Hordak va incontro a un decadimento cellulare molto accelerato e per questa sua imperfezione il Grande Horde lo spogli\u00f2 del suo grado, spedendolo al fronte in prima linea a morire. \nFu in quel momento che si apr\u00ec un portale per Eteria che trascin\u00f2 Hordak e il suo esercito nel Despandos (la dimensione ombra dove risiede Eteria). Giunto sul pianeta Hordak, grazie alla famiglia di Scorpia fond\u00f2 la Zona della Paura sede principale degli Horde e inizi\u00f2 la sua conquista del pianeta. In un non ben precisato momento Hordak conobbe la Tessitrice d'Ombre a cui fece dono del Cristallo Nero (di propriet\u00e0 della famiglia di Scorpia e questo fa di Scorpia una principessa) per incrementare i suoi poteri e la nomin\u00f2 comandante supremo dell'Orda (il suffisso infernale \u00e8 dato dagli eteriani in senso dispregiativo) dato che lui era impegnato con i suoi esperimenti per creare un portale che lo riportasse nel mondo esterno (questa versione di Hordak infatti \u00e8 pi\u00f9 simile a uno scienziato che a un vero e proprio conquistatore ma non manca di far sentire la sua presenza di Leader nei momenti in cui la Tessitrice d'Ombre o Catra disubbidiscono ai suoi ordini). Durante uno di questi esperimenti Hordak riusc\u00ec ad aprire un piccolo portale da cui arriv\u00f2 Adora (la futura She-ra) .\nHordak si far\u00e0 pi\u00f9 presente dalla seconda stagione dove stufo dei fallimenti della Tessitrice e del suo continuo disubbidire i suoi ordini al solo scopo di trovare Adora la fa arrestare (con una iniziale gioia di Catra), ed \u00e8 in questi momento che si scopre la sua precaria condizione di salute dovuto al suo decadimento cellulare; infatti Hordak \u00e8 costretto a utilizzare una corazza tecnologica che ha sia lo scopo di nascondere il suo corpo che si sta disgregando procurandogli sofferenza sia di mantenerlo in vita. \nDurante un assalto dei ribelli alla Zona della Paura Entrapta (una delle principesse eteriane fissata con la tecnologia) rimane bloccata nel palazzo di Hordak e viene catturata da Catra, che non riuscendo a contenere l'entusiasmo e la curiosit\u00e0 della principessa se la fa scappare. Durante il suo girovagare per il palazzo in preda all'euforia per la tecnologia dell'Orda Entrapta si ritrova nel laboratorio di Hordak o come lo chiama Catra \u201cil suo Sancta sanctorum\u201d. Il leader dell'Orda vedendo l\u2019entusiasmo e l\u2019interesse per la tecnologia la prende con s\u00e9 per farsi aiutare nella costruzione del portale. Le operazioni proseguono e i due riescono a far funzionare il portale che per\u00f2 si disattiva subito, furioso Hordak caccia Entrapta dal laboratorio ma lei rifiutandosi di lasciare perdere ritorna indietro e assiste allo spoglio dell\u2019armatura e nota il corpo del leader dell\u2019Orda che si sta disgregando causando un'ulteriore sfuriata di Hordak che sviene per il dolore. Risvegliatosi Hordak viene obbligato a farsi aiutare da Entrapta e a un iniziale rifiuto si trova costretto ad accettare e dopo aver raccontato la sua storia e il suo sogno di ricongiungersi al suo creatore Entrapta gli costruisce una nuova armatura con la tecnologia degli antenati ridandogli vigore e ritrovata fiducia in s\u00e9 stesso. Con un nuovo esoscheletro e una nuova amica Hordak riprende i suoi esperimenti con il portale riuscendo ad aprirlo e a mandare un messaggio. Durante un secondo raid dei ribelli per salvare Entrapta, Catra furiosa con Hordak per le continue vessazioni subite e per il fatto che la principessa distraeva Hordak dalla conquista del pianeta decide di spedirla sull'Isola delle bestie, ma riferendo a Hordak che \u00e8 scappata con i ribelli portando di nuovo lo sconforto nel leader dell'Orda. Rabbioso e accecato dalle parole di Catra, Hordak prende in mano la situazione arrivando fino a Bright Moon con tutto il suo esercito; con la vittoria in pugno lascia il comando a Catra e se ne ritorna alla Zona della Paura, ma She-ra ribalda le sorti della battaglia e respinge Catra e il suo esercito. Tornata al quartier generale Catra dovr\u00e0 affrontare un Hordak furioso per la sconfitta subita che cercher\u00e0 di ucciderla malgrado Catra abbia catturato la principessa di Brigth Moon Glimmer. Lo scontro tra i due \u00e8 talmente cruento da radere al suolo il palazzo di Hordak che verr\u00e0 sconfitto da Catra, perch\u00e9 la ragazza riuscir\u00e0 a strappargli la batteria del suo nuovo esoscheletro, facendolo cadere in ginocchio. Hordak si salver\u00e0 dal colpo di grazia grazie ad Adora che frantumando la spada attiver\u00e0 un sistema difensivo del pianeta che ingloba il pianeta in una sorta di illusione che verr\u00e0 fermata dal sacrificio della Regina Angella (la madre di Glimmer). Finita l'emergenza tutti si accorgono di essere uscita da Despondos dato che riescono a vedere le stelle e in quel momento giunge la flotta del Grande Horde (che aveva tracciato il messaggio inviatogli da Hordak) che teletrasporta Glimmer, Catra e Hordak sulla sua ammiraglia. \nIl Grande Horde si meraviglia del fatto che Hordak sia ancora vivo dopo tutti quegli anni e scruta la sua mente indignandosi del fatto che si sia dato un nome e che abbia creato un Impero di sua spontanea volont\u00e0 (perch\u00e9 i cloni del Grande Horde non devono avere volont\u00e0 propria). Hordak si ritrova resettato e riportato al suo stato di clone e servo legato alla mente collettiva del Grande Horde. La sua tenacia e la sua volont\u00e0 per\u00f2 sar\u00e0 pi\u00f9 forte del Grande Horde e Hordak riuscir\u00e0 piano piano a recuperare la padronanza di s\u00e9... padronanza che recuperer\u00e0 appieno dopo che si trover\u00e0 davanti a s\u00e9 Entrapta portata sull'ammiraglia del Grande Horde per impedirle di attaccare la mente collettiva. Hordak si ritrover\u00e0 a dover uccidere la principessa ma l'affetto che prova per lei \u00e8 pi\u00f9 forte del volere del suo creatore ribellandosi e colpendo Horde prime alle spalle. Hordak insulta il suo creatore dicendogli che non \u00e8 suo fratello (Horde lo chiamava fratellino) e che \u00e8 stato creato a sua immagine, ma lui (prendendo per la gola il Grande Horde sollevandolo) \u00e8 molto di pi\u00f9 di un semplice clone perch\u00e9 \u00e8 sopravvissuto fuori dalla mente collettiva, si \u00e8 fatto una vita, si \u00e8 dato un nome e si \u00e8 fatto un'amica e gli ricorda che lui \u00e8 HORDAK e che si ribella al volere del suo creatore . Fatto questo uccide il Grande Horde lasciandolo cadere nel baratro della nave ma essendo ancora collegato alla mente collettiva il suo corpo viene preso dal Grande Horde che si teletrasporta su Eteria per distruggerlo. Nel mentre che il pianeta si disintegra il Grande Horde esulta ma il processo si blocca con She-ra che ritrovata la fiducia in s\u00e9 si avvicina a lui e lo caccia per sempre facendolo dissolvere nella luce. Hordak ripreso possesso del suo corpo ricorda il momento in cui Adora arriv\u00f2 su Eteria e riconosce la bambina in She-ra, ma non fa in tempo a dire altro che Entrapta gli salta addosso per la felicit\u00e0 mentre tutti i protagonisti festeggiano la fine della guerra e del Grande Horde.\nPoteri e abilit\u00e0.\nHordak \u00e8 un maestro della magia nera. La sua potentissima magia gli consente di manipolare le leggi della natura o della realt\u00e0 a suo piacimento, diventare intangibile, diventare invisibile, trasmutare la materia, emettere energia, generare campi di forza, modificare le leggi spaziotemporali, spostarsi tra le dimensioni parallele o bandirvi qualsiasi creatura, comunicare telepaticamente, ipnotizzare qualunque essere vivente, teletrasportarsi, generare illusioni, spostare gli oggetti col pensiero, conferire poteri a persone, animali o cose, proiettare la sua forma astrale e perfino creare corpi celesti. Hordak possiede anche una potente pirocinesi, telecinesi, telepatia ed \u00e8 in grado di poter manipolare i campi elettromagnetici, e dunque primariamente i metalli. Hordak ha un corpo per met\u00e0 cyborg futuristico che \u00e8 in grado di donargli una forza sovrumana e la capacit\u00e0 di mutare il proprio corpo in una vera arma o veicolo vivente."}
{"id": "1188650", "revid": "1926649", "url": "https://it.wikipedia.org/wiki?curid=1188650", "title": "David Dei", "text": "Carriera.\nGiocatore.\nDopo aver fatto parte della rosa di e Fiorentina pur senza mai scendere in campo, nel 1994 Dei pass\u00f2 al Benevento, in Serie C2, con cui disput\u00f2 63 partite prima di passare all' nel settembre 1996. Ad Ancona gioc\u00f2 poco e due anni pi\u00f9 tardi venne acquistato dalla .\nDopo una prima stagione in panchina, senza mai giocare, diventa il portiere titolare per due stagioni per poi passare al Crotone, con cui, da titolare ottiene una retrocessione in C1 e la promozione in B due anni pi\u00f9 tardi. Nella stagione 2006-2007 \u00e8 passato alla . In quella stagione non ha disputato alcuna partita tra i pali degli \"alabardati\", mentre nella successiva ne \u00e8 divenuto titolare, disputando 29 partite in campionato e tutte le partite di Coppa Italia. Nelle successive due stagioni \u00e8 tornato a fare il secondo portiere senza pi\u00f9 scendere in campo, fino alla scadenza del contratto nel 2010.\nAllenatore.\nSmesso col calcio giocato, nella stagione 2010-2011 intraprende la carriera di allenatore dei portieri al Portogruaro in Serie B seguendo la chiamata di mister Agostinelli, nella stagione 2011-2012 fa parte dello staff di Massimo Rastelli come preparatore dei portieri del Portogruaro. La stagione successiva, 2012-2013, segue il tecnico campano all'Avellino dove vince il campionato di Lega Pro Prima Divisione e la Supercoppa.\nDopo aver sfiorato i playoff nel primo anno di B, li conquista nel secondo, centrando una semifinale in cui l'Avellino viene eliminato dal Bologna solo per il peggior piazzamento in campionato.\nIl 12 giugno 2015 segue Rastelli al Cagliari. con il quale, il 6 maggio del 2016 (con la vittoria esterna di Bari), ottiene la promozione in serie A, vincendo con 83 punti il campionato di serie B, prima volta nella storia del club Sardo.\nNell'ottobre del 2016, vince il prestigioso \"Premio Apport\", votato dai colleghi come \"miglior preparatore dei portieri della serie B\" per la stagione 2015/2016, e viene premiato poco prima del calcio di inizio di Cagliari-Udinese 2-1.\nIl 28 maggio 2017, battendo per 2-1 il Milan nell'ultima giornata del campionato di serie A, il Cagliari raggiunge l'undicesimo posto.\nConfermato per la stagione 2017/2018, mantiene l\u2019incarico nonostante l\u2019esonero di Rastelli e l\u2019avvento di Diego Lopez, valorizzando al meglio il talento di Alessio Cragno, uno dei protagonisti della salvezza finale della squadra isolana.\nNel novembre del 2018 segue Rastelli alla in Serie B.\nNella stagione 2020-21 , ancora al seguito di Rastelli alla Spal, sempre in serie B.\nIl 30 agosto 2021, segue ancora Rastelli al Pordenone, in serie B.\nCalcioscommesse.\nCoinvolto nello scandalo calcioscommesse () per la partita Portogruaro-Crotone, il 10 dicembre 2012 il PM Stefano Palazzi chiede per lui 3 anni di squalifica mentre per il Portogruaro chiede 2 punti di penalizzazione e un'ammenda di 10.000 euro. Viene prosciolto dalla disciplinare dall'accusa di illecito sportivo e squalificato per un mese insieme ad Agostinelli per violazione dell'art.1 (principi di probit\u00e0 e correttezza). \"Gli ex mister Agostinelli e Dei, invece, sono stati assolti dall'accusa di illecito. Per entrambi solamente un mese di squalifica dovuto alla espressioni profuse nei confronti dell'allenatore ospite Menichini\".\n\"Emerge dunque con nettezza la non ravvisabilit\u00e0 in capo ai due allenatori Agostinelli e Dei di alcun illecito sportivo, con conseguente venir meno, al riguardo, di qualsiasi coinvolgimento, sia pure a titolo oggettivo, del Portogruaro per l'imputazione di tale fattispecie.\""}
{"id": "1188661", "revid": "486946", "url": "https://it.wikipedia.org/wiki?curid=1188661", "title": "Cardinale segretario di stato", "text": ""}
{"id": "1188666", "revid": "599013", "url": "https://it.wikipedia.org/wiki?curid=1188666", "title": "Mk 32", "text": "Il sistema MK 32 SVTT (Surface Vessel Torpedo Tubes), usato in molte unit\u00e0 di varie marine, consiste in una coppia di lanciasiluri trinati capaci di sganciare siluri leggeri tipo A244 o MK 46. Destinato a combattimenti antisommergibili ravvicinati, il siluro viene lanciato mediante l'aria compressa contenuta in una culatta situata nella parte posteriore del tubo lanciasiluri.\nCollegamenti esterni.\nSVTT Mk 32 (United States), Weapon handling and launching systems"}
{"id": "1188672", "revid": "2194522", "url": "https://it.wikipedia.org/wiki?curid=1188672", "title": "Skeletor", "text": "Skeletor \u00e8 un personaggio immaginario creato da Mattel nel 1981 per la linea di giocattoli dei Masters of the universe, l'acerrimo nemico di He-Man e il principale antagonista della serie. Mira a conquistare il castello di Grayskull cos\u00ec da poterne carpire gli antichi segreti, che lo renderebbero inarrestabile e in grado di conquistare Eternia. Il personaggio \u00e8 apparso in diverse serie di fumetti e minicomic (minifumetti allegati alle action figures), nonch\u00e9 in tutte le serie animate realizzate sui MOTU (in particolare quella Filmation pi\u00f9 conosciuta da tutti), e in molte iniziative collaterali (cancelleria scolastica e gadget vari).\nLe origini di Skeletor.\nLa storia personale e le origini di Skeletor variano considerevolmente a seconda dei media in cui compare.\nNei primi quattro minicomic, distribuiti con le action figures del 1981, Skeletor \u00e8 detto essere un demone di un'altra dimensione: nel primo minicomic, \"He-Man and the Power Sword\" dichiara di provenire da un altro mondo di esseri della sua specie e di voler aprire un portale dimensionale per permettere al suo popolo di conquistare Eternia. Le storie presentate in questi minicomic si attengono per\u00f2 al progetto originario dei Masters of the Universe, che non venne sviluppato ulteriormente, e non seguono lo storyline della saga.\nNelle serie animate Filmation non viene data alcuna informazione sulla figura di Skeletor fino al film \"Il segreto della spada\", quando Sorceress rivela a He-Man e She-Ra che Skeletor era un discepolo di Hordak e nativo anch'esso del mondo degli Horde. Hordak era fuggito subito dopo aver rapito la principessa Adora in fasce, abbandonando Skeletor ai suoi nemici. Per salvarsi Skeletor trad\u00ec il suo maestro, e da questo tradimento ebbe origine l'eterna rivalit\u00e0 tra i due. Da allora Skeletor \u00e8 sempre rimasto su Eternia, eleggendo la Montagna del Serpente, l'ex-quartier generale degli Horde, come suo covo.\nIn un successivo minicomic della Mattel del 1987 si vede Skeletor molto preoccupato nello scoprire che He-Man \u00e8 alla ricerca di Keldor, il perduto fratello di re Randor, tanto da ammettere che se il \"segreto di Keldor\" venisse scoperto lo distruggerebbe. \nNella serie del 2002 della Mike Young Productions appare nel primo episodio con sembianze umane (ma sempre con la sua caratteristica carnagione azzurra), e col nome di Keldor. Questa \u00e8 l'unica serie animata in cui viene raccontata tutta la storia passata di Skeletor e viene citato con un nome precedente. Non viene per\u00f2 accennata nessuna parentela con Randor e non viene dato spazio a quest'ipotesi: il rapporto tra loro sembra essere di puro antagonismo. Durante la battaglia per conquistare il Palazzo dei Saggi i due si battono, e Keldor rimane sfigurato e ferito a morte da dell'acido che gli schizza in faccia. Per salvarsi la vita stringe un patto con Hordak, in questo caso uno stregone prigioniero in un'altra dimensione, che lo trasforma nel demoniaco Skeletor.\nLe biografie stampate sui giocattoli \"Masters of the Universe Classics\" tentano di conciliare i vari retroscena. Pur essendo un membro dei Gar, una rara razza dalla pelle blu, il principe Keldor \u00e8 anche il fratello di Randor nella casa di Re Miro. Dopo essere stato bandito dal palazzo reale, viaggia per Eternia come un emarginato fino a quando scopre l'antico spirito di Hordak. Come suo apprendista, impara le arti oscure e decide di radunare un esercito per riunire tutta Eternia sotto il suo governo. I suoi guerrieri del male vengono per\u00f2 sconfitti dalle forze del capitano Randor, lasciandolo vicino alla morte. Il suo padrone si impegna a salvargli la vita in cambio della sua libert\u00e0. Tuttavia, resosi conto che il suo allievo non ha alcuna intenzione di liberarlo da Despondos, per farlo rivivere lo fonde con Demo-Man, un demone maligno di Despondos, facendolo diventare cos\u00ec temporaneamente pazzo. Ora conosciuto come Skeletor, lavora alla follia per aprire un portale per Despondos, nella errata convinzione che il suo popolo abiti laggi\u00f9. Hordak intende utilizzare questo stratagemma come mezzo per fuggire una volta che il portale sar\u00e0 aperto. Tuttavia, Skeletor viene rapidamente sconfitto da Oo-Larr, prima che qualsiasi portale possa essere aperto, cos\u00ec Hordak rimane intrappolato. Subito dopo, con l'aiuto di Evil-Lyn, recupera la sua sanit\u00e0 mentale e ottiene anche il controllo del potente Demo-Man che \u00e8 dentro di lui, aumentando di dieci volte le sue capacit\u00e0. Ora \u00e8 il vero signore del male e uno degli uomini pi\u00f9 pericolosi su Eternia.\nNella nuova serie a fumetti pubblicati dalla DC Comics a partire dal 2012, l'origine di Skeletor riprende in gran parte quest'ultima: egli \u00e8 effettivamente Keldor, il fratello (fratellastro poich\u00e9 venivano da madri diverse) di Re Randor e quindi zio di Adam/He-Man. Bench\u00e9 fosse il maggiore e migliore di suo fratello in ogni cosa, suo padre Miro gli aveva negato il trono perch\u00e9 era mezzo Gar (in tale versione i Gar erano una razza nativa di Eternia ma da tutti disprezzati perch\u00e9 anni prima avevano tradito e ucciso il grande Re Grayskull). Notando il suo odio, Hordak, il signore degli Horde, scopr\u00ec il modo per comunicare con lui attraverso la dimensione in cui era imprigionato. Keldor divenne il suo apprendista e anni dopo avrebbe tentato di assassinare il fratello e il nipote ma rimase sfigurato in un incidente che rovin\u00f2 il suo viso. Skeletor era cos\u00ec nato.\nSkeletor classic.\nIl primo Skeletor comparso quanto nel mondo dell'animazione, della fumettistica e del commercio, \u00e8 il cosiddetto \"Skeletor classic\".\nIl corpo di Skeletor era azzurro, coperto da un pettorale viola che copriva le spalle, con due ossa incrociate al centro; il teschio era di un giallo acceso, coperto da un cappuccio sempre viola. \u00c8 facilmente intuibile che questo Skeletor non doveva essere il signore demoniaco temuto da tutti, in quanto il suo aspetto ritrae s\u00ec un cattivo, ma non un demone impossibile da sconfiggere.\nNella serie animata Filmation, \"He-Man e i dominatori dell'universo\", prodotta per i bambini e quindi molto edulcorata, Skeletor \u00e8 sempre l'antagonista principale di He-Man, ma colleziona fallimenti e figure barbine, e insieme a lui anche gli altri Evil Warriors, rappresentati come i tipici scagnozzi stupidi e inetti di un cattivo umoristico. Skeletor si dimostra un \"villain\" molto individualista e infido che non esita a tradire i patti che lui stesso eventualmente propone, Hordak ne far\u00e0 le spese pi\u00f9 volte nello spin-off \"She-Ra, la principessa del potere\".\nAl contrario, nei fumetti, in particolare ai \"minicomic\" presenti in ogni confezione dei giocattoli, Skeletor \u00e8 un personaggio pi\u00f9 cupo e una minaccia ben pi\u00f9 seria per He-Man ed Eternia: anzi, i suoi poteri e la sua malvagit\u00e0 aumentano col passare degli anni e il crescere della notoriet\u00e0 della serie dei giochi.\nAnche se la sua figura assume toni puerili, lo Skeletor della serie animata \u00e8 forse il pi\u00f9 amato, quello che dimostra nel suo piccolo un po' di umanit\u00e0.\nIn \"\" lo si vede addirittura aiutare dei bambini a tornare a casa, anche se vuole far credere loro che li abbia rapiti, e poi si commuove alla vista della felicit\u00e0 che circonda il Natale.\n\"Skeletor classic\" \u00e8 lo Skeletor pi\u00f9 conosciuto e pi\u00f9 comunemente associato con la figura di Skeletor.\nSkeletor nella serie 1990.\nNella seconda serie dedicata a He-Man, che vede i due arcinemici fronteggiarsi in un'ambientazione futuristica, Skeletor \u00e8 totalmente diverso da quello \"classic\" ed \u00e8 disegnato con un fisico pi\u00f9 snello, cos\u00ec come le action figure della linea di giocattoli correlata. Nei primi minicomic della serie, mai arrivato in Italia, Skeletor insegue He-Man nel futuro, bench\u00e9 sia stato colpito da un fascio di energia della Spada del Potere. Gravemente ferito, si cura con protesi bioniche, diventando pi\u00f9 forte e assorbendo il potere della luna di Nordor. Questo Skeletor assume molte forme durante lo svolgimento della serie: inizialmente ha la stessa pelle azzurra (viola spento nella serie TV), con un busto d'acciaio, il teschio verdognolo e un elmetto nero che pu\u00f2 vagamente ricordare un cappuccio; stranamente, nella serie TV, le orbite del teschio hanno occhi e pupille, un particolare che non riappare in nessun'altra versione del personaggio.\nDal 6\u00ba episodio in poi ha una corazza di bronzo, il teschio ridiventa giallo, gli occhi rossi e un elmo borchiato gli cinge il cranio.\nNella terza parte del cartone ha un'armatura d'oro, il teschio diventa bianco e tutt'intorno una chierica di lunghi capelli.\nIl comportamento di Skeletor diventa pi\u00f9 competente e il suo ruolo pi\u00f9 serio. Mostra spesso un crudele senso dell'umorismo verso He-Man, simile a quello di Joker.\nFurono realizzate in tutto tre action figure di questo Skeletor prima della chiusura della serie e della linea di giocattoli.\nSkeletor nella serie 2002.\nSkeletor ricompare nel remake della serie animata Masters of the Universe prodotta nel 2002, che riprende la classica saga Filmation.\nL'aspetto \u00e8 identico allo \"Skeletor classic\", con poche differenze minori: indossa sempre un mantello - che manca nell'action figure - dello stesso colore del cappuccio e del pettorale, la pelle \u00e8 di un azzurro pi\u00f9 spento, i canini del teschio sono visibilmente appuntiti e sporgenti e, quando \u00e8 in preda alla collera, le orbite brillano di luce rossa. Questa \u00e8 l'unica serie in cui Skeletor compare in una scena senza cappuccio: si vede distintamente che la sua testa \u00e8 un teschio vuoto sospeso tra le spalle, senza collo n\u00e9 altri collegamenti col corpo. Oltre al suo caratteristico Scettro Havoc porta con s\u00e9 una spada a doppia lama che pu\u00f2 dividersi in due spade diverse (evidente richiamo al concetto originario dei primi Masters of the Universe, dove la Spada del Potere era divisa in due met\u00e0 di cui una in possesso di He-Man e l'altra di Skeletor), e dimostra di saperle maneggiare magistralmente.\nNel complesso la sua figura \u00e8 molto pi\u00f9 cupa e inquietante che nelle altre serie, anche se non mancano nel cartone certe scene in cui scade nel ridicolo. Nei fumetti della serie anche quest'ultima traccia di umorismo viene eliminata, rendendo Skeletor un personaggio realmente malvagio e dai tratti demoniaci.\nNelle scene di combattimento nel cartone, a cui \u00e8 dedicato pi\u00f9 spazio che nelle precedenti, Skeletor fa spesso sfoggio di enormi poteri distruttivi, prime tra tutti le scariche di energia che lancia dallo Scettro Havoc. \u00c8 inoltre uno stregone molto potente e uno spadaccino di bravura tale da riuscire a tener testa persino a He-Man: Nonostante sia l'antagonista pi\u00f9 astuto e pericoloso delle varie incarnazioni del personaggio, Skeletor viene spesso accecato dalla sua sete di potere, fino a rasentare l'ottusit\u00e0: Evil-Lyn sfrutta spesso questa debolezza per i suoi scopi. Questo atteggiamento pu\u00f2 essere dovuto alla trasformazione di Keldor o essere una conseguenza del trauma: nel fumetto \"Icons of Evil\", mai apparso in Italia, Trap-Jaw dichiara esplicitamente: \"le tue ferite non si fermano all'osso, \"Skeletor\": sei diventato irrazionale...deviato. Non sei pi\u00f9 adatto a comandare\". Persino lui non \u00e8 cos\u00ec folle da voler distruggere il pianeta.\nIn quest'ultima incarnazione di Skeletor si notano aspetti presi dalle vecchie serie, come: il sarcasmo dello Skeletor 1990, l'abilit\u00e0 nelle arti magiche dello Skeletor Classic, la trasformazione dello Skeletor 1990 e l'abitudine a maltrattare i suoi sottoposti (tant'\u00e8 vero che chiama sempre Beast Man \"animale\"), sempre tipica dello Skeletor \"classico\". La dichiarata megalomania di Skeletor \u00e8 stata probabilmente ripresa dai vecchi schizzi della serie He-Ro, mai sviluppata. Di questo Skeletor furono realizzate cinque action figures prima che la serie venisse chiusa per lo scarso successo.\nPoteri e abilit\u00e0.\nSkeletor \u00e8 considerato un potente esperto di magia nera. La sua magia gli consente di manipolare le leggi della natura o della realt\u00e0 a suo piacimento, diventare intangibile, diventare invisibile, trasmutare la materia, emettere energia, generare campi di forza, modificare le leggi spaziotemporali, spostarsi tra le dimensioni parallele o bandirvi qualsiasi creatura, comunicare telepaticamente, ipnotizzare qualunque essere vivente, teletrasportarsi, generare illusioni, spostare gli oggetti col pensiero, conferire poteri a persone, animali o cose, proiettare la sua forma astrale e perfino creare corpi celesti. Skeletor \u00e8 anche un ottimo stratega, un manipolatore e un abile leader."}
{"id": "1188675", "revid": "1856513", "url": "https://it.wikipedia.org/wiki?curid=1188675", "title": "Kosmos PO Aircompany", "text": "La Kosmos PO Aircompany (in russo:\" \u041a\u041e\u0421\u041c\u041e\u0421 \u043f\u0440\u043e\u0438\u0437\u0432\u043e\u0434\u0441\u0442\u0432\u0435\u043d\u043d\u043e\u0435 \u043e\u0431\u044a\u0435\u0434\u0438\u043d\u0435\u043d\u0438\u0435\", traslitt.: \"Kosmos Proizvodstvennoe obiedinenie\") conosciuta anche come Kosmos Aviation Company \u00e8 una compagnia aerea russa con sede all'Aeroporto di Mosca-Vnukovo-3.\nHub principale \u00e8 l'aeroporto di Mosca-Vnukovo-3 (UUWW).\nStoria.\nLa compagnia aerea russa Kosmos PO Aircompany (in russo:\u0417\u0410\u041e \"\u0410\u0432\u0438\u0430\u043a\u043e\u043c\u043f\u0430\u043d\u0438\u044f \"\u041a\u043e\u0441\u043c\u043e\u0441\") \u00e8 stata fondata il 14 febbraio 1995.\nLa compagnia aerea attuale \u00e8 stata fondata sulla base della Divisione Speciale dell'Aviazione dell'NII di Korolev (OKB-1) creata nel 1948.\nLa flotta nel 2012.\nLa flotta della Kosmos include gli aerei Tupolev Tu-134A-3, Tupolev Tu-134AK, Tupolev Tu-204-300 in composizione VIP e business.\nGli aerei della flotta passeggeri della Kosmos sono stati attrezzati con il sistema ILS-134 (in inglese: Instrumental Landing System-134, in russo: \u0410\u0411\u0421\u0423-134) e il sistema dei radiofari e del sistema di navigazione satellitare che permettono di effettuare gli atterraggi automatici con la visibilit\u00e0 ridotta secondo la categoria II ICAO.\nTerminal.\nL'Aeroporto di Mosca-Vnukovo-3 \u00e8 la base tecnica per la manutenzione della flotta della compagnia aerea russa.\nLa Kosmos PO Aircompany dispone di un proprio terminal-passeggeri nell'aeroporto il \"Kosmos-Terminal\".\nStrategia.\nKosmos PO Aircompany fa parte della Corporazione Missilistico-Spaziale Russa \u201cEnergia\u201d in nome di Sergej Pavlovic Korolev (in russo: \u0420\u0430\u043a\u0435\u0442\u043d\u043e-\u043a\u043e\u0441\u043c\u0438\u0447\u0435\u0441\u043a\u0430\u044f \u043a\u043e\u0440\u043f\u043e\u0440\u0430\u0446\u0438\u044f \"\u042d\u043d\u0435\u0440\u0433\u0438\u044f\" \u0438\u043c\u0435\u043d\u0438 \u0421.\u041f. \u041a\u043e\u0440\u043e\u043b\u0451\u0432\u0430, in inglese: S. P. Korolev Racket and Space Corporation).\nLa principale attivit\u00e0 della compagnia aerea sono i voli charter per i cosmodromi russi, i voli VIP per il Governo ed i deputati della Duma (Il Parlamento della Russia) ed il trasporto speciale per la Corporazione Spaziale Russa \u201cRKK Energia\u201d in Russia e nel mondo: i paesi CSI, Medio Oriente, Asia, Africa."}
{"id": "1188682", "revid": "287204", "url": "https://it.wikipedia.org/wiki?curid=1188682", "title": "Il mondo \u00e8 piatto", "text": "Il mondo \u00e8 piatto. Breve Storia del Ventunesimo Secolo \u00e8 un libro del 2005 di Thomas Lauren Friedman in cui l'autore descrive l'evoluzione della globalizzazione nell'ultimo decennio.\nLa globalizzazione \u00e8 descritta dall'autore come un fenomeno di appiattimento del mondo (da cui il titolo del libro) dal punto di vista dei rapporti sociali ed economici. La globalizzazione secondo Friedman ha permesso di livellare il divario esistente tra i paesi industrializzati e quelli definiti emergenti come India e Cina. Il libro mette in luce il ruolo che Internet e le innovazioni tecnologiche ad esso legate stanno avendo nel rompere le barriere culturali, temporali e logistiche tra paesi diversi. Seppur non citato nel libro, che l'autore ha in parte integrato dopo l'edizione originale del 2005, il tema del Web 2.0 pu\u00f2 essere facilmente riconosciuto in molti degli esempi citati.\nFriedman individua 10 forze principali che avrebbero contribuito a questo appiattimento globale:"}
{"id": "1188683", "revid": "30297", "url": "https://it.wikipedia.org/wiki?curid=1188683", "title": "Frogs Gallarate", "text": ""}
{"id": "1188684", "revid": "30297", "url": "https://it.wikipedia.org/wiki?curid=1188684", "title": "Frogs Busto Arsizio", "text": ""}
{"id": "1188690", "revid": "767487", "url": "https://it.wikipedia.org/wiki?curid=1188690", "title": "Cool Runnings - Quattro sottozero", "text": "Cool Runnings - Quattro sottozero (\"Cool Runnings\") \u00e8 un film statunitense del 1993 diretto da Jon Turteltaub e prodotto dalla Walt Disney Pictures.\nLa pellicola \u00e8 ispirata alla vera storia della Nazionale di bob della Giamaica che partecip\u00f2 ai Giochi olimpici invernali di .\nTrama.\nDerice Bannock, un atleta giamaicano figlio d'arte, si allena duramente per prepararsi alla gara di qualificazione dei 100 metri piani, dalla quale usciranno i quattro atleti che rappresenteranno l'isola alle Olimpiadi del 1988. Durante la gara per\u00f2 un atleta di nome Junior Bevil inciampa, facendo cadere Derice e anche un terzo corridore, Yul Brenner. Dopo aver chiesto invano al signor Coolidge di ripetere la gara, Derice vede una vecchia foto del padre (anche lui velocista e medaglia d'oro olimpica) con Irving Blitzer, un ex bobbista statunitense plurimedaglia d'oro olimpica nella specialit\u00e0 bob a 4, che per\u00f2 si era visto ritirare una medaglia a causa di un imbroglio, e ora faceva, con poca fortuna, l'allibratore proprio in Giamaica.\nDerice decide quindi, dopo aver scoperto che 20 anni prima Blitzer aveva cercato di trasformare suo padre in un bobbista, di partire alla sua ricerca, cercando di convincerlo a formare la prima squadra giamaicana di bob, per avere una seconda opportunit\u00e0 per partecipare alle olimpiadi. Dopo alcune titubanze iniziali \"Irv\" accetta, e i due, insieme a Sanka Coffee, grande amico di Derice e campione locale di go-kart a spinta, indicono una selezione per scegliere i loro futuri compagni di equipaggio. Da questa selezione rimangono (gli altri fuggono tutti dopo una breve spiegazione di cosa fosse il bob) proprio Yul Brenner e Junior Bevil, i due caduti nella gara dei 100 metri.\nI quattro cos\u00ec si procurano il bob e iniziano gli allenamenti, e piano piano fanno progressi, grazie anche all'esperienza di Irv, che col tempo si affeziona ai ragazzi e diventa un loro grande amico. I quattro, nonostante il disprezzo nei loro confronti da parte di tutte le altre nazioni partecipanti, riescono a qualificarsi per i Giochi olimpici invernali di Calgary, dove difenderanno i colori del loro paese. I ragazzi partono malissimo, forse a causa della troppa tensione e del nervosismo, determinati anche dalla voglia di non sembrare diversi da tutti gli altri e dalla voglia di essere accettati da tutto il mondo, in quella competizione assolutamente insolita per loro.\nDopo alcune discussioni i quattro ragazzi decidono di non curarsi dei pensieri del mondo esterno, e il giorno dopo si lasciano andare a tutto il loro folclore giamaicano, sfoggiando canzoni, cappellini e tutto ci\u00f2 che potesse ricordare l'isola. I ragazzi, liberi da ogni tensione, nella seconda prova si piazzano ottavi, e si guadagnano cos\u00ec il rispetto e l'ammirazione di tutti. In Canada \u00e8 ormai scoppiata la febbre giamaicana, e proprio quando tutto il mondo fa il tifo per loro, per un guasto meccanico i ragazzi hanno un brutto incidente, che li costringe a fermarsi a pochi metri dal traguardo. Non si perdono per\u00f2 d'animo, e dopo aver preso in spalla il loro bob arrivano al traguardo sotto gli applausi scroscianti del pubblico, commosso da tanto impegno e sacrificio."}
{"id": "1188691", "revid": "293377", "url": "https://it.wikipedia.org/wiki?curid=1188691", "title": "Dallas Tornado", "text": "I Dallas Tornado furono un club calcistico statunitense attivo a Dallas dal 1967 al 1981. Dopo l'esordio nel campionato USA, il club entr\u00f2 nel 1968 a far parte della neonata NASL, della quale fu una delle franchigie pi\u00f9 longeve. Durante gli anni la squadra cambi\u00f2 spesso stadio: Cotton Bowl (1967-1968), P.C. Cobb Stadium (1969), Franklin Field (1970-1971), Texas Stadium (1972-1975, 1980-1981) e Ownby Stadium nel campus della \"Southern Methodist University\" (1976-1979).\nStoria.\nLa franchigia dei Dallas Tornado fece il suo esordio nell'USA - United Soccer Association, uno dei due campionati professionistici antecedenti alla NASL. Il campionato \"USA\" (riconosciuto da USSF e FIFA come torneo di prima divisione nazionale) era formato da squadre straniere chiamate a giocare nelle citt\u00e0 statunitensi a nome dei club locali. Il club che gioc\u00f2 sotto il nome di Dallas Tornado furono gli scozzesi del . La stagione successiva, con la nascita della NASL, i due proprietari del club Lamar Hunt e Bill McNutt affidarono la ricostruzione della squadra al macedone-canadese Bob Kap: Kap guid\u00f2 il club texano in un tour mondiale organizzato da egli stesso tra la fine del 1967 e l'inizio del 1968: Mike Renshaw, che fu giocatore ed allenatore dei Tornado, scopr\u00ec qualche anno dopo che Kap aveva inviato alla dirigenza texana falsi resoconti delle partite, nascondendone le sconfitte.\nLa stagione effettiva fu pessima, caratterizzata da due sole vittorie, quattro pareggi e ben ventisei sconfitte.\nL'anno seguente la NASL si trov\u00f2 in gravi problemi a causa del contemporaneo abbandono di dieci club. I Tornado furono uno dei pochi club a sopravvivere e a giocare il campionato del 1969 ridotto a sole 5 squadre. Il torneo fu diviso in due met\u00e0, la cui prima consistette in un girone d'andata e ritorno nel quale le squadre vennero rappresentate da una compagine britannica. Anche in quell'occasione la squadra fu rappresentata dal Dundee United, mentre la seconda parte della stagione vide la squadra americana arrivare terza anche se ben distante dalla coppia di testa.\nIl 1970 fu un'altra stagione mediocre, ma fece da preludio al primo e unico titolo NASL vinto nel 1971 in finale contro gli Atlanta Chiefs che li avevano preceduti nel girone di qualificazione. Nei tre anni seguenti la squadra visse il suo periodo d'oro, arrivando due volte in semifinale e una in finale e vincendo due titoli di divisione. Gli altri due titoli di divisione arrivarono nel 1977 e nel 1980 e coincisero col periodo di maggior affluenza di pubblico. Nel 1981 al termine di una delle peggiori stagioni della sua storia come risultati, e con il numero di spettatori in costante diminuzione, la squadra si ritir\u00f2 dalla scena per difficolt\u00e0 economiche.\nIl presidente Lamar Hunt comunque non abbandon\u00f2 definitivamente il calcio, e fu uno dei fondatori della Major League."}
{"id": "1188692", "revid": "590", "url": "https://it.wikipedia.org/wiki?curid=1188692", "title": "Influenza del vento nell'atletica leggera", "text": "In atletica leggera alcune prestazioni cronometriche ottenute nelle gare di velocit\u00e0, o misure ottenute nei salti in estensione (salto in lungo e salto triplo), non vengono omologate dalle varie federazioni sportive, se ottenute con vento superiore ai 2\u00a0m/s, cosiddetto vento favorevole (in lingua inglese wind assistance).\nInfluenze sui record.\nDiversi record nell'atletica leggera potrebbero essere stati notevolmente influenzati da alcuni fattori che avrebbero modificato in maniera considerevole il tempo finale. Ebbene, dopo alcuni studi si \u00e8 arrivati alla conclusione che non solo il vento ma anche altri fattori possono portare a favorire o a sfavorire la prestazione di un atleta in special modo nelle corse veloci (100 metri piani, 200 metri piani, 100 metri ostacoli e 110 metri ostacoli). Le due variabili che agiscono in maniera pi\u00f9 rilevante sono vento e altitudine (ci sono anche altri fattori che agiscono ma in modo meno importante).\nInfluenza del vento.\n che ad esempio nei 100 m piani avere un vento a favore di 2\u00a0m/s (limite internazionale per dichiarare valido il risultato) comporta un vantaggio di poco superiore al decimo di secondo, mentre si ha uno svantaggio equivalente se il vento \u00e8 contrario.\nInfluenza dell'altura.\nPer quanto riguarda invece l'altitudine si \u00e8 calcolato che correre a 1000 m s.l.m. rispetto a localit\u00e0 con altitudini vicine allo 0 comporta un vantaggio quantificabile tra i 3 e i 4 centesimi di secondo. Se agli occhi di una persona non interessata all'atletica pu\u00f2 sembrare non rilevante, questa scoperta invece cambia di molto quelli che sono i record ottenuti recentemente nelle discipline veloci dove ci sono stati miglioramenti centesimali che, se corretti con questi calcoli, arrivano addirittura a cambiare l'attuale record mondiale dei 100 m piani maschili."}
{"id": "1188693", "revid": "106456", "url": "https://it.wikipedia.org/wiki?curid=1188693", "title": "Madeleine (gastronomia)", "text": "La madeleine (pronuncia francese: [mad.l\u025bn]) o petite madeleine \u00e8 un dolce tipico del comune di Commercy, nel nord-est della Francia, e in seguito di tutta la nazione in genere.\nLe \"madeleine\" sono dei piccoli dolcetti soffici con una particolare forma a conchiglia, o barchetta, derivata dallo stampo in cui vengono cotte. Spesso confuse con i \"muffin\", il loro sapore \u00e8 simile a quello del \"plum cake\", sebbene la consistenza sia leggermente diversa e il gusto sia pi\u00f9 delicato, con un aroma di burro e limone pi\u00f9 pronunciato.\nOltre al classico stampo, occorrono pochi strumenti per fare delle \"madeleine\". Le ricette tradizionali in genere includono gli ingredienti di base per qualunque dolce, ovvero farina, uova, burro, zucchero e spesso vaniglia e nocciole finemente tritate.\nStoria.\nAntiche tradizioni, tramandate nel corso delle generazioni, fanno risalire il \"nome\" di questo dolce al culto di Santa Maria Maddalena, la donna che, liberata dal Cristo da sette demoni, divenne sua discepola, seguendolo fino al monte Calvario, e la mattina di Pasqua merit\u00f2 di vederlo per prima risorto dai morti e portare agli altri discepoli l'annuncio della risurrezione. La tradizione medioevale vuole che la Maddalena sia stata la prima evangelizzatrice della Francia, insieme a Marta ed a Lazzaro. Questo pellegrinaggio in Francia spiegherebbe, dopo il nome, anche \"la forma di conchiglia\" che nella simbologia cristiana si attribuisce ai pellegrini per la causa del Vangelo. Altre fonti, incluso il \"New Oxford American Dictionary\", riportano che le \"madeleine\" sono chiamate cos\u00ec in onore di Madeleine Paulmier, una pasticciera del XIX secolo. Altre fonti riportano Paulmier come una cuoca vissuta nel XVIII secolo che aveva lavorato per Stanis\u0142aw Leszczy\u0144ski, il cui genero, Luigi XV di Francia, scelse il nome dei dolcetti in onore a lei.\nValore nutritivo.\nLa tabella nutrizionale degli alimenti Ciqual dell'Agenzia nazionale francese della sicurezza sanitaria dell'alimentazione, dell'ambiente e del lavoro (ANSES), nella sua versione del 2013, fornisce i valori medi seguenti per 100\u00a0g di \"madeleine\": 47\u00a0kCal d'energia apportati da 6,7\u00a0g di proteine, 22,2\u00a0g di lipidi e 54,2\u00a0g di glucidi (di cui 19,2\u00a0g di zucchero).\nLa connessione con Proust.\nLe \"madeleine\", fuori dal territorio francese, sono forse pi\u00f9 famose per l'associazione con l'opera di Marcel Proust \"Alla ricerca del tempo perduto\", nella quale il narratore mangia una \"petite madeleine\" (o \"madeleinette\") e questa risveglia in lui dei ricordi della sua infanzia, divenendo in questo modo il catalizzatore dell'opera stessa."}
{"id": "1188694", "revid": "1924342", "url": "https://it.wikipedia.org/wiki?curid=1188694", "title": "Africa (Toto)", "text": "Africa \u00e8 un singolo del 1982 del gruppo rock Toto, estratto dall'album \"Toto IV\".\nDescrizione.\nLa canzone \u00e8 stata scritta dal tastierista della band, David Paich, che canta le due strofe della canzone, e dal batterista Jeff Porcaro. Bobby Kimball canta il ritornello.\nIl singolo ha raggiunto la testa della classifica Billboard Hot 100 nel febbraio 1983. Il ritornello della canzone \u00e8 una metafora che vuole rappresentare l'amore dell'autore per la sua donna. Successivamente venne ripubblicato come B-side del singolo \"Georgy Porgy/Africa\".\nVideoclip.\nIl videoclip di \"Africa\", girato da Steve Barron, vede David Paich come protagonista assoluto. Paich si trova in una biblioteca insieme a una ragazza. Mentre cerca dei libri da leggere, ne scova uno dal titolo \"Africa\".\nNelle scene successive del video appare la band, che suona sopra il libro gi\u00e0 citato prima, mostrato in dimensioni mastodontiche. L'immaginazione del regista lo porta a far apparire nel video anche un uomo africano, che scaglia una lancia, colpisce una pila di libri e li fa cadere sopra una candela, che a sua volta cade a terra, bruciando un disegno di un uomo africano, lo stesso disegno che Paich aveva trovato nel libro.\nPopolarit\u00e0.\nIl brano \"Africa\" appare in episodi di molte serie televisive:\n\u00c8 presente anche in alcuni videogiochi:\n\u00c8 anche la canzone del giorno di laurea nella Lawrence University in America.\nDiversi artisti hanno reinterpretato il brano in altre chiavi, tra questi Karl Wolf, Iyaz e Jason Derulo (Iyaz e Derulo tramite il brano \"Fight for You\"), \u00e8 stato inoltre molto campionato nell'ambito della musica rap ad esempio in \"Tempo Critico\" delle Sacre Scuole, in \"New World\" del rapper Nas e pi\u00f9 recentemente in \"Huey Newton\" di Wiz Khalifa e Curren$y, \u00e8 inoltre citato in Ringo Starr dei Pinguini Tattici Nucleari.\nUna cover del coro a cappella sloveno Perpetuum Jazzile ha totalizzato fino ad oggi (settembre 2021) quasi 23 milioni di visualizzazioni su YouTube.\nNell'arte contemporanea.\nL'artista tedesco Max Siedentopf ha creato un'installazione, in un deserto namibiano, che riproduce all'infinito il brano musicale \"Africa\"."}
{"id": "1188696", "revid": "188717", "url": "https://it.wikipedia.org/wiki?curid=1188696", "title": "Wintersmith", "text": ""}
{"id": "1188698", "revid": "50403", "url": "https://it.wikipedia.org/wiki?curid=1188698", "title": "Vattimo", "text": ""}
{"id": "1188703", "revid": "125293500", "url": "https://it.wikipedia.org/wiki?curid=1188703", "title": "Prodotti The Coca-Cola Company", "text": "Questa \u00e8 una lista delle bevande di propriet\u00e0 della The Coca-Cola Company."}
{"id": "1188709", "revid": "287204", "url": "https://it.wikipedia.org/wiki?curid=1188709", "title": "Campionato mondiale di motocross 2006", "text": "Il campionato mondiale di motocross FIM di motocross 2006 si \u00e8 disputato tra il 2 aprile e il 17 settembre. Ha visto un dominio pressoch\u00e9 totale nella MX1 del pluricampione del mondo Stefan Everts, mentre le altre 2 categorie, MX2 e MX3 sono state molto combattute fino all'ultima gara.\nI campionati MX1 e MX2 si sono articolati su 15 Gran Premi mentre il campionato MX3 su 14.\nIl Motocross delle Nazioni, spesso abbreviato MXDN, evento annuale che vede la partecipazione dei migliori piloti del mondo divisi in squadre secondo la nazionalit\u00e0, inclusi i piloti statunitensi che gareggiano nei campionati AMA, si \u00e8 svolto in Gran Bretagna a Matterley Basin\nMX1.\nLa MX1 2006 \u00e8 stata dominata a detta di tutti in maniera totale dal trentacinquenne belga Stefan Everts che tra l'altro ha ottenuto all'interno della stagione la sua 101\u00aa vittoria di Gran premio, confermandosi in maniera assoluto il pilota che ha vinto pi\u00f9 di tutti nel motocross (in tutto 10 mondiali).\nL'ultimo Gran Premio della stagione, svolto ad Ern\u00e9e, in Francia, ha visto l'addio al motocross del riconfermato campione del mondo, omaggiato da tifosi, colleghi e dagli sponsor tecnici, che per l'occasione hanno creato delle \"edizioni speciali\" per lui e per la sua moto, ad esempio sulla sua YZ-F 450 erano montate delle Pirelli bianche, oltretutto il suo abbigliamento consisteva in una tuta totalmente bianca e color oro, oltre al suo nome e ai colori della bandiera belga.\nPer l'occasione il belga si \u00e8 inoltre concesso l'ennesimo \"bis\" di vittorie di manche della sua carriera, il 13\u00b0 della stagione.\nL'unica nota negativa del mondiale \u00e8 stato l'addio prima vociferato e poi confermato durante le battute finali del mondiale di\nEverts dalla Yamaha per entrare a far parte, in qualit\u00e0 di direttore, del team KTM a partire dal 2007.\nInoltre si sono levate alcune voci riguardanti il livello relativamente basso della MX1, notando che tutti i piloti MX1, Everts compreso, venivano battuti di circa 4 secondi dai piloti americani sui \"tempi sul giro\"."}
{"id": "1188716", "revid": "173617", "url": "https://it.wikipedia.org/wiki?curid=1188716", "title": "Jacob Matlala", "text": "\u00c8 stato campione del mondo sia nei mosca che nei minimosca.\nCarriera.\nAlto solo 148 cm, esordisce da professionista il 2 febbraio 1980 battendo ai punti dopo 4 round Fraser Plaatjies. Dopo pochi incontri \u00e8 campione dei minimosca del Transvaal, superando Simon Moema per ko alla quinta ripresa; altri tre combattimenti e sconfigge Mveleli Luzipho, diventando campione sudafricano di categoria nel 1983.\nLo stesso Luzipho si prende la rivincita 8 mesi dopo, riprendendosi la cintura, che difende anche nella bella nel novembre 1985. Il 15 marzo 1986 Matlala subisce la terza sconfitta della carriera, questa volta per mano di Vuyani Nene. Lo stesso pugile lo sconfigge per il titolo sudafricano battendolo una seconda volta nel 1987 e una terza nel 1988. In tutto questo periodo Matlala resta comunque sempre campione del Transvaal, titolo che conserva in numerosi incontri. Nell'aprile 1989 fallisce un nuovo assalto alla cintura nazionale, sconfitto da Jaji Sibali, ma riesce a conquistarla ai punti su Wele Maqolo l'anno successivo.\nQuesto successo e le seguenti difese gli danno la possibilit\u00e0 di giocarsi un mondiale: nel 1991 viene sconfitto per ko al decimo round da Dave McAuley per il titolo mondiale mosca IBF. Il fallito assalto rinvia le sue ambizioni, ma nel 1993 Matlala batte Pat Clinton e diventa campione mondiale dei mosca WBO, titolo poi difeso con Luigi Camputaro, Francis Ampofo, Pretty Boy Lucas e perso con Alberto Jim\u00e9nez.\nLascia il titolo e passa ai minimosca, dove diventa subito campione superando in due sfide Paul Weir per diventare campione mondiale WBO. Conserva il titolo battendo Mickey Cantwell ai punti con verdetto non unanime. Nel 1997 a grande sorpresa sconfigge anche l'americano Michael Carbajal e si laurea campione minimosca IBA, che conserva poi per altri tre incontri prima di abbandonarlo per una nuova chance mondiale per federazioni pi\u00f9 importanti. Nel 2000 infatti combatte contro Masibulele Makepula per il vacante titolo mondiale dei minimosca WBO; Matlala perde per\u00f2 ai punti.\nViene sconfitto nell'incontro successivo anche da Peter Culshaw per il titolo mondiale dei mosca WBU. Diviene campione WBU nella categoria dei minimosca battendo Todd Makelin, ma dopo due difese annuncia il ritiro. In tutto in carriera conta un record di 53 vittorie (26 ko), 12 sconfitte e 2 pareggi. \nVicende extrasportive.\nNel 1999 viene accusato di aver rapito l'aspirante cantante gospel Julia Mnyamezeli; per il fatto lei e suo marito hanno chiesto un risarcimento di 2 milioni di rand per il trauma subito. Matlala ne ha dovuti versare poi 250.000. \nNel 2004 \u00e8 stato votato come 72\u00ba personaggio sudafricano della storia nel sondaggio 100 Greatest South Africans organizzato dalla South African Broadcasting Corporation. \n\u00c8 scomparso nel 2013 all'et\u00e0 di 51 anni per problemi ai polmoni."}
{"id": "1188717", "revid": "114084144", "url": "https://it.wikipedia.org/wiki?curid=1188717", "title": "Locomotiva FS E.550", "text": "La locomotiva E.550 era una locomotiva elettrica a corrente alternata trifase a frequenza ferroviaria delle Ferrovie dello Stato italiane.\nFu progettata nell'ambito dell'elettrificazione, decisa gi\u00e0 nel 1905 da Riccardo Bianchi, della importantissima linea di valico dei Giovi che collegava Genova con le aree a Nord per il servizio sia merci che viaggiatori.\nStoria.\nIl successo ottenuto con l'esercizio trifase delle linee della Valtellina spinse le neo-costituite Ferrovie dello Stato a progettare l'applicazione del sistema alla linea di valico dei Giovi il cui esercizio a vapore si presentava sempre pi\u00f9 problematico in conseguenza del sempre crescente aumento del traffico tra il porto di Genova e le citt\u00e0 industriali del nord.\nNonostante l'uso delle potenti locomotive a vapore del gruppo 470, infatti, la capacit\u00e0 della linea era ormai giunta alla saturazione.\nL'Ufficio Studi delle FS appront\u00f2 lo studio della meccanica di un nuovo prototipo di locomotiva elettrica che venne commissionata alla Societ\u00e0 Italiana Westinghouse di Vado Ligure; l'incarico della progettazione della parte elettrica fu affidato al pi\u00f9 esperto specialista dell'epoca, l'ingegnere ungherese K\u00e1lm\u00e1n Kand\u00f3, pioniere della trazione elettrica trifase. Il risultato fu il progetto di quello che sarebbe stato poi definito il \"Mulo dei Giovi\", ovvero la 050 FS.\nI lavori di elettrificazione della linea, a corrente alternata trifase a e , iniziarono nel 1907 tra Pontedecimo e Busalla. L'esercizio elettrico ebbe inizio nel mese di marzo 1911 fino a Busalla; a fine anno venne esteso fino a Campasso, a novembre del 1913 a Sampierdarena e il 15 maggio 1916 alla stazione di Genova Piazza Principe. Il prototipo venne messo subito a collaudo e mise presto in evidenza la sua superiorit\u00e0 rispetto alle motrici sinora in servizio: in doppia trazione era in grado di trainare sulle rampe di valico ben 400 tonnellate contro le 310 di una doppia composizione di locomotive 470 e a velocit\u00e0 doppia () rispetto ad esse.\nGrazie alle ottime prestazioni di queste macchine la capacit\u00e0 della linea poteva essere sensibilmente aumentata eliminando al contempo i seri problemi del fumo in galleria. Tra il 1908 e il 1921 vennero costruite 186 unit\u00e0 in quattro serie, divise in otto ordini di fornitura.\nCaratteristiche tecniche.\nParte meccanica.\nLa locomotiva E.550, dalla cui evoluzione del progetto sono derivate negli anni le E.551, le E.552 e le E.554, aveva un rodiggio a cinque assi accoppiati per mezzo di biella motrice.\nI tre assi centrali costituivano il passo rigido, mentre i due assi estremi erano dotati di scorrimento laterale di per parte per meglio iscriversi nelle curve; allo stesso scopo, l'asse centrale aveva ruote prive di bordino.\nLe ruote, tutte uguali e di piccolo diametro, erano del tipo in uso sulle locomotive a vapore, con contrappesi di equilibratura e manovelle a 90\u00b0: si trattava di una locomotiva adatta a servizi a bassa velocit\u00e0 per merci pesanti, o per convogli viaggiatori lenti.\nI cinque assi accoppiati mediante biella ricevevano il moto dai due motori di trazione per mezzo di una speciale biella triangolare detta \"giogo scozzese\"; le bielle di accoppiamento degli assi estremi, spostabili, avevano perni di tipo sferico. Il telaio alloggiava i motori di trazione con dei supporti di tipo elastico.\nSul telaio rigido era montata la cassa composta di una cabina centrale con avancorpi alle due estremit\u00e0.\nL'impianto frenante della locomotiva era composto del freno ad aria compressa continuo automatico, del freno moderabile e del freno a mano.\nParte elettrica.\nLa parte elettrica era costituita da due motori a corrente alternata trifase, il cui circuito ne permetteva il collegamento elettrico in cascata per l'avviamento e la marcia a bassa velocit\u00e0 e in parallelo per la marcia alla velocit\u00e0 pi\u00f9 alta.\nI collegamenti necessari venivano stabiliti mediante un controller a tamburo, mentre un reostato a liquido permetteva di limitare la corrente assorbita all'avviamento.\nL'alimentazione di corrente elettrica avveniva per mezzo di due trolley a stanga montati sul tetto della cabina e sempre in presa contemporaneamente. Il trolley adottato per tutte queste locomotive venne fornito dalla Societ\u00e0 Tecnomasio Italiano-Brown-Boveri.\nComando multiplo.\nLe locomotive FS del furono attrezzate per funzionare in doppia e tripla trazione a comando multiplo gi\u00e0 prima del 1910. L'equipaggiamento, ideato dall'ingegner K\u00e1lm\u00e1n Kand\u00f3, era basato su di un sistema di regolazione ad anello chiuso che prevedeva l'uso di soli cinque segnali elettrici trasmessi per mezzo di un cavo a ciascuna delle locomotive, che venivano cos\u00ec messe in grado di avviarsi in modo automatico con lo stesso valore di corrente impostato dal macchinista sulla macchina pilota.\nNonostante i perfezionamenti introdotti a partire dalla E.550.041, questo primo sistema di telecomando non trov\u00f2 un impiego regolare perch\u00e9, per evitare che gli sforzi di trazione superassero i valori allora ammessi dai ganci del materiale rimorchiato, si preferiva far lavorare in spinta la seconda locomotiva collocandola in coda al treno in una posizione che rendeva praticamente impossibile il collegamento elettrico con quella di testa.\nIl comando multiplo, che continu\u00f2 ad equipaggiare le locomotive E.550 per tutta la permanenza in Italia dell'ingegner Kand\u00f3, fu abolito a partire dalla E.550.131. Successivamente fu rimosso anche sulle unit\u00e0 precedenti, mettendo cos\u00ec fine alla sperimentazione di un sistema di avanguardia \u00abnato troppo in anticipo sui tempi\u00bb (Erminio Mascherpa).\nSoprannomi.\nL'E.550 fu soprannominato \"mulo dei Giovi\"\nConversione in spartineve.\nA met\u00e0 degli anni cinquanta con i primi accantonamenti venne studiata la possibilit\u00e0 di usare il carro completo di cabina e demotorizzato per la costruzione di \"spartineve\" a vomere. Nel 1953 avvenne la modifica del locomotore E.550.023 a cura delle officine del Deposito locomotive di Bolzano trasformato con un vomere mobile. Tale mezzo svolse servizio dal 1955 al 1965 sulla linea del Brennero.\nNel 1955 le locomotive E.550.086 ed E.550.115 vennero demotorizzate e trasformate assumendo la classificazione Vnx 806 e numerate 201 e 202. Tra il 1963 e il 1966 altre 12 unit\u00e0 vennero demotorizzate e trasformate in carri spartineve Vnx 806.210-806.222. In seguito fu trasformata in carro spartineve anche la E.550.023."}
{"id": "1188719", "revid": "486946", "url": "https://it.wikipedia.org/wiki?curid=1188719", "title": "Atanatar II", "text": ""}
{"id": "1188721", "revid": "729019", "url": "https://it.wikipedia.org/wiki?curid=1188721", "title": "Monte Compatri-Pantano", "text": "La stazione di Monte Compatri-Pantano \u00e8 il capolinea sud della linea C della metropolitana di Roma.\n\u00c8 situata in corrispondenza del chilometro 20 della via Casilina, a circa 100 metri dall'incrocio con Via del Casale di Santa Maria.\nA differenza di tutte le altre stazioni della linea C, essa si trova nel territorio del comune di Monte Compatri anzich\u00e9 in quello del comune di Roma. Dal 1996 fino al 2008, anno della sua temporanea chiusura per i lavori di trasformazione, \u00e8 stata il capolinea della ferrovia Roma-Pantano (ora Roma-Centocelle), sotto il nome Pantano.\nStoria.\nLa stazione, che ha sostituito l'originario impianto posto sul vecchio tracciato a binario unico della ferrovia Roma-Fiuggi-Alatri-Frosinone, \u00e8 stata chiusa dal 7 luglio 2008 al 9 novembre 2014 per consentire i lavori di trasformazione necessari all'inclusione del tratto terminale della Roma-Pantano nella linea C della metropolitana.\nServizi.\nLa stazione \u00e8 dotata di un parcheggio di scambio; dispone inoltre di:"}
{"id": "1188722", "revid": "363629", "url": "https://it.wikipedia.org/wiki?curid=1188722", "title": "Airplay", "text": "Airplay (o in italiano passaggio radio) \u00e8 la quantit\u00e0 di volte che una canzone viene trasmessa da una stazione radio. La terminologia \u00e8 usata anche in ambito televisivo, riferita al numero di passaggi di uno stesso videoclip sul canale televisivo.\nDescrizione.\nEsistono molti metodi per quantificare il numero di trasmissioni di un singolo brano. Un metodo consiste nel richiedere ad alcune emittenti radiofoniche il palinsesto musicale giornaliero (ovvero la lista dei brani mandati in onda) e conteggiare per ogni brano i singoli passaggi. Un secondo metodo \u00e8 quello del \"monitoraggio\" delle stazioni radio selezionate e la rilevazione dell'impronta audio dei singoli brani ma in questo modo solo i brani preventivamente catalogati possono essere rilevati.\nLa rilevazione di questi dati, oltre a fornire una classifica dei brani pi\u00f9 programmati dalle emittenti radiofoniche, permette all'etichetta discografica di valutare il gradimento degli operatori radiofonici e, indirettamente, il gradimento del pubblico radiofonico. Spesso alcune case discografiche comprano direttamente i passaggi radiofonici (naturalmente solo nelle radio che fanno parte del circuito di rilevazione) per garantire ai brani di loro produzione una buona visibilit\u00e0 all'interno della classifica airplay al fine di aumentarne la promozione.\nQuesto sistema, se all'inizio poteva essere considerato una mera rilevazione del gradimento di un brano musicale attraverso il numero di volte che veniva riprodotto, divenne poi un mercato vero e proprio (\"mercato dei passaggi radiofonici\"). Non tutte le emittenti radiofoniche possono entrare nel circuito (ci\u00f2 significa che chi \u00e8 escluso non percepir\u00e0 mai compensi per la messa in onda dei brani poich\u00e9 ininfluente in termini di \"classifica\" del brano stesso). Non tutti i brani vengono rilevati (se viene utilizzato ad esempio il metodo dell'impronta digitale) e comunque le rilevazioni non vengono mai rese pubbliche se non per le prime posizioni settimanali (solitamente le prime cinque). La restante parte di dati \u00e8 riservata a clienti paganti che nella maggior parte dei casi sono:"}
{"id": "1188723", "revid": "116624072", "url": "https://it.wikipedia.org/wiki?curid=1188723", "title": "S\u00e1ndor Veress", "text": "Biografia.\nStudi\u00f2 con Bart\u00f3k (pianoforte) e Kod\u00e1ly (composizione), ma fu in grado di trovare un linguaggio musicale indipendente dai suoi maestri. Dopo aver sostituito Kod\u00e1ly nella cattedra di composizione all'Accademia di Budapest, fu il compositore la cui personalit\u00e0 marc\u00f2 maggiormente l'Ungheria del dopoguerra (Gy\u00f6rgy Ligeti e Gy\u00f6rgy Kurt\u00e1g furono tra i suoi allievi).\nNon avendo alcuna intenzione di sottomettersi alle ingiunzioni della dittatura culturale staliniana, Veress scelse la via dell'esilio verso la Svizzera nel 1949. Come professore di composizione al Conservatorio di Berna, Veress esercit\u00f2 un'influenza su tutta una generazione di giovani musicisti svizzeri: Heinz Holliger, Juerg Wyttenbach, Urs Peter Schneider, Roland Moser, e molti altri ancora, seguirono i suoi insegnamenti.\nIl periodo immediatamente successivo alla sua emigrazione fu quello del suo incontro con la scuola di Vienna e la pittura di Paul Klee. \nMor\u00ec il 4 marzo 1992 a Berna. Il 12 dicembre 1991, ossia 17 anni dopo la sua prima richiesta di naturalizzazione, la nazionalit\u00e0 svizzera gli era stata finalmente concessa."}
{"id": "1188730", "revid": "125931412", "url": "https://it.wikipedia.org/wiki?curid=1188730", "title": "Joe Johnson", "text": "Caratteristiche tecniche.\n\u00c8 soprannominato \"Iso Joe\" per la sua tendenza ad andare in isolamento con l'avversario. Questo fa di lui un ottimo scorer viste anche le medie sia dal campo che al tiro da 3 punti avute in carriera, oltre a essere un giocatore molto clutch per la freddezza con cui andava a segno nei minuti finali delle partite.\nCarriera.\nDopo aver giocato per due stagioni nell'Universit\u00e0 dell'Arkansas, Johnson \u00e8 stato chiamato come decima scelta assoluta dai Boston Celtics nel Draft NBA 2001. Mentre giocava per i Razorbacks, Johnson \u00e8 stato miglior realizzatore del team con 16,0 punti a partita e miglior rimbalzista con 5,7 rimbalzi a partita, diventando il primo \"freshman\" nella storia della scuola a guidare la squadra in entrambi i campi. E inoltre \u00e8 stato il primo giocatore dell'Arkansas dopo Corliss Williamson (1994-95), giocatore NBA, a guidare la squadra sia in punti che in rimbalzi.\nBoston Celtics (2001\u20132002).\nJohnson venne scelto alla 10\u00aa chiamata dai Celtics al Draft 2001. Da \"rookie\" \u00e8 partito in quintetto in 33 delle prime 38 gare di Boston, ma il suo minutaggio diminu\u00ec quando i Celtics raggiunsero la zona play-off per la prima volta dal 1995. A met\u00e0 della sua prima stagione venne ceduto ai Phoenix Suns prima della \"trade dead-line\" in febbraio.\nPhoenix Suns (2002\u20132005).\nPhoenix Suns insieme alle guardie Randy Brown, Milt Palacio e una prima scelta nel draft per avere l'ala veterana Rodney Rogers e la guardia Tony Delk il 20 febbraio 2002.\nJohnson divenne un fattore a Phoenix realizzando in media 16,0 e 17,0 punti nella prime due stagioni con i Suns. Svilupp\u00f2 anche uno dei pi\u00f9 letali tiri da tre dell'NBA. \u00c8 stato molto apprezzato per la sua abilit\u00e0 nel \"ball-handling\", il palleggio, considerando anche la sua statura, e per il suo \"jump shot\", il tiro durante il salto.\nNei play-off della stagione 2004-05, Joe Johnson ebbe bisogno di un intervento al viso: dopo una schiacciata infatti cadde a terra sbattendo in malo modo la faccia. A causa dell'infortunio, Johnson indoss\u00f2 una maschera protettiva per il resto dei play-off. In ogni caso i Suns persero la finale della \"conference\" a vantaggio dei San Antonio Spurs (futuri campioni NBA) per 4-1.\nAtlanta Hawks (2005\u20132012).\nNell'estate del 2005 Johnson divenne un \"free agent\" molto ambito ed espresse il desiderio di lasciare i Suns per assumere un ruolo pi\u00f9 importante negli Atlanta Hawks. Il 19 agosto 2005 fu effettuato uno scambio e Johnson rientr\u00f2 nell'affare \"sign-and-trade\" con gli Hawks in cambio di Boris Diaw e due future scelte nel primo round del draft.\nNella prima stagione negli Hawks, Johnson era al comando di varie statistiche interne: era il primo per punti (20,2 a gara), assist (6,5), e rubate (1,26), triple a bersaglio (128), e minuti (40,7). \u00c8 stato uno degli unici cinque nella lega a realizzare in media almeno 20 punti e sei assist nella stagione 2005-06. Johnson \u00e8 stato il solo della sua squadra ad aver giocato tutte le 82 partite e ha esteso il suo ancora imbattuto record di gare consecutive giocate a 346 il 25 novembre 2006.\nIl 5 marzo 2006 \u00e8 stato uno dei 23 giocatori NBA chiamati nella nazionale maschile statunitense del biennio 2006-2008.\nHa realizzato il suo \"career high\" di 42 punti il 7 marzo 2006 contro i Golden State Warriors. Sei giorni pi\u00f9 tardi realizza invece il suo record di assist consegnandone 17 il 13 marzo 2006 contro i Milwaukee Bucks. Ha fatto registrare la sua prima tripla-doppia in carriera il 1\u00ba febbraio 2006 con 15 punti, 10 rimbalzi, e 11 assist contro i Charlotte Bobcats.\nDurante la stagione successiva (2006-07) fu il leader della squadra per punti segnati (25,0) a cui aggiunse 4 assist e 4 rimbalzi e fu chiamato per la prima volta all'All-star Game nel 2007 nella squadra della Eastern Conference per sostituire l'infortunato Jason Kidd.\nVenne convocato poi per i successivi All-star Game, quelli del 2008, 2009, 2010, 2011 e del 2012.\nNel stagione 2007-2008 \u00e8 nominato per due volte giocatore del mese, tenne di media oltre 21,7 punti a partita e condusse i falchi ai playoffs. In gara 4 del primo turno dei playoff contro i Celtics Johnson segn\u00f2 35 punti, di cui 20 nell'ultimo quarto per garantire la vittoria agli Hawks per 97-92.\nL'anno successivo, il 23 dicembre 2008, mise a referto la sua seconda tripla doppia nella vittoria contro i Thunder: 20 punti,11 assist e 11 rimbalzi. Il 31 gennaio super\u00f2 il traguardo dei 10.000 punti segnati nella sconfitta contro i Milwaukee Bucks per 110-107 (in cui lui segn\u00f2 29 punti).\nIl 19 marzo 2010 segn\u00f2 il canestro decisivo contro gli Charlotte Bobcats.\nIl 1\u00ba luglio 2010 firm\u00f2 un'estensione contrattuale di 6 anni con i falchi da 119 milioni di dollari complessivi.\nBrooklyn Nets (2012\u20132016).\nNell'estate 2012, dopo 7 anni ad Atlanta, si trasfer\u00ec ai Brooklyn Nets in cambio di Johan Petro, Anthony Morrow e DeShawn Stevenson. Il 3 novembre, al suo debutto, contro i Toronto Raptors, mise a referto 14 punti, 5 rimbalzi e 4 assist. Dopo un avvio di stagione abbastanza lento, nel mese di dicembre aument\u00f2 il suo livello di gioco. Durante questa stagione divent\u00f2 ancora pi\u00f9 famoso grazie alle sue giocate \"Clutch\" : infil\u00f2 canestri decisivi contro Pistons, Bucks, Wizards e anche in gara 4 dei playoff NBA dove, oltre a segnare 22 punti, mise a segno due fondamentali canestri per portare la partita al secondo supplementare.\nIl 15 novembre 2013 segna il canestro decisivo contro la sua ex-squadra, i Phoenix Suns. Il 16 dicembre mette a segno 10 triple nella vittoria casalinga contro i 76ers per un totale di 37 punti. Inoltre il 2 gennaio 2014 mette a segno il canestro decisivo contro i Thunder per garantire ai Nets la vittoria (95-93). Una partita che per la squadra di Brooklyn risulter\u00e0 decisiva e che segner\u00e0 un punto di svolta per la squadra del coach Kidd. Johnson gioca un mese di gennaio stellare che gli garantisce la convocazione al suo settimo All-Star Game. Gioca dei play-off su un alto livello con oltre 21 punti per partita. Risulter\u00e0 decisivo in gara-7 contro i Raptors e sar\u00e0 l'ultimo ad arrendersi agli Heat in gara-5, partita conclusa con 34 punti e una serie di canestri in isolamento contro LeBron James.\nDurante questa stagione riceve il soprannome di \"Joe Jesus\" dal suo compagno Kevin Garnett, il quale afferm\u00f2 che nel momento del bisogno \"Joe c'\u00e8 sempre\".\nMiami Heat (2016).\nIl 27 febbraio 2016, dopo essere stato cercato dai Cleveland Cavaliers futuri campioni NBA, firm\u00f2 un contratto con i Miami Heat. Il giorno seguente fece il suo debutto con la nuova franchigia, mettendo a segno 12 punti, 3 rimbalzi e 3 assist in 30 minuti di gioco e contribuendo alla vittoria della squadra per 98\u201381. Il 1\u00ba marzo, nella sua seconda partita, mise a referto 24 punti nella vittoria 129\u2013111 contro i Chicago Bulls, che gli consentirono di superare Reggie Theus al 50\u00ba posto della classifica dei top-scorer di tutti i tempi nella NBA.\nUtah Jazz (2016\u20132018).\nIl 9 luglio 2016 firm\u00f2 un biennale da 22 milioni di dollari con gli Utah Jazz. Torn\u00f2 cos\u00ec dopo 11 anni a giocare in una squadra della Western Conference.\nDurante la stagione Johnson ebbe un ruolo assai differente da quello delle ultime 12 stagioni e mezzo: in quanto nel suo ruolo c'era il futuro All-Star Gordon Hayward, Johnson fu la sua riserva, cosa per lui inusuale in quanto nelle ultime 12 stagioni e mezzo aveva sempre giocato da titolare. Tuttavia, in quanto Hayward sub\u00ec un infortunio al dito durante la \"pre-season\", e cos\u00ec Johnson part\u00ec titolare nelle prime uscite della stagione. Nella prima gara della stagione Johnson part\u00ec titolare e segn\u00f2 29 punti in 30 minuti di impiego nella gara persa in trasferta dalla squadra di Salt Lake City contro i Portland Trail Blazers. Col ritorno dall'infortunio di Hayward Johnson divent\u00f2 la sua riserva. Il 7 novembre 2016 nella partita vinta in trasferta per 114-109 contro i New York Knicks torn\u00f2 finalmente in campo Hayward nel quintetto base (e fu decisivo in quanto mise a segno 28 punti) Johnson (che di punti ne segn\u00f2 10) part\u00ec dalla panchina, cosa che non gli accadeva (All-Star Game escluso) dal 9 dicembre 2003, quando giocava nei Phoenix Suns; in quell'occasione i Suns persero in trasferta contro gli Orlando Magic per 105-98 e Joe, in uscita dalla panchina, mise a segn\u00f2 6 punti in 27 minuti. Da l\u00ec in poi Johnson gioc\u00f2 1065 da titolare, playoffs compresi (970 in regular season e 95 nei playoffs), prima che la striscia si interrompesse il 7 novembre contro i Knicks.\nDurante la stagione Johnson venne utilizzato da coach Quin Snyder anche da ala grande visti i problemi fisici del 4 titolare dei Jazz Derrick Favors.\nIl 9 aprile 2017 nella sconfitta esterna per 101-86 contro i Portland Trail Blazers (squadra contro cui Johnson debutt\u00f2 in partite ufficiali coi Jazz), Johnson segn\u00f2 13 punti e arriv\u00f2 al traguardo dei 20.000 punti segnati in carriera, diventando il 42\u00ba a riuscire in tale impresa. Alla fine della partita ci fu un episodio di grande sportivit\u00e0 nei confronti di Johnson: Damian Lillard nella gara segn\u00f2 59 punti, realizzando cos\u00ec il proprio \"career-high\" di punti oltre che il record di franchigia nella storia dei Trail Blazers; Lillard decise di non portarsi a casa il pallone (usanza tipica per i giocatori che realizzano oltre un tot di punti o che compiono un record come nel caso di Lillard) in quanto lo diede a Joe Johnson, onorando cos\u00ec la sua impresa.\nAlla fine della stagione gli Utah Jazz tornarono ai playoffs dopo 5 anni di assenza, in quanto arrivarono quinti a ovest a pari merito coi Los Angeles Clippers con un record di 51 vittorie e 31 sconfitte (ma con lo svantaggio di 3-1 negli scontri diretti). Johnson disput\u00f2 23,6 minuti di media (non gli succedeva dalla sua stagione da sophomore, ovvero la stagione 2002-2003 in quanto dal 2003-2004 al 2015-2016 ebbe sempre oltre 30 minuti di media) e and\u00f2 sotto i 10 punti di media.\nJohnson ai playoffs fu importante per i Jazz in quanto diede un enorme contributo alla causa con la sua esperienza, la sua freddezza e i suoi classici isolamenti: in gara-1 contro i Clippers subentr\u00f2 dalla panchina e segn\u00f2 21 punti in 31 minuti, ma soprattutto fu decisivo in quanto negli ultimissimi secondi della partita segn\u00f2 il \"buzzer-beater\" che port\u00f2 la gara sul punteggio finale di 97-95 per Utah che espugn\u00f2 cos\u00ec lo Staples Center di Los Angeles. Quel \"buzzer\" fu l'ottavo per IsoJoe da 10 anni a quella parte. Johnson and\u00f2 nuovamente in doppia cifra nei punti in tutte le gare della serie (tranne gara-6, persa in casa dai Jazz per 98-93 e in cui IsoJoe sbagli\u00f2 l'ultimo tiro di Utah per portare la gara sul 96-96) ovvero gara-2 (13, ma che non bastarono ai Jazz per evitare la sconfitta per 99-91), gara-3 (15, ma anche in questo caso i Jazz persero per 111-106) gara-4 dove fu decisivo per la vittoria per 105-98 dei Jazz in quanto segn\u00f2 28 punti (conditi anche da 5 assist e 5 rimbalzi), rendendosi protagonista di un grande quarto quarto, mentre in gara-5 n\u00e9 segn\u00f2 14 consentendo cos\u00ec alla squadra di espugnare nuovamente lo Staples questa volta col punteggio di 96-92 (segnando anche un canestro importante negli ultimi istanti della gara), e infine in gara-7 dove con 10 punti, 5 assist e 7 rimbalzi contribu\u00ec nuovamente alla causa facendo superare il primo turno alla squadra di Salt Lake City, cosa che non avveniva da 7 anni (in quel caso fu nei PO 2010 dove Utah venne eliminata per 4-0 al secondo turno dai Los Angeles Lakers futuri campioni NBA dopo aver eliminato i Denver Nuggets per 4-2 al primo turno). Tuttavia al turno successivo i Jazz andarono contro i Golden State Warriors che eliminarono la squadra di Salt Lake City per 4-0. In tutto Johnson gioc\u00f2 tutte le 11 partite della squadra, partendo titolare in 2 occasioni.\nLa stagione successiva perse 21 partite per un infortunio al polso destro.\nHouston Rockets (2018).\nL'8 febbraio 2018, venne scambiato ai Sacramento Kings in una trade a tre squadre che coinvolge oltre agli stessi Kings, Utah Jazz e Cleveland Cavaliers. Il 10 febbraio venne annunciato il raggiunto accordo tra Joe Johnson e la dirigenza Sacramento Kings per il buyout, dando la possibilit\u00e0 al giocatore di accasarsi in maglia Rockets. Con i texani, dopo aver incontrato (ed eliminato in 5 gare) i suoi ex compagni degli Utah Jazz, arriv\u00f2 fino alle finali di conference dove (come l'anno passato a Utah) venne eliminato in gara-7 dai Golden State Warriors.\nDetroit Pistons (2019).\nDopo un anno da free agent, il 19 settembre 2019 firma con i Detroit Pistons che per\u00f2 lo taglieranno dopo pi\u00f9 di un mese dall'inizio della regular season.\nRitorno ai Boston Celtics (2021).\nDopo due anni lontano dal parquet, il 22 dicembre 2021 firma con un contratto di 10 giorni con i Boston Celtics, franchigia nella quale inizi\u00f2 la sua carriera professionistica."}
{"id": "1188736", "revid": "339392", "url": "https://it.wikipedia.org/wiki?curid=1188736", "title": "Siluro A184", "text": ""}
{"id": "1188737", "revid": "486946", "url": "https://it.wikipedia.org/wiki?curid=1188737", "title": "Narmacil I", "text": ""}
{"id": "1188743", "revid": "1305772", "url": "https://it.wikipedia.org/wiki?curid=1188743", "title": "Al-Fatiha Foundation", "text": "La Al-Fatiha Foundation (Fondazione Al-Fatiha in inglese) \u00e8 una organizzazione militante omosessuale islamica statunitense per la difesa di omosessuali, lesbiche, bisessuali e transessuali di confessione musulmana. Fondata nel 1998 da \"Faisal Alam\", americano di origine pakistana, \u00e8 registrata come organizzazione non profit negli USA.\nDiverse organizzazione e personalit\u00e0 islamiche si sono dichiarate contro questa organizzazione. Al-Muhajiroun, una organizzazione radicale islamica internazionale e lo sceicco Omar Bakri Muhammad hanno a pi\u00f9 riprese vilipeso questa organizzazione ed i suoi membri, lanciando anche una fatw\u0101 che dichiara i membri di Al-Fatiha infedeli e l'organizzazione stessa non tollerata nell'Islam.\nAl-Fatiha ha sette sedi negli Stati Uniti e associazioni simili in altri paesi (Regno Unito, Canada e Sudafrica)."}
{"id": "1188746", "revid": "36426", "url": "https://it.wikipedia.org/wiki?curid=1188746", "title": "Salteri", "text": ""}
{"id": "1188747", "revid": "36426", "url": "https://it.wikipedia.org/wiki?curid=1188747", "title": "Bibbie", "text": ""}
{"id": "1188749", "revid": "287204", "url": "https://it.wikipedia.org/wiki?curid=1188749", "title": "San Miguel de Tucuman", "text": ""}
{"id": "1188750", "revid": "26244", "url": "https://it.wikipedia.org/wiki?curid=1188750", "title": "Tucuman", "text": ""}
{"id": "1188753", "revid": "486946", "url": "https://it.wikipedia.org/wiki?curid=1188753", "title": "Calmacil", "text": ""}
{"id": "1188756", "revid": "1782831", "url": "https://it.wikipedia.org/wiki?curid=1188756", "title": "Shrewsbury Town Football Club", "text": "Lo Shrewsbury Town Football Club, meglio noto come Shrewsbury Town, \u00e8 una societ\u00e0 calcistica inglese con sede nella citt\u00e0 di Shrewsbury, nello Shropshire, in Inghilterra \nOggi milita in Football League One, la terza divisione del calcio inglese e gioca le partite casalinghe al New Meadow, stadio con una capienza di poco inferiore ai posti.\nIn passato la squadra ha partecipato alla Football League Championship ma in seguito il club \u00e8 retrocesso, rischiando pure di capitolare nel campionato dilettantistico di Conference.\nCon il Hereford United, disputa il derby chiamato A49 Derby.\nRosa 2021-2022.\n\"Rosa aggiornata all'8 febbraio 2022.\"\nRosa 2020-2021.\n\"Rosa aggiornata al 9 dicembre 2020.\"\nRosa 2019-2020.\n\"Rosa aggiornata al 9 settembre 2019.\"\nRosa 2018-2019.\n\"Rosa aggiornata al 2 settembre 2018.\"\nRosa 2017-2018.\n\"Rosa aggiornata al 2 febbraio 2018.\"\nRosa 2016-2017.\n\"Rosa aggiornata al 1 settembre 2016.\"\nRosa 2015-2016.\n\"Rosa aggiornata al 2 marzo 2016.\"\nRosa 2014-2015.\n\"Rosa aggiornata al 2 settembre 2014.\"\nRosa 2013-2014.\n\"Rosa aggiornata al 31 agosto 2013.\""}
{"id": "1188760", "revid": "827882", "url": "https://it.wikipedia.org/wiki?curid=1188760", "title": "Strada statale 453 della Valle Arroscia", "text": "La ex strada statale 453 della Valle Arroscia (SS 453), ora \"strada provinciale 453 di Valle Arroscia (SP 453)\" in provincia di Imperia e \"strada provinciale 453 della Valle Arroscia (SP 453)\" in provincia di Savona, \u00e8 una strada provinciale italiana di rilevanza interprovinciale.\nPercorso.\nL'inizio della strada \u00e8 posto al vecchio innesto tra la ex strada statale 453 e la strada statale 28 del Colle di Nava, in localit\u00e0 Saponiera a Pieve di Teco, in prossimit\u00e0 del bivio con la strada provinciale di Rezzo-Passo Teglia-Molini di Triora. Il percorso della SS 28 attualmente \u00e8 stato spostato a monte di circa 500 metri e la SS 453, per raggiungerlo, utilizza un tratto della ex SS 28. Al primo chilometro vi \u00e8 Muzio, frazione di Pieve di Teco e, a 500\u00a0m dall'abitato, un restringimento della carreggiata di circa 100\u00a0m, dove essa \u00e8 larga 4\u00a0m.\n\u00c8 in progetto una variante a monte, per evitare questo ostacolo. Seguono 5\u00a0km di carreggiata larga e veloce, caratterizzata dalle varianti agli abitati di Vessalico (costruita nel 1994) e Borghetto d'Arroscia (inaugurata nel 2001) e dall'ammodernamento del tratto di Prato Marchise, compreso fra i due centri succitati. A Borghetto d'Arroscia hanno origine le strade provinciali rispettivamente per Ubaga-Montecalvo, Gazzo e Gavenola. Dopo il tratto ammodernato, si ritorna sul vecchio tracciato, tortuoso, dove la carreggiata \u00e8 larga 6-7 metri, per un km circa. Al km 7, in comune di Ranzo, in localit\u00e0 Martinetto, \u00e8 presente una strettoia ampia 5 m e lunga 60. Successivamente si supera l'abitato della borgata Canata (Ranzo), dove \u00e8 stato messo in sicurezza il bivio con al SP 34 di Aquila d'Arroscia ed \u00e8 stato ammodernato un breve tratto di strada; si evita l'abitato di Borgo di Ranzo, con due gallerie costruite nel 1992, e si giunge in localit\u00e0 Ponterotto, dove, al km 10,5, attraversato un ponte allargato nel giugno 2006, si entra in provincia di Savona.\nDa questo punto la strada \u00e8 pi\u00f9 stretta e, in alcuni punti \u00e8 pericolosa, sia per il traffico sostenuto (specie di mezzi pesanti) che per la velocit\u00e0, che nonostante la tortuosit\u00e0 della strada \u00e8 piuttosto elevata, in particolare nel tratto dei \"Tagliarin\" (km 11-12), gi\u00e0 noto alle cronache locali per alcuni incidenti con esito spesso fatale. Superato il bivio per Onzo (km 12,500), situato all'uscita di una pericolosa \"S\", si arriva al km 13 a Pogli, frazione di Ortovero; dopo circa 2\u00a0km si incontra Ortovero, all'interno della quale la strada procede per 1,5\u00a0km. Dopo l'abitato si apre un lungo rettilineo, molto veloce, che conduce al bivio per Vendone (km 17,200) e, superata una semicurva, vi \u00e8 un altro rettifilo, molto veloce e altrettanto pericoloso, che costeggia le Rocche di Villanova e scorre parallelo all'Arroscia.\nGiunti a Coasco (km 18,400), frazione di Villanova d'Albenga, si incontra quest'ultimo paese; poi vi \u00e8 il bivio per Arnasco (km 20,1) e, dopo 200 metri, lo svincolo (km 21+700) che conduce sulla bretella autostradale verso il casello di Albenga, da una parte, e verso l'aeroporto \"C. Panero\" di Villanova d'Albenga e Alassio, dall'altra. Il tracciato della strada, quindi, supera Bastia (km 22,3) e si conclude in localit\u00e0 Leca d'Albenga (km 23,076), dove si immette sulla ex strada statale 582 del Colle di San Bernardo,\nIn seguito al decreto legislativo n. 112 del 1998, dal 2001 la gestione \u00e8 passata dall'ANAS alla Regione Liguria che ha provveduto al trasferimento dell'infrastruttura al demanio della Provincia di Imperia e della Provincia di Savona per le tratte territorialmente competenti.\nDal 31/07/2018 la strada in oggetto \u00e8 stata trasferita con le relative pertinenze ed accessori ad ANAS S.p.A.\nAmmodernamenti.\nDiversi ammodernamenti e varianti sono stati compiuti sul tracciato, al fine di renderlo pi\u00f9 scorrevole e veloce."}
{"id": "1188763", "revid": "1543377", "url": "https://it.wikipedia.org/wiki?curid=1188763", "title": "Federazione calcistica del Liechtenstein", "text": "La Federazione calcistica del Liechtenstein (in tedesco \"Liechtensteiner Fussballverband\", acronimo LFV) \u00e8 l'organo che governa il calcio in Liechtenstein. Le sue occupazioni principali sono la gestione della squadra nazionale e l'organizzazione dell'unica competizione calcistica del paese, la Coppa del Liechtenstein. La sede dell'associazione si trova a Vaduz.\nIl Liechtenstein \u00e8 l'unica nazione membro della UEFA a non possedere una lega propria e, di conseguenza, un campionato nazionale. Le squadre locali partecipano, infatti, al campionato di calcio svizzero."}
{"id": "1188770", "revid": "38120", "url": "https://it.wikipedia.org/wiki?curid=1188770", "title": "Cool Runnings - quattro sottozero", "text": ""}
{"id": "1188771", "revid": "228587", "url": "https://it.wikipedia.org/wiki?curid=1188771", "title": "Feldberg", "text": ""}
{"id": "1188772", "revid": "287204", "url": "https://it.wikipedia.org/wiki?curid=1188772", "title": "Guido Salvetti", "text": "Biografia.\nDopo essersi laureato in Lettere e Filosofia presso l'Universit\u00e0 di Milano e diplomato in pianoforte con Pietro Montani presso il conservatorio Giuseppe Verdi di Milano, Guido Salvetti ha successivamente conseguito il diploma di merito ai corsi di pianoforte di Guido Agosti presso l'Accademia Chigiana di Siena; nel 1976 si \u00e8 diplomato in composizione.\nHa svolto un'intensa attivit\u00e0 di docenza, insegnando \u201cLettere e storia\u201d e \u201cFilosofia e storia\u201d presso i licei. Dal 1964 al 1982 \u00e8 stato docente di Pianoforte principale e di Storia della Musica presso il Liceo Musicale di Varese. Dal 1976 al 2004 \u00e8 stato docente di Storia della musica presso il conservatorio di Milano. Sempre al conservatorio di Milano ha fondato il corso di Musicologia, che ha coordinato dal 1984 al 1999, e nel cui ambito ha insegnato \"Storia e storiografia musicale\" e \"Analisi della musica post-tonale\", dirigendo la Collana di Studi \"Quaderni del Corso di Musicologia\", di cui, entro il 2004, sono usciti 7 volumi. Nel 2000 ha insegnato all'\u00c9cole Normale Sup\u00e9rieure di Parigi per il corso \"DEA Musique Histoire Soci\u00e9t\u00e9\": il corso \u00e8 stato dedicato alla musica italiana del primo Novecento. Dal 1996 al 2004 \u00e8 stato direttore del Conservatorio di Musica \"Giuseppe Verdi\" di Milano. In tale veste, oltre alla riorganizzazione degli studi musicali secondo i principi della Legge di riforma 508/1999 (con la creazione del Triennio superiore e, in forma sperimentale, del Biennio superiore di specializzazione - da lui anticipato nel 1998 con i \"bienni post-diploma), ha promosso tra l'altro la nuova sistemazione logistica della Biblioteca e del Museo, e ha fondato la \"Filarmonica del Conservatorio\", che \u00e8 stata diretta, tra gli altri, da Gianluigi Gelmetti, Gyorgy Rath e Kustav Kuhn.\nHa svolto costante azione per la riforma dell'insegnamento della musica in Italia, anche con la partecipazione attiva alle commissioni ministeriali che hanno portato alla nuova strutturazione degli insegnamenti nei Conservatori (progetto consegnato nel luglio del 2002) e al progetto dei Licei ad indirizzo musicale (progetto consegnato nel marzo 2006).\nDal 1976 al 1979 e dal 1997 al 2000 \u00e8 stato vicepresidente della Societ\u00e0 Italiana di Musicologia (SIdM), e dal 2006 ne \u00e8 diventato presidente. Dal 1995 dirige la Collana \"Musica nel Novecento italiano\" e dal 2003 la Collana \"Repertori musicali\".\nHa svolto e svolge una costante attivit\u00e0 di promozione culturale, anche come pianista e come pianista-conferenziere. Ha registrato serie di trasmissioni culturali per la RAI (tra cui le \"100 storie di musica\", per la Televisione della Svizzera italiana (tra cui \"Letture al pianoforte\" e \"Lezioni sul Lied romantico\", in collaborazione con il soprano Karin Ott) e per la Radio della Svizzera italiana. Ha collaborato, come pianista, tra gli altri, con il soprano Daniela Uccello, il soprano Cristina Rubin e il contralto Elisabetta Andreani. \nAttualmente tiene concerti e seminari con il soprano Stelia Doz, assieme alla quale ha fondato nel 2006, presso il Teatro Comunale di Casalpusterlengo (LO), l'Accademia di Musica vocale da Camera, che ha dedicato i corsi 2006-2007 agli ultimi Lieder di Schumann (all'argomento \u00e8 dedicato il libro \"I canti dell'ultimo Schumann\", corredato di due CD con i Lieder eseguiti dai corsisti stessi. Nel 2007-2008 i corsi sono dedicati a \"M\u00e9lodies e Chansons nella Francia tra Otto e Novecento\".\nGuido Salvetti ha dato importanti contributi alla storia della musica negli ambiti del Settecento italiano, dell'Ottocento e del Novecento storico."}
{"id": "1188773", "revid": "94902", "url": "https://it.wikipedia.org/wiki?curid=1188773", "title": "Liechtensteiner Fussballverband", "text": ""}
{"id": "1188775", "revid": "1318658", "url": "https://it.wikipedia.org/wiki?curid=1188775", "title": "Tom'", "text": "Il Tom' \u00e8 un fiume della Russia, affluente di destra dell'Ob'. Il fiume scorre nella Siberia centro-meridionale.\nPercorso.\nIl Tom' nasce dal versante settentrionale dei monti dell'Abakan (sistema montuoso dei Saiani), nel territorio della Hakassia, e assume inizialmente direzione mediamente occidentale, scorrendo in ambiente montano. Il fiume entra successivamente del territorio del bacino di Kemerovo; bagna la citt\u00e0 di Me\u017edure\u010densk (dove riceve dalla destra l'affluente Usa) e successivamente, alcune decine di chilometri a valle, la citt\u00e0 di Novokuzneck (in corrispondenza della quale riceve l'affluente Kondoma. Fra le due citt\u00e0 il Tom' riceve un altro importante affluente, il Mras-Su, che confluisce dalla sinistra.\nSuperata Novokuzneck, il Tom' compie una decisa svolta assumendo una direzione mediamente settentrionale o nordoccidentale che manterr\u00e0 fino alla foce. In questo tratto il fiume riceve dalla destra idrografica gli affluenti Verchnjaja Ters', Srednjaja Ters', Ni\u017enjaja Ters' (in italiano, rispettivamente, \"Ters' superiore\", \"Ters' di mezzo\" e \"Ters' inferiore\") e Tajdon. In questo tratto, nel suo medio corso, il fiume bagna, in successione, le citt\u00e0 di Krapivinskij, Kemerovo (capoluogo regionale) e Jurga. A valle di quest'ultima citt\u00e0 il fiume entra nella oblast' di Tomsk e nel bassopiano della Siberia occidentale; bagna poi Tomsk e Seversk, prima di sfociare nell'Ob', circa 2.700 chilometri a monte della foce di quest'ultimo nel mare di Kara.\nPonti.\nI maggiori ponti che il fiume Tom' incontra nel suo percorso sono:\nRegime.\nIl regime idrologico del fiume Tom' \u00e8 analogo in tutto a quello dei fiumi siberiani, contraddistinti da portate molto basse nel periodo invernale (nel quale si osserva il completo congelamento della sezione del fiume), seguito da accentuatissime piene nel periodo primaverile e all'inizio dell'estate; nel corso dell'estate e dell'autunno le portate calano sensibilmente fino a riportarsi sui bassi valori invernali. Il periodo di gelo del fiume Tom' va all'incirca dai primi di novembre a fine aprile.\nI valori medi annui di portata sono di circa 650 m\u00b3/s a Novokuzneck, nel medio corso, e salgono a circa 1.050 m\u00b3/s in corrispondenza della citt\u00e0 di Tomsk, nel basso corso."}
{"id": "1188776", "revid": "1494169", "url": "https://it.wikipedia.org/wiki?curid=1188776", "title": "Gundelfingen", "text": ""}
{"id": "1188778", "revid": "38120", "url": "https://it.wikipedia.org/wiki?curid=1188778", "title": "Cool Runnings", "text": ""}
{"id": "1188779", "revid": "38120", "url": "https://it.wikipedia.org/wiki?curid=1188779", "title": "Cool runnings", "text": ""}
{"id": "1188780", "revid": "38120", "url": "https://it.wikipedia.org/wiki?curid=1188780", "title": "Quattro sottozero", "text": ""}
{"id": "1188782", "revid": "599013", "url": "https://it.wikipedia.org/wiki?curid=1188782", "title": "Lfv", "text": ""}
{"id": "1188783", "revid": "339392", "url": "https://it.wikipedia.org/wiki?curid=1188783", "title": "Majin vegeta", "text": ""}
{"id": "1188784", "revid": "767487", "url": "https://it.wikipedia.org/wiki?curid=1188784", "title": "Le ragazze del Coyote Ugly", "text": "Le ragazze del Coyote Ugly (\"Coyote Ugly\") \u00e8 un film del 2000 diretto da David McNally, con Piper Perabo, Adam Garcia e Maria Bello.\nTrama.\nViolet Sanford \u00e8 una ragazza del New Jersey che aspira a diventare una cantautrice, ma convive con la paura del palcoscenico. Decisa ad inseguire il suo sogno, lascia la casa dove vive con il padre Bill alla volta di New York. Gira la citt\u00e0 proponendo i suoi provini ma familiarizza presto con la spietatezza del panorama musicale. Una sera, presa in giro dal barista di un locale, consegna la cassetta con sopra incisi i suoi brani al cuoco Kevin, spacciato dal barista per proprietario del night club. Il ragazzo dapprima tenta di sfruttare l'opportunit\u00e0 per approcciare la ragazza, ma sbugiardato dopo pochi istanti dal responsabile della cucina, si scusa con la ragazza, con la quale inizia a parlare ed a fare amicizia. Violet trova lavoro dopo varie peripezie nel locale di Lil chiamato \"Coyote Ugly\", dove avvenenti bariste intrattengono i clienti con balli sexy sul bancone del locale. Violet si fa trasportare da quel mondo e dimentica il motivo per cui era arrivata a New York. Una sera, a sorpresa, suo padre si presenta al locale per vederla lavorare, ma assiste ad un'esibizione della figlia e delle altre ragazze e dopo averle detto di disapprovare quello che sta facendo va via. Poco tempo dopo anche Kevin, nel frattempo diventato il suo ragazzo, va a trovarla al bar e lei lo allontana, ma viene comunque licenziata per via di una delle poche regole del locale: non portare mai il proprio ragazzo al bar. Nel frattempo il padre viene investito raggiungendo la propria postazione di lavoro al casello e viene ricoverato in ospedale. Violet fa pace con il padre e lo accudisce durante la convalescenza, ma sempre con il sogno nel cassetto pronto ad essere coltivato. Finalmente viene chiamata per un ingaggio a seguito dell'ascolto di un suo brano, e la sera del suo debutto in un locale dove si esibiscono nuovi talenti, grazie al supporto delle sue ex colleghe del bar, all'aiuto di Kevin ed alla disinvoltura appresa al \"Coyote Ugly\", vince la sua paura e realizza il suo sogno di scrivere canzoni. Infine riuscir\u00e0 anche a riappacificarsi col suo ragazzo.\nProduzione.\nCast.\nIn precedenza il ruolo di Violet fu offerto a Jessica Simpson, che rifiut\u00f2.\nNel film appare anche la cantante LeAnn Rimes, nella parte di se stessa, interpretando il brano principale della colonna sonora, \"Can't Fight the Moonlight\", mentre la prima volta che Violet prova a cantare in un locale, si sente suonare in sottofondo un gruppo: sono i The Calling con \"Wherever You Will Go\", canzone che ha sfondato in Italia quasi due anni dopo. La comparsata nel film ha avuto dunque luogo quando il gruppo non era ancora noto, dandogli popolarit\u00e0.\nAltri camei nel film sono quello di Johnny Knoxville, prima del successo di \"Jackass\" e di Michael Bay, che nel film interpreta un reporter con tanto di macchina fotografica."}
{"id": "1188786", "revid": "306856", "url": "https://it.wikipedia.org/wiki?curid=1188786", "title": "Gaetano Moroni", "text": "Biografia.\nNato in una modesta famiglia, dopo aver frequentato le scuole elementari presso i Fratelli delle Scuole Cristiane, pot\u00e9 continuare gli studi grazie all'aiuto dell'abate camaldolese di San Gregorio al Celio, \"Mauro\", al secolo \"Bartolomeo Cappellari\", il futuro papa Gregorio XVI. Dopo la nomina del Cappellari a cardinale (1825), Gaetano Moroni ne divenne il cameriere privato. L'interesse verso gli studi eruditi nacque dopo l'incarico affidatogli dal card. Cappellari, prefetto di \"Propaganda Fide\", di redigere un \"Indice generale e ragionato dell'archivio di Propaganda\". Inizi\u00f2 in quell'occasione la compilazione di un \"Repertorio\" personale delle notizie apprese dalla lettura di libri e di documenti d'archivio. Moroni svolse anche la funzione di segretario in occasione delle elezioni di Pio VIII (1829) e dello stesso Gregorio XVI (1830); l'esperienza di conclavista venne esposta dal Moroni nel \"Giornale storico-politico-cerimoniale delle sede vacante e il conclave per l'elezione di Pio VIII e Gregorio XVI\" rimasto tuttavia inedito.\nDivenuto Primo \"Aiutante di camera di Sua Santit\u00e0\" di Gregorio XVI, mostr\u00f2 una straordinaria capacit\u00e0 di lavoro testimoniata dalle oltre centomila lettere scritte durante il pontificato di Gregorio XVI, oltre ai lavori storici ed eruditi redatti a cagione della carica. Bibliofilo, raccolse una ricca biblioteca arricchita fra l'altro della collezione delle incisioni romane di Giovanni Battista Piranesi in 21 volumi venduta dopo la morte del Moroni alla Georgetown Library.\nDopo la morte di Gregorio XVI (1846), Gaetano Moroni continu\u00f2 la sua attivit\u00e0 con papa Pio IX, che lo nomin\u00f2 secondo Aiutante di Camera. Si ritir\u00f2 a vita privata nel 1849 dedicandosi agli studi e soprattutto al completamento della pi\u00f9 vasta opera di erudizione ecclesiastica che sia stata mai ideata in Italia: i centotr\u00e9 volumi del \"Dizionario di erudizione storico-ecclesiastica\" (1840-1861) pi\u00f9 i sei volumi dell'indice (1878-1879). L'opera, sebbene attualmente sia giudicata antiquata, costituisce ancor oggi una straordinaria miniera di dati altrimenti irreperibili. Il Dizionario venne portato a termine soprattutto dopo la morte di Gregorio XVI: l'opera \u00e8 scritta interamente dal Moroni che, privo di collaboratori, vi dedicava ben sedici ore di lavoro al giorno. Per molti aspetti l'intensa attivit\u00e0 di Gaetano Moroni ricorda quella di Francesco Cancellieri, di cui peraltro Moroni si professava allievo.\nSebbene abbia goduto della stima e dell'amicizia di ecclesiastici, studiosi ed eruditi, per esempio del cardinal Wiseman e Antonio Rosmini, come collaboratore di Gregorio XVI Gaetano Moroni fu spesso oggetto di pasquinate. Giuseppe Gioachino Belli dedicher\u00e0 a \"Ghitanino\" numerosi sonetti rinfacciandogli le umili origini, l'aver aiutato da ragazzo il padre nell'attivit\u00e0 di barbiere, e insinuando che i favori papali fossero stati ottenuti in realt\u00e0 grazie alla moglie.\nLa citt\u00e0 di Roma gli ha intitolato una via al Quartiere Nomentano (da non confondersi con il \"Vicolo Moroni\" in Trastevere). \nLa sua vita, ricca di riconoscimenti e di onorificenze, fu profondamente turbata dalla morte prematura dell'unico figlio maschio a cui aveva dato il nome Gregorio in onore del pontefice."}
{"id": "1188787", "revid": "1005847", "url": "https://it.wikipedia.org/wiki?curid=1188787", "title": "Governo Fillon II", "text": " \nNicolas Sarkozy, Presidente della Repubblica, con decreto del 17 maggio 2007, ha nominato Fran\u00e7ois Fillon Primo ministro.\nIl 18 giugno 2007, conformemente alla tradizione della Quinta Repubblica francese, all'indomani delle elezioni legislative, il Primo ministro Fran\u00e7ois Fillon ha presentato al Presidente della Repubblica le dimissioni del suo governo. Lo stesso giorno Nicolas Sarkozy ha riconferito a Fillon il mandato per formare un nuovo governo. Fillon ha quindi presentato al Presidente della Repubblica la composizione del nuovo governo, ufficializzata il 19 giugno 2007. Come nel governo precedente, in virt\u00f9 del principio dell\"'ouverture\" (apertura) preconizzato da Sarkozy, sono presenti, oltre agli esponenti dell'UMP e del Nuovo Centro, alcune personalit\u00e0 politiche o provenienti dalla vita civile di orientamento progressista (alcune delle quali aderenti o ex aderenti al Parti Socialiste) e/o facenti parte di precedenti governi a guida socialista del periodo della presidenza di Fran\u00e7ois Mitterrand.\nNel corso dei primi due anni di attivit\u00e0, il governo ha sub\u00ecto nove rimpasti, l'ultimo, di proporzioni considerevoli, il 23 giugno 2009. In quell'occasione, tra i nuovi ingressi figurano quello di Fr\u00e9d\u00e9ric Mitterrand, indipendente, e di Michel Mercier, esponente del MoDem.\nQuesto governo ha rappresentato una tappa di una riorganizzazione annunciata con molto anticipo, che \u00e8 culminata nelle dimissioni dell'esecutivo, il 13 novembre 2010, nelle mani del presidente Sarkozy, che ha poi riconfermato la sua fiducia in Fillon, affidandogli un nuovo mandato pieno, grazie al quale il giorno dopo il Primo ministro si \u00e8 reinsediato formando il suo terzo governo."}
{"id": "1188791", "revid": "1305772", "url": "https://it.wikipedia.org/wiki?curid=1188791", "title": "Jailbreak (album Thin Lizzy)", "text": "Jailbreak \u00e8 il sesto album dei Thin Lizzy, pubblicato nel marzo 1976.\nIl disco fu il maggiore successo commerciale della band, grazie ai singoli \"Jailbreak\" e \"The Boys Are Back in Town\".\nFormazione.\nNote aggiuntive"}
{"id": "1188796", "revid": "22356", "url": "https://it.wikipedia.org/wiki?curid=1188796", "title": "Heterostraci", "text": "Gli eterostraci (Heterostraci) sono una classe o sottoclasse di vertebrati acquatici, conosciuti solo allo stato fossile. Vissero tra il Siluriano inferiore e il Devoniano superiore (tra 430 e 370 milioni di anni fa).\nUn grande gruppo.\nGeneralmente, questi animali possedevano un corpo fusiforme racchiuso in una solida armatura, e una coda a forma di ventaglio. Alcuni generi, comunque, possedevano un corpo molto pi\u00f9 depresso e largo. Gli eterostraci fanno parte della superclasse (o classe) degli pteraspidomorfi, che comprende anche le forme pi\u00f9 antiche di \"pesci corazzati\". Alcuni libri di testo includono ancora questi gruppi (Astraspida, Eriptychiida e Arandaspida) negli eterostraci, ma questi ultimi differivano dai gruppi precedenti in quanto possedevano una sola apertura branchiale su ogni lato del corpo.\n\"Pesci corazzati\" di fondale.\nGli eterostraci sono rappresentati da quasi trecento specie, rinvenute in Europa, Nordamerica e Siberia. Probabilmente la maggior parte di questi animali si nutriva di particelle di cibo che trovava sui fondali marini, assumendole tramite l'apertura boccale immobile e priva di mascelle. Erano cattivi nuotatori e con ogni probabilit\u00e0 erano abitatori dei fondali. \u00c8 stato suggerito che le loro aperture branchiali posizionate posteriormente potessero servire come propulsori. Anche se molti eterostraci erano piccoli (da 5 a 30 centimetri in lunghezza), alcuni di essi divennero piuttosto grandi: gli psammosteidi raggiungevano il metro e mezzo di lunghezza.\nCaratteristiche.\nUna caratteristica degli eterostraci \u00e8 la presenza di una sola apertura branchiale per ogni lato del corpo. Lo scudo cefalico di questi animali comprende grandi placche ventrali e dorsali, e un numero variabile di placche separate, laterali e intorno alla bocca, chiamate \"tesserae\". In alcuni taxa (Pteraspidiformes, Traquairaspidiformes) lo scudo dorsale \u00e8 composto da varie placche (orbitale, pineale, rostrale) ma vi \u00e8 sempre un grande \"disco\" mediano sul dorso.\nGli eterostraci non possedevano un endoscheletro calcificato, e quindi la loro anatomia interna \u00e8 conosciuta solo per le impronte degli organi sulla superficie interna della corazza. Si possono tracciare le impronte di cervello, branchie, occhi, organi olfattivi appaiati e due distinti canali semicircolari. Anche se appaiati, gli organi olfattivi sembrano aprirsi ventralmente in un unico grande dotto inalate, come nelle odierne missine.\nClassificazione.\nOltre a forme primitive come i Traquairaspidiformes e i Tolypelepida, gli eterostraci sono rappresentati principalmente da due grandi gruppi, gli Pteraspidiformes (dal Siluriano superiore al Devoniano superiore) e i Cyathaspidiformes (dal Siluriano al Devoniano inferiore).\nI ciataspidiformi (ad esempio \"Anglaspis\") sono caratterizzati da barre di dentina parallele e finemente crenulate, che andavano a formare le placche dermiche. Alcuni ciataspidiformi, noti come anfiaspidi (Amphiaspida) e caratteristici esclusivamente della Siberia, mostrano un notevole adattamento a un habitat bentonico: le placche dell'armatura sono interamente fuse, a formare uno scudo di un unico pezzo, mentre vicino agli occhi vi sono due piccole aperture, forse utili come spiracoli. Alcuni anfiaspidi svilupparono specializzazioni ulteriori per la vita di fondale: \"Eglonaspis\", ad esempio, era cieco e possedeva una bocca \"a tubo\" per aspirare particelle. \nGli pteraspidiformi (come \"Pteraspis\") invece sono caratterizzati da anelli concentrici di dentina con margini seghettati. Di solito possiedono una placca dermica a forma di spina, e il loro scudo dorsale consiste in cinque placche separate (il \"disco\", due orbitali, una pineale e una rostrale). Possiedono inoltre placche cornuali e branchiali separate. Alcune forme (come \"Drepanaspis\") svilupparono una forma del corpo appiattita, come specializzazione estrema per la vita sul fondale. Gli pteraspidiformi e i ciataspidiformi sono ritenuti essere due gruppi fratelli, mentre si pensa che gli altri gruppi minori (che comprendono oltre alle forme citate precedentemente anche \"Lepidaspis\", \"Tesseraspis\" e i Cardipeltida) siano eterostraci pi\u00f9 primitivi."}
{"id": "1188800", "revid": "1776051", "url": "https://it.wikipedia.org/wiki?curid=1188800", "title": "Killswitch Engage (2000)", "text": "Killswitch Engage \u00e8 l'album di debutto dell'omonima band metalcore americana.\n\u00c8 stata l'unica pubblicazione con la Ferret Records, perch\u00e9 i tre album successivi, \"Alive or Just Breathing\" (2002), \"The End of Heartache\" (2004) e \"As Daylight Dies\" (2006) sono stati registrati con la Roadrunner International.\nNel 2005 la Ferret Records rimasterizz\u00f2 una nuova versione dell'album, con quattro tracce demo del 1999.\nTracce.\nVersione 2005.\nPer l'edizione 2005 dell'album, vennero rimasterizzati i brani \"Temple from the Within\", \"Vide Infra\", \"Irreversal\" e \"In the Unblind\" e vennero aggiunte 4 demo come tracce bonus."}
{"id": "1188808", "revid": "94902", "url": "https://it.wikipedia.org/wiki?curid=1188808", "title": "Liechtensteiner Fussball-Verband", "text": ""}
{"id": "1188810", "revid": "94902", "url": "https://it.wikipedia.org/wiki?curid=1188810", "title": "Liechtensteiner Fussball Verband", "text": ""}
{"id": "1188812", "revid": "6923", "url": "https://it.wikipedia.org/wiki?curid=1188812", "title": "GSC Game World", "text": "GSC Game World \u00e8 una software house ucraina con sede a Kiev fondata nel 1995 da Sergey Grigorovich. \u00c8 conosciuta principalmente per lo sviluppo della serie di videogiochi Cossacks e S.T.A.L.K.E.R., ma \u00e8 famosa anche per Alexander. Il primo gioco fu '. Il loro successivo successo fu la serie \"S.T.A.L.K.E.R.\", iniziata con ' nel 20 marzo 2007 poi seguito da due capitoli pubblicati rispettivamente nel 2008 e nel 2009. Nel settembre 2009, venne annunciato che la serie \"S.T.A.L.K.E.R.\" sarebbe stata portata sulla Xbox 360 e PlayStation 3 ma, a causa di una mancanza di manodopera, il progetto venne abbandonato e l'impegno si spost\u00f2 sullo sviluppo di \"S.T.A.L.K.E.R. 2\", il quale rimase successivamente bloccato nell'\"inferno dello sviluppo\".\nGSC Game World \u00e8 anche la produttrice del motore di gioco X-Ray Engine, utilizzato nella serie S.T.A.L.K.E.R..\nIl 9 dicembre 2011, GSC Game World venne chiusa ufficialmente, e, nel marzo del 2012, un nuovo studio, la Vostok Games, venne aperta da ex dipendenti della GSC Game World per produrre un FPS free-to-play, che sarebbe poi diventato \"Survarium\". Nel giugno del 2012 venne formato un controverso nuovo studio, Union Studio, il quale dichiar\u00f2 falsamente di dare impiego a ex sviluppatori \"di S.T.A.L.K.E.R\"\".\" Lo studio cambi\u00f2 il suo nome in West-Games e apr\u00ec una campagna Kickstarter, cercando di raccogliere $50,000 per produrre \"Areal\", un seguito spirituale alla serie \"S.T.A.L.K.E.R\". Dopo aver la raggiunto la somma di $64,928, due settimane prima della chiusura della raccolta fondi, la campagna venne sospesa Kickstarter, accusando una violazione del contratto. Fu rivelato successivamente che la West-Games ag\u00ec fraudolosamente in quanto non era formata da nessun ex membro dello staff della GSC Game World e tent\u00f2 un crowdfunding di un ormai cancellato gioco Flash.\nIl 22 dicembre 2014 la GSC Game World riapr\u00ec ufficialmente e inizi\u00f2 lo sviluppo di un nuovo gioco.\nIl 18 maggio 2015, la GSC Game World ha annunci\u00f2 \"Cossacks 3\", il quale sarebbe stato un remake del classico videogioco strategico in tempo reale, previsto di essere pubblicato il 20 settembre 2016.\nIl 15 maggio 2018, la societ\u00e0 annuncia lo sviluppo di S.T.A.L.K.E.R. 2 tramite la pagina ufficiale di Facebook."}
{"id": "1188813", "revid": "94902", "url": "https://it.wikipedia.org/wiki?curid=1188813", "title": "Liechtensteiner FussballVerband", "text": ""}
{"id": "1188814", "revid": "2138421", "url": "https://it.wikipedia.org/wiki?curid=1188814", "title": "Nunziatura apostolica", "text": "La nunziatura apostolica \u00e8 il nome tradizionalmente attribuito alla missione diplomatica della Santa Sede presso uno Stato, alla quale \u00e8 preposto il \"nunzio apostolico.\"\nIl compito ufficiale della nunziatura non si limita ai rapporti retti dal diritto internazionale, con la Santa Sede e lo Stato accreditatario, ma esso si estende altres\u00ec alle relazioni - rette dal diritto canonico - tra la Sede Apostolica e le gerarchie cattoliche locali.\nStoria.\nStoricamente non si riscontra il termine \"nunziatura apostolica\" in documenti anteriori alla seconda met\u00e0 del XIV secolo. La funzione del nunzio apostolico, tuttavia, \u00e8 molto pi\u00f9 antica e pu\u00f2 riconoscersi gi\u00e0 nei \"missi discurrentes\" o negli \"apocrisari\" (termine utilizzato durante l'Alto Medioevo), rappresentanti del papa alla corte dell'Imperatore bizantino.\nL'apparato di rappresentanza diplomatica della Santa Sede fu impostato sulla figura del nunzio apostolico da papa Paolo III (1534-1549). Dopo il Concilio di Trento (1545-1563) i nunzi divennero i cardini della politica estera della Chiesa di Roma.\nDisciplina normativa.\nIl codice di diritto canonico del 1983 non contiene nessun riferimento al nunzio o alla nunziatura, disciplinando invece la figura del \"legato pontificio\" al quale attribuisce il compito di rappresentare il Papa presso le chiese locali e, in aggiunta, rappresentare la Santa Sede presso i governi. Secondo il motu proprio \"Sollecitudo omnium ecclesiarum\" del 1969 che, per quanto anteriore al nuovo codice, disciplina tuttora la materia, quando il legato ha compiti solo spirituali prende il nome di \"delegato apostolico\", mentre quando ai compiti ecclesiali unisce compiti diplomatici prende il nome di \"nunzio apostolico\".\nCompiti ecclesiali.\nIl canone 364 dice che il compito principale del legato pontificio \u00e8 \"quello di rendere sempre pi\u00f9 saldi ed efficaci i vincoli di unit\u00e0 che intercorrono tra la Sede Apostolica e le Chiese particolari\". Questa formulazione \u00e8 profondamente innovativa rispetto al vecchio codice e indica come compito del legato (o, secondo la denominazione tradizionale, del nunzio) quello di \"curare e rafforzare il legame perenne tra le Diocesi e la Chiesa di Roma\".\nLa costituzione apostolica \"Sacrae disciplinae leges\" che ha promulgato il nuovo Codice di diritto canonico dice che tale disciplina trova il suo fondamento nella \"Lumen gentium\".\nParticolarmente incisivo \u00e8 il ruolo del legato nella scelta dei nuovi vescovi: \"per quanto riguarda la nomina dei Vescovi, comunicare o proporre i nomi dei candidati alla Sede Apostolica, nonch\u00e9 istruire il processo informativo sui promovendi, secondo le norme date dalla Sede Apostolica\". In ordine alla nomina dei nuovi vescovi nelle diocesi che fanno parte dello Stato di sua competenza, il nunzio conduce le indagini relative, preparando, spedendo e organizzando i questionari in cui si chiede quale potrebbe essere il giusto profilo del nuovo pastore; aggiorna la lista dei preti proposti periodicamente dai vescovi come idonei per l'episcopato; propone alla Congregazione per i vescovi una terna di candidati, tra i quali il papa sceglie il nuovo vescovo.\nCompiti diplomatici.\nIl nunzio apostolico \u00e8 il rappresentante diplomatico permanente della Santa Sede presso uno Stato, ossia il capo della missione diplomatica. All'interno della gerarchia ecclesiastica, solitamente, ha il titolo di arcivescovo titolare.\nDella nunziatura fanno parte il nunzio apostolico, che la dirige, e i suoi collaboratori: \"consiglieri\", \"uditori\" e \"segretari di nunziatura\". Tutti costoro sono agenti diplomatici e fanno quindi parte del corpo diplomatico accreditato presso lo Stato estero.\nSecondo le norme del diritto internazionale approvate con la Convenzione di Vienna del 1961, il nunzio apostolico ha il rango di ambasciatore straordinario e plenipotenziario, con le medesime prerogative degli ambasciatori di qualunque altro Paese. In precedenza, gli era riconosciuta di diritto la carica di decano del corpo diplomatico, indipendentemente dall'anzianit\u00e0 di nomina, e poteva pertanto godere della precedenza protocollare. Peraltro, la Convenzione di Vienna permette ancora oggi a uno Stato di attribuire queste prerogative al nunzio apostolico. Poich\u00e9 la nomina del nunzio \u00e8 in genere di lunga durata (non essendo condizionate, come a volte accade per gli altri Stati, da eventuali cambi di governo), spesso il nunzio ricopre \"de facto\" il ruolo di decano.\nAltri titoli.\nNelle nazioni con le quali la Santa Sede non ha rapporti diplomatici, viene inviato un \"delegato apostolico\" per fungere da collegamento con la Chiesa locale; questi, a differenza del nunzio, non \u00e8 accreditato presso il governo dello Stato e quindi, pur avendo lo stesso rango ecclesiastico dei nunzi, non ha lo status di agente diplomatico; in alcuni paesi, per\u00f2, gli vengono ugualmente concessi privilegi diplomatici.\nUn \"legato a latere\" \u00e8 un rappresentante papale provvisorio o per uno scopo speciale.\nSono rappresentanti della Santa Sede anche gli ecclesiastici e laici che, come capi o membri, fanno parte di una \"missione pontificia\" presso organizzazioni internazionali o intervengono a conferenze internazionali. Costoro hanno il titolo di \"delegati\" e di \"osservatori\", a seconda che la Santa Sede sia membro o no dell'organizzazione Internazionale, e a seconda che essa partecipi alla conferenza con o senza diritto di voto.\nDal 1965 al 1991 il termine \"pro-nunzio\" indicava il rappresentante diplomatico della Santa Sede che svolgeva le piene funzioni di ambasciatore presso uno Stato che non gli riconosceva il diritto di decanato, in accordo con la convenzione di Vienna.\nIn passato, l\"'internunzio\" era un rappresentante diplomatico papale di seconda classe, corrispondente nella scala gerarchica diplomatica al rango di inviato straordinario e ministro plenipotenziario. All'internunzio erano affidate le stesse funzioni ed erano conferiti gli stessi poteri del nunzio apostolico, negli Stati ove non c'era un nunzio apostolico. Prima del 1829, \"internunzio\" era il titolo portato di solito dal capo \"ad interim\" di una missione diplomatica, quando il nunzio aveva lasciato l'ufficio e non era stato ancora designato un sostituto.\nQuando un nunzio apostolico veniva trasferito in uno Stato in cui vi era un'internunziatura apostolica, veniva chiamato \"nunzio internunzio\"."}
{"id": "1188815", "revid": "110157", "url": "https://it.wikipedia.org/wiki?curid=1188815", "title": "Jailbreak (singolo Thin Lizzy)", "text": "Jailbreak \u00e8 un singolo apparso per la prima volta nell'album della band Thin Lizzy \"Jailbreak\" pubblicato nel 1976. Come il successivo singolo The Boys Are Back in Town, la traccia divenne un esempio classico del genere hard rock e riscosse un enorme successo.\nLa canzone presenta un ritmo pesante e continui scricchiolii di chitarra, armonie create da duetti dei chitarristi, un peculiare uso del pedale wah-wah della batteria di Brian Robertson e un testo di Phil Lynott coerente con la sua personificazione nel \"tough guys\", visibile anche in The Boys Are Back in Town.\nLa canzone appare nel film \"Detroit Rock City\" nella scena in cui uno dei protagonisti fugge dalla scuola dove la madre lo ha portato."}
{"id": "1188818", "revid": "1924342", "url": "https://it.wikipedia.org/wiki?curid=1188818", "title": "Stam1na", "text": "Gli Stam1na sono una heavy metal band finlandese, nativa di Lemi, nel distretto della Sud Carelia. Propongono un genere definibile come thrash metal, con alcune influenze progressive (non troppo marcate). I testi delle canzoni sono esclusivamente in finlandese.\nOrigini.\nLa band originariamente inizi\u00f2 come un trio nel 1996, ma solo nel 2004 riusc\u00ec ad essere ingaggiata dalla Sakara Records, marchio fondato e guidato da un'altra band della Sud Carelia, i Mokoma.\nIl terzetto fondatore vedeva Antti \"Hyrde\" Hyyrynen alla voce e chitarra ritmica, Pekka \"Pexi\" Olkkonen alla chitarra solista e Teppo \"Kake\" Velin alla batteria. Tutti sono ancora presenti nella formazione, completata nel novembre 2005 con l'ingresso del bassista Kai-Pekka \"Kaikka\" Kangasm\u00e4ki, che partecipava gi\u00e0 da un anno alle registrazioni della band.\nGli Stam1na scelsero di usare un \"1\" nel proprio nome in veci della \"I\" della parola \"stamina\" per distinguersi da quest'ultima e rendersi in tal modo pi\u00f9 facilmente rintracciabili nel web.\nL'album omonimo \"Stam1na\", pubblicato il 2 marzo 2005 raggiunse il 13\u00ba posto nella classifica finlandese. Il secondo lavoro, \"Uudet kymmenen k\u00e4sky\u00e4\" (I nuovi dieci comandamenti), venne pubblicato il 10 maggio 2006 e raggiunse il 3\u00ba posto nelle classifiche durante la prima settimana. L'ultimo singolo, \"Likainen Parketti\", pubblicato il 27 settembre 2006, \u00e8 balzato al 1\u00ba posto della classifica nella prima settimana."}
{"id": "1188822", "revid": "24443", "url": "https://it.wikipedia.org/wiki?curid=1188822", "title": "L'Addolorata", "text": ""}
{"id": "1188827", "revid": "767487", "url": "https://it.wikipedia.org/wiki?curid=1188827", "title": "The Boys Are Back in Town", "text": "The Boys Are Back in Town \u00e8 il pi\u00f9 famoso singolo della band hard rock Thin Lizzy. La traccia fu pubblicata nell'album del 1976 \"Jailbreak\" e si piazz\u00f2 alla posizione #499 nella classifica \"List of Rolling Stone's 500 Greatest Songs of All Time\". Nel marzo 2005 la rivista Q magazine piazz\u00f2 \"The Boys Are Back in Town\" alla posizione #38 nella classifica \"100 Greatest Guitar Tracks\". La traccia apparve nei film \"Toy Story 2\" e \"Detroit Rock City\". Il brano \u00e8 inoltre presente nel videogioco ."}
{"id": "1188831", "revid": "36426", "url": "https://it.wikipedia.org/wiki?curid=1188831", "title": "Biblioth\u00e8que Nationale di Parigi", "text": ""}
{"id": "1188832", "revid": "36426", "url": "https://it.wikipedia.org/wiki?curid=1188832", "title": "Evangeli dell'Incoronazione", "text": ""}
{"id": "1188839", "revid": "486946", "url": "https://it.wikipedia.org/wiki?curid=1188839", "title": "Anarion", "text": ""}
{"id": "1188859", "revid": "104458", "url": "https://it.wikipedia.org/wiki?curid=1188859", "title": "Oberried (disambigua)", "text": ""}
{"id": "1188861", "revid": "25550", "url": "https://it.wikipedia.org/wiki?curid=1188861", "title": "Bayer AG", "text": ""}
{"id": "1188866", "revid": "1762097", "url": "https://it.wikipedia.org/wiki?curid=1188866", "title": "Schluchsee", "text": "Schluchsee \u00e8 un lago artificiale situato nel sud della Germania presso St. Blasien nel circondario Brisgovia-Alta Foresta Nera a sud-est del Titisee (Baden-W\u00fcrttemberg).\nGeografia.\nLo Schluchsee, situato ad una quota di 930 metri sul livello del mare, \u00e8 il bacino idrico pi\u00f9 alto della Germania, oltre che il pi\u00f9 grande della Foresta Nera. L'acqua del bacino \u00e8 relativamente fresca anche in estate a causa della sua elevata altitudine.\nSulle sue sponde settentrionali si trovano l'omonima citt\u00e0 di Schluchsee e le frazioni di Seebrugg e Aha. La Ferrovia dei Tre Laghi, un'estensione della \"H\u00f6llentalbahn\" ovvero la linea ferroviaria che attraversa la Foresta Nera, corre lungo la sponda settentrionale del lago con un percorso che parte dalla stazione di Titisee fino al capolinea di Seebrugg.\nIl lago fa parte del complesso della centrale idroelettrica Schluchsee di propriet\u00e0 dell Schluchseewerk, societ\u00e0 che gestisce una serie di bacini collocati a diverse altezze e collegati da stazioni di pompaggio. Questo complesso si estende da H\u00e4usern a Waldshut.\nStoria.\nIn origine lo Schluchsee era un lago di tipo glaciale, collocato a 30 metri pi\u00f9 in basso rispetto a quello che \u00e8 l'attuale bacino idrico. Nonostante la presenza della diga, lo Schluchsee appare naturale; esso \u00e8 lungo 7,3 km e largo 1,4 km. La sua diga alta 63,5 metri venne costruita tra il 1929 e il 1932; per la sua realizzazione, nel 1930 il fondale venne abbassato di ulteriori 13 metri adoperando delle cariche esplosive, portando la profondit\u00e0 del lago ad un livello massimo di 61 metri.\nNel 1983 l'acqua del bacino venne prelevata a fini di ispezione, rendendo impossibili le normali attivit\u00e0 di nuoto, pesca e vela. Tuttavia, questo raro avvenimento attir\u00f2 molti visitatori."}
{"id": "1188873", "revid": "729019", "url": "https://it.wikipedia.org/wiki?curid=1188873", "title": "Battaglia di Gaza (2007)", "text": "La battaglia di Gaza () si svolse fra il 12 giugno e il 14 giugno 2007 e fin\u00ec con la presa del controllo della Striscia di Gaza da parte di Hamas.\nUsando cifre fornite da ospedali e servizi di emergenza, il Comitato internazionale della Croce Rossa (CICR) stim\u00f2 che pi\u00f9 di 550 persone erano state ferite e almeno 116 uccise durante i combattimenti nella settimana fino al 15 giugno.\nAvvenimenti precedenti.\nLe elezioni legislative del gennaio 2006 vennero vinte da Hamas. Hamas e gli altri gruppi politici ad esso legati ottennero circa il 44% dei voti validi, mentre il principale partito rivale, Al-Fatah, che fino a quel momento aveva guidato i palestinesi, ottenne circa il 41%. La distribuzione del voto per\u00f2 era molto differente nei vari territori: le principali basi elettorali di Hamas erano nella Striscia di Gaza, mentre quelle del Fatah erano concentrate in Cisgiordania, questo lasci\u00f2 subito presagire che, se i due partiti non avessero trovato un compromesso, sarebbe potuta scoppiare una lotta per il controllo dei due territori nei quali ciascuno dei due partiti era pi\u00f9 radicato. In risposta alla vittoria di Hamas ed alla formazione del governo, sia gli Stati Uniti che l'Unione europea interruppero l'invio degli aiuti destinati alla popolazione palestinese poich\u00e9 considerano Hamas un'organizzazione terroristica.\nDopo la vittoria alle elezioni, Hamas prese la guida del governo, a cui Fatah rifiut\u00f2 di partecipare. Hamas quindi offr\u00ec ad Israele di prolungare di un anno la tregua allora in vigore, ma i suoi leader affermarono che non avrebbero comunque cessato di lottare per la distruzione di Israele e l'espulsione di ogni ebreo dalla Palestina, come \u00e8 scritto nei suoi statuti. Stando a quanto riferito da fonti diplomatiche gli Stati Uniti ed Israele decisero il taglio degli aiuti, per cercare di destabilizzare il governo di Hamas, nella speranza che il presidente Mahm\u016bd Abb\u0101s, dopo qualche mese, potesse indire nuove elezioni e che la popolazione, stanca delle privazioni, si orientasse a votare un governo senza Hamas. I tagli previsti non prevedevano solo il blocco degli aiuti, ma anche il congelamento della consegna del denaro di dazi e tasse raccolti dagli israeliani per conto dell'autorit\u00e0 palestinese e l'impossibilit\u00e0 per i membri del governo palestinese uscito dalle elezioni di viaggiare al di fuori dei territori occupati. Gli Stati Uniti e l'Egitto avrebbero anche addestrato ed armato alcuni uomini di Fatah, in previsione di uno scontro tra le due fazioni.\nDopo il riaccendersi del conflitto Fatah-Hamas il 10 giugno (cosiddetta) Battaglia di Gaza, militanti di Hamas catturarono diversi membri del Fath e fecero precipitare uno di essi, Mohammed Sweyrki, ufficiale nell'\u00e9lite della Guardia Presidenziale Palestinese, dalla cima del pi\u00f9 alto edificio di Gaza, un edificio di appartamenti di 15 piani. Per rappresaglia, militanti del Fath attaccarono e uccisero l'imam della Grande Moschea di Gaza, Mohammed al-Rifati. Aprirono anche il fuoco sulla casa del Primo ministro Isma'il Haniya. Poco prima di mezzanotte, un militante di Hamas fu gettato gi\u00f9 da un edificio di 12 piani.\nL'11 giugno le residenze sia di Mahm\u016bd Abb\u0101s, leader del Fatah e presidente dell'Autorit\u00e0 Nazionale Palestinese, sia del Primo ministro di allora Isma'il Haniya, di Hamas, furono bersagliate con armi da fuoco e bombe.\nAttacchi.\nIl 12 giugno Hamas inizi\u00f2 ad attaccare postazioni di Fatah, la fazione rivale. Centinaia di combattenti di Hamas si erano mossi sulle postazioni dopo aver dato ai loro occupanti due ore per abbandonarle.\nUna pi\u00f9 importante base del Fath nella citt\u00e0 settentrionale di Jabaliyya cadde nelle mani dei combattenti di Hamas, secondo quanto testimoniato all'agenzia di notizie AFP. Duri combattimenti infuriarono anche intorno al quartier generale di Fatah a Gaza, quando militanti di Hamas attaccarono con razzi e armi automatiche.\nIl 13 giugno Hamas si impossess\u00f2 del quartier generale delle Forze di Sicurezza Nazionale controllate dal Fath, nel nord della Striscia di Gaza. Uomini armati combatterono per il controllo degli edifici pi\u00f9 alti, affinch\u00e9 servissero da postazioni per i cecchini e Hamas disse di aver distrutto un avamposto del Fath che controllava la principale strada nord-sud di Gaza. Sempre quel giorno un'esplosione distrusse a Khan Yunis il quartier generale della Forza di Sicurezza Preventiva filo-Fath, uccidendo cinque persone.\nIl 14 giugno uomini di Hamas completarono la conquista del quartier generale del Servizio Palestinese di Sicurezza Preventiva nella Striscia di Gaza. I membri di Hamas presero armi e veicoli nel campo, che era considerato il maggiore simbolo dell'Autorit\u00e0 Palestinese nella Striscia. Il Servizio di Sicurezza Preventiva aveva cooperato con Israele nel passato, ed era stato armato dagli Stati Uniti.\n\u00c8 identificato con Mohammed Dahlan, colui che stornava il quaranta per cento dei dazi doganali del varco di Karni sul suo conto corrente personale, all'epoca uno degli uomini pi\u00f9 odiati e temuti di Gaza.\nMohammed Dahlan, per vendicarsi della cacciata dalla sua roccaforte di Gaza, in seguito collabor\u00f2 con il Mossad per l'assassinio a Dubai di Mahmud al-Mabhuh ufficiale delle Brigate Al-Qassam che avevano sconfitto i suoi seguaci.\nGli uomini armati che entrarono nel campo catturarono l\u00ec un predicatore e issarono una bandiera sulla cima dell'edificio. Almeno 10 persone furono uccise. La TV di Hamas trasmette le immagini di un mucchio di armi dentro l'edificio, come anche jeep, bombe per mortai e giubbotti antiproiettile presi nel campo, che, stando ad Hamas, erano stati forniti al Fath da Israele e dagli Americani nei mesi precedenti attraverso il confine con l'Egitto.\nMembri di Hamas catturarono un predicatore nel campo, al quale loro si riferivano come il \"campo dell'eresia\". Hamas cambi\u00f2 anche il nome del quartiere dove sorgeva l'edificio da \"Tel al-Hawa\" a \"Tel al-Islam\".\nNel pomeriggio del 14 giugno, la Associated Press rifer\u00ec di un'esplosione che aveva scosso Gaza. Stando a ufficiali del Fath, forze di sicurezza si ritirarono dalle loro postazioni e le fecero esplodere cos\u00ec da non permettere ad Hamas di prenderne il controllo. Le forze di sicurezza in seguito si riposizionarono in un altro posto. Pi\u00f9 tardi il 14 giugno Hamas prese il controllo della citt\u00e0 meridionale di Rafah, che si trova vicino a un valico di confine con l'Egitto ancora chiuso, che \u00e8 controllato da forze di sicurezza israeliane, palestinesi e dell'Unione Europea. Lo staff dell'Unione Europea era gi\u00e0 stato spostato nella citt\u00e0 israeliana di Ashkelon, per ragioni di sicurezza.\nViolazioni dei diritti umani e attivit\u00e0 criminali.\n\"Questi attacchi sia da Hamas che dal Fath costituiscono brutali assalti ai pi\u00f9 fondamentali princ\u00ecpi umanitari. \u2014 Sarah Leah Whitson, direttrice mediorientale per Human Rights Watch.\nHuman Rights Watch accus\u00f2 entrambe le fazioni di violazioni della legge umanitaria internazionale, in alcuni casi di crimini di guerra.\nLe accuse includono il bersagliare e uccidere civili, le esecuzioni pubbliche di oppositori politici e prigionieri, il gettare prigionieri gi\u00f9 da alti edifici, il combattere in ospedali, e lo sparare da jeep contrassegnate dalla scritta \"TV\".\nIl Comitato Internazionale della Croce Rossa ha denunciato attacchi dentro e intorno due ospedali nella parte settentrionale della Striscia di Gaza.\nDurante i combattimenti avvennero molti saccheggiamenti: una folla prese mobili, mattonelle e averi personali dalla villa del defunto leader palestinese Yasser Arafat; la casa dell'ex-uomo forte di Fatah Mohammed Dahlan fu anch'essa saccheggiata: \"Un corrispondente dell'AFP ha testimoniato che decine di Palestinesi hanno preso tutto ci\u00f2 che hanno potuto portare dalla villa di Dahlan - mobili, vasi di piante e anche il lavabo della cucina, completo di tubi e rubinetto\"; e alla Muntada, residenza presidenziale sul mare di \u02bfAbb\u0101s, testimoni hanno affermato di aver visto combattenti di Hamas portare via computer, documenti e armi.\nL'organizzazione israeliana per i diritti umani B'teselm ha diramato un comunicato per la leadership di Hamas nella Striscia di Gaza: Portate a processo i responsabili per crimini di guerra.\nConseguenze politiche.\nIl Presidente Palestinese Mahm\u016bd Abb\u0101s annunci\u00f2 la dissoluzione del governo di unit\u00e0 e la dichiarazione dello stato di emergenza.\nIl Primo Ministro Ismail Haniya fu licenziato e \u02bfAbb\u0101s governa Gaza e la Cisgiordania per decreto presidenziale. Il portavoce di Hamas, Sami Abu Zuhuri rispose dichiarando che la decisione del Presidente \u02bfAbb\u0101s era \"in parole spicce... inutile\", affermando che Haniya \"rimane a capo del governo anche se questo \u00e8 stato sciolto dal presidente\".\nCome risultato del conflitto, il territorio controllato dall'Autorit\u00e0 Palestinese \u00e8 \"de facto\" diviso in due entit\u00e0: il Governo della Striscia di Gaza, controllato da Hamas, e la Cisgiordania, governata dall'Autorit\u00e0 Nazionale Palestinese.\nIl 18 giugno potenze internazionali fra cui l'UE, gli Stati Uniti e Israele supportarono pubblicamente la nuova amministrazione senza Hamas. L'UE e gli Stati Uniti normalizzarono il legame con l'Autorit\u00e0 Nazionale Palestinese e ripristinarono gli aiuti diretti. Israele riconsegn\u00f2 le entrate fiscali congelate, che ammontavano a circa 800.000 dollari statunitensi, alla nuova amministrazione.\nConseguenze militari.\nHamas ha catturato migliaia armi individuali e otto veicoli corazzati da combattimento forniti dagli Stati Uniti, dall'Egitto e dalla Giordania, all'Autorit\u00e0 Palestinese.\nStando a Muhammad Abdel-El, dei Comitati di Resistenza Popolare alleati di Hamas, Hamas e i suoi alleati hanno trovato molte cose collegabili a intelligence straniere, inclusi file della CIA. Sembra abbia detto che questi \u00absono pi\u00f9 importanti di tutte le armi americane che abbiamo ottenuto negli ultimi due giorni\u00bb. Abu Abd Allah dell\"'ala militare\" di Hamas, le Brigate \u02bfIzz al-D\u012bn al-Qass\u0101m, sostiene che Hamas render\u00e0 pubblica una parte dei documenti, nel dichiarato tentativo di mettere allo scoperto le relazioni segrete fra gli Stati Uniti e gli stati arabi \"traditori\"."}
{"id": "1188875", "revid": "152534", "url": "https://it.wikipedia.org/wiki?curid=1188875", "title": "Battaglia per Gaza (2007)", "text": ""}
{"id": "1188876", "revid": "15756", "url": "https://it.wikipedia.org/wiki?curid=1188876", "title": "Nisargadatta Maharaj", "text": "Biografia.\nIl padre di Nisargadatta, Shivrampant, era un assistente domestico ed in seguito agricoltore, con educazione ind\u00f9.\nAlla sua morte Maruti - che allora aveva 18 anni - dovette lasciare la famiglia per lavorare a Mumbai come tabaccaio.\nNel 1924 spos\u00f2 Sumatibai da cui ebbe tre figlie ed un figlio.\nA 33 anni conobbe il guru Sri Siddharameshwar Maharaj che gli insegn\u00f2 a concentrarsi sul mantra Brahmasmi (\"Sono il Supremo\").\nPoco dopo Sri Siddharameshwar mor\u00ec, e nel 1936 Maruti raggiunse il \"moksha\" (ovvero la liberazione).\nDopo un periodo passato sull'Himalaya ritorn\u00f2 presso la sua famiglia a Bombai (ora Mumbai) dove per il resto della sua vita continu\u00f2 a fare il tabaccaio (vendendo bidi, cio\u00e8 sigarette di foglie arrotolate) e dispensando i suoi insegnamenti presso la sua casa.\nMor\u00ec di cancro alla gola nel 1981.\nIl pensiero.\nNisargadatta \u00e8 considerato uno dei pi\u00f9 rappresentativi esponenti della scuola induista non dualistica del Ved\u0101nta rispettato e venerato anche in occidente.\nSi pu\u00f2 condensare il suo pensiero con il \"Mahavakya\" (\"Gran Verdetto\"): \"Tat tvam asi\" (\"Quello tu sei\").\nMa il suo commento in proposito era: \"Il \"Gran Verdetto\" \u00e8 verace, ma le tue idee sono false, perch\u00e9 tutte le idee lo sono\"."}
{"id": "1188877", "revid": "2519", "url": "https://it.wikipedia.org/wiki?curid=1188877", "title": "S\u00f6lden (Baden-W\u00fcrttemberg)", "text": ""}
{"id": "1188880", "revid": "110157", "url": "https://it.wikipedia.org/wiki?curid=1188880", "title": "Comune di Pag\u0117giai", "text": "Il comune di Pag\u0117giai \u00e8 uno dei 60 comuni della Lituania, situato nella regione della Lituania minore."}
{"id": "1188883", "revid": "767487", "url": "https://it.wikipedia.org/wiki?curid=1188883", "title": "The Sisters (film 2005)", "text": "The Sisters \u00e8 un film del 2005, basato su \"Tre sorelle\" di Anton Chekhov.\nTrama.\nTre sorelle ed un fratello nella New York contemporanea, ognuno con il proprio bagaglio di problemi e ferite personali, realizzano un nucleo familiare apparentemente unito, ma in realt\u00e0 in perenne conflitto irrisolto. Olga (Mary Stuart-Masterson) \u00e8 la repressa sorella maggiore, Marcia (Maria Bello) \u00e8 l'inquieta e appassionata sorella intermedia e Irene (Erika Christensen) \u00e8 la pi\u00f9 vulnerabile ed iperprotetta sorella minore. Le emozioni inespresse e i ricordi rimossi esplodono prepotentemente ad ogni occasione di incontro, felice o drammatica che sia, in cui il gruppo si ritrova riunito dopo la morte del loro ingombrante padre. Un mistero in realt\u00e0 avvolgeva il loro lontano passato, solo apparentemente sereno, e la sua rievocazione sbloccher\u00e0 e riavviciner\u00e0 per sempre le tre sorelle. Ogni famiglia ha infatti sempre i suoi profondi segreti."}
{"id": "1188884", "revid": "1398753", "url": "https://it.wikipedia.org/wiki?curid=1188884", "title": "Cairo Communication", "text": "Cairo Communication S.p.A. \u00e8 una societ\u00e0 per azioni italiana costituita nel 1995, capofila di un gruppo di aziende che operano nel settore editoriale.\nLa societ\u00e0 \u00e8 quotata negli indici FTSE Italia Small Cap e FTSE Italia STAR della Borsa Italiana.\nStoria.\nFondazione ed espansione.\nNel 1995 Urbano Cairo, attraverso una finanziaria da lui controllata denominata \u00abCairo Partecipazioni s.r.l.\u00bb, costituisce la \u00abCairo Pubblicit\u00e0 s.r.l.\u00bb.\nLa compagnia avvia la propria attivit\u00e0 ai primi del 1996, quando acquisisce dal gruppo RCS la concessione in esclusiva della vendita degli spazi pubblicitari sui periodici \u00abIo Donna\u00bb, \u00abOggi\u00bb e \u00abTV Sette\u00bb (quest'ultima poi sostituita con i periodici \u00abVisto\u00bb e \u00abNovella 2000\u00bb nell'agosto 1998).\nNel 1997 rileva la \u00abGestione Prodotti Alimentari s.r.l.\u00bb (Gespal), la prima societ\u00e0 fondata da Urbano Cairo nel 1984, di propriet\u00e0 del gruppo Yomo. In conseguenza dell'acquisizione, la societ\u00e0 cambia denominazione in \u00abCairo Due s.r.l.\u00bb, che verr\u00e0 nuovamente cambiata successivamente, con la trasformazione in S.p.A., nell'attuale \u00abCairo Communication\u00bb. Con una politica di successive acquisizioni societarie, il gruppo Cairo amplia progressivamente la propria attivit\u00e0 alla pubblicit\u00e0 statica negli stadi (\u00e8 del 1997 l'accordo con e Societ\u00e0 Sportiva Lazio per la pubblicit\u00e0 nello Stadio Olimpico), alla pubblicit\u00e0 televisiva e agli spazi pubblicitari su Internet, mercato in Italia ancora sul nascere.\nEditoria.\nNel febbraio 1999 acquista per 15 miliardi di lire la \u00abGiorgio Mondadori e Associati\u00bb, casa editrice fondata da Giorgio Mondadori, che edita le riviste \"Bell'Italia\", \"Bell'Europa\", \"Airone\", \"In Viaggio\", \"Gardenia\", \"Arte\" e \"Antiquariato\". Cairo trova una gestione in perdita.\nNel 2000 Cairo Communication viene quotata alla Borsa di Milano nell'allora Nuovo Mercato. Successivamente, grazie anche ai mezzi finanziari raccolti con la quotazione in Borsa, il gruppo effettua nuove acquisizioni e nel 2003 avviene la fondazione della nuova casa editrice \u00abCairo Editore S.p.A.\u00bb, che rileva tutti i libri e le riviste della Giorgio Mondadori. \nIl marchio \u00abGiorgio Mondadori\u00bb \u00e8 tuttora attivo nella pubblicazione di cataloghi d'arte. Oltre ai marchi acquistati, Cairo Editore fonda anche nuove riviste. Le prime due hanno come direttore editoriale Andrea Biavardi: sono i mensili \u00abFor Men Magazine\u00bb e \u00abNatural Style\u00bb (2003).\nNel 2004 vengono immessi sul mercato nuovi settimanali popolari (\u00abSettimanale Dipi\u00f9\u00bb e \u00abDiva e Donna\u00bb) affidati alla direzione di due esperti come Sandro Mayer e Silvana Giacobini. Dopo di essi nascono: \u00abTVMia\u00bb (2008), \u00abNuovo\u00bb ed \u00abF\u00bb (2012), \u00abGiallo\u00bb (2013), \u00abNuovo TV\u00bb (2015) ed \u00abEnigmistica Pi\u00f9\u00bb (2016). Attualmente, oltre alle riviste del gruppo, Cairo Pubblicit\u00e0 ha in concessione il mensile \u00abPrima Comunicazione\u00bb.\nNel maggio 2016 il gruppo lancia un'offerta pubblica di scambio e acquisto (OPAS) delle azioni di RCS MediaGroup, il primo gruppo editoriale italiano nel settore dei periodici e il secondo nel settore dei libri. Il 15 luglio Cairo vince con il 48,8% contro la cordata concorrente (\"International Media Holding\", guidata da Andrea Bonomi, si ferma al 37,7%).\nOggi Cairo Communication \u00e8 la societ\u00e0 vertice di un gruppo comprendente RCS, Cairo Editore, altre societ\u00e0 dell'editoria e societ\u00e0 attive nei diversi settori della raccolta pubblicitaria: stampa quotidiana e periodica, pay tv e canali tv tematici.\nNel dicembre 2020 Cairo Communication e Rcs sottoscrivono un accordo per un\u2019operazione di collaborazione societaria e commerciale: Rcs e Cairo Pubblicit\u00e0 conferiranno in una nuova societ\u00e0, CairoRcs Media, i rami d\u2019azienda delle attivit\u00e0 di raccolta pubblicitaria per le testate cartacee e online di Rcs in Italia e le testate cartacee, televisive e online di Cairo Editore e LA7, e per alcuni mezzi di terzi. Ad oggi il gruppo Cairo Communication di Cairo controlla il 59,69% di Rcs e il 100% di Cairo pubblicit\u00e0.\nTelevisione.\nNel 1997 Urbano Cairo acquisisce Telepi\u00f9 Pubblicit\u00e0 S.p.A., concessionaria esclusiva di Telepi\u00f9, la prima tv a pagamento italiana, fondata nel 1990 dalla Fininvest; Cairo entra nel mercato pubblicitario del settore televisivo. Nel 2002 stipula con la Seat Pagine Gialle il contratto in esclusiva per la raccolta pubblicitaria di LA7, all'epoca di propriet\u00e0 di Telecom Italia.\nNel 2013 il gruppo industriale presenta un'offerta di acquisto per LA7 e LA7d, la quale viene accettata come base per una trattativa esclusiva. La trattativa per l'acquisizione avviene ufficialmente il 4 marzo 2013.\nIl 9 giugno 2015 inizia la sperimentazione del multiplex televisivo Cairo Due.\nConsiglio d'amministrazione.\nConsiglio d'amministrazione di Cairo Communication in carica al 24 gennaio 2021:\nAzionariato.\nL'azionariato comunicato alla Consob \u00e8 il seguente:\nDati economici e finanziari.\nDal bilancio al 30 settembre 2007, il gruppo Cairo Communication ha un capitale investito consolidato di circa 201,2 milioni di Euro, con un patrimonio netto di circa 85,7 milioni di Euro, un fatturato consolidato di circa 233,2 milioni di Euro ed un utile netto consolidato di circa 12,5 milioni di Euro.\nPer quanto riguarda la sola capogruppo, il capitale investito ammonta a circa 176,3 milioni di Euro, con un patrimonio netto di circa 93,2 milioni di Euro, un fatturato di circa 155,9 milioni di Euro ed un utile netto di circa 12 milioni di Euro.\nNell'esercizio chiuso al 30 settembre 2007 il gruppo Cairo Communication ha occupato mediamente 264 dipendenti, di cui 29 in organico alla capogruppo."}
{"id": "1188888", "revid": "110157", "url": "https://it.wikipedia.org/wiki?curid=1188888", "title": "Comune distrettuale di Lazdijai", "text": "Il comune distrettuale di Lazdijai \u00e8 uno dei 60 comuni della Lituania, situato nella regione della Dz\u016bkija."}
{"id": "1188889", "revid": "1494169", "url": "https://it.wikipedia.org/wiki?curid=1188889", "title": "Oberreichenbach", "text": ""}
{"id": "1188893", "revid": "110157", "url": "https://it.wikipedia.org/wiki?curid=1188893", "title": "Comune distrettuale di Kretinga", "text": "Il comune distrettuale di Kretinga \u00e8 uno dei 60 comuni della Lituania, situata nella regione della Samogizia."}
{"id": "1188897", "revid": "179152", "url": "https://it.wikipedia.org/wiki?curid=1188897", "title": "Anne Caroline Chausson", "text": ""}
{"id": "1188899", "revid": "287204", "url": "https://it.wikipedia.org/wiki?curid=1188899", "title": "Rohrdorf", "text": ""}
{"id": "1188902", "revid": "104458", "url": "https://it.wikipedia.org/wiki?curid=1188902", "title": "Wildberg", "text": ""}
{"id": "1188906", "revid": "1851848", "url": "https://it.wikipedia.org/wiki?curid=1188906", "title": "Nicolas Vouilloz", "text": "Dal 2013 fa parte della Mountain Bike Hall of Fame.\nCarriera.\nSoprannominato \"l'extraterrestre\" per il suo gran numero di vittorie e per la capacit\u00e0 di dominare una disciplina tecnica e difficile come il downhill, vinse per dieci volte il titolo mondiale su undici partecipazioni, imponendosi tre volte tra gli Juniores e sette tra gli Elite.\nRitiratosi nel 2002, nella stagione 2007, dopo aver partecipato e dominato alcune tappe dell'Avalanche Trophy 2006, ha effettuato il rientro ai massimi livelli nella mountain bike, prendendo parte alla tappa di coppa del mondo a Champ\u00e9ry, in Svizzera, e annunciando la partecipazione a Schladming, in Austria. Nel 2010 si \u00e8 ritirato nuovamente. Dal 2011 lavora presso il produttore francese di biciclette Lapierre.\nDopo il primo ritiro dalle competizioni, alla fine del 2002, ha iniziato a correre nei rally WRC a bordo di una Peugeot 206 nel 2004, di una \u0160koda Fabia WRC nel 2005 e di una Peugeot 307 WRC nel 2006. Tra il 2007 ed il 2009 ha disputato il campionato Intercontinental Rally Challenge alla guida di una Peugeot 207 S2000, vincendo il titolo nel 2008; nelle stagioni 2010 e 2011, al volante di una \u0160koda Fabia S2000."}
{"id": "1188907", "revid": "17351", "url": "https://it.wikipedia.org/wiki?curid=1188907", "title": "Flyer 1", "text": ""}
{"id": "1188908", "revid": "36426", "url": "https://it.wikipedia.org/wiki?curid=1188908", "title": "Ebbone", "text": ""}
{"id": "1188909", "revid": "539155", "url": "https://it.wikipedia.org/wiki?curid=1188909", "title": "Pr\u00e9ludes (Debussy)", "text": "I Pr\u00e9ludes (\"Preludi\") sono due raccolte per pianoforte composte da Claude Debussy fra il 1909 e il 1913. Le raccolte (chiamate solitamente \"Premier livre\" e \"Deuxi\u00e8me livre\") contengono ciascuna 12 brani di tonalit\u00e0 ed ispirazioni differenti.\nIl titolo \u00e8 un evidente riferimento ai 24 brani dell'opera omonima di Fryderyk Chopin, il quale si era a sua volta ispirato ai 48 preludi del Clavicembalo ben temperato di Johann Sebastian Bach. In questi autori il numero 12 (o multiplo) si lega alle diverse tonalit\u00e0 in successione, cosa che non \u00e8 presente nel lavoro di Debussy. La sua opera si distacca infatti da questi modelli per l'assenza di un ordine programmatico nella scelta della tonalit\u00e0 dei pezzi e pi\u00f9 in generale per una maggiore libert\u00e0 formale. I \"Pr\u00e9ludes\" di Debussy non si possono infatti considerare \"preludi\" in senso classico e rifuggono da qualsiasi forma codificata. In molti casi, raggiungono una notevole complessit\u00e0 strutturale e richiedono all'esecutore un'estrema padronanza della tecnica pianistica.\nCome in altre opere dello stesso compositore (ad esempio \"Estampes\" o \"Images\"), l'ispirazione naturalistica \u00e8 a tratti molto evidente, quasi al limite dell'onomatopea. Debussy tent\u00f2 di sfuggire alla qualifica di \"musicista a programma\" scrivendo i titoli alla fine di ogni pezzo, anzich\u00e9 all'inizio, per non influenzare in alcun modo l'interpretazione attraverso suggestioni extra-musicali. L'espediente si rivel\u00f2 piuttosto inutile: oggi \u00e8 comune riferirsi ai vari brani usando il titolo, piuttosto che il numero d'ordine all'interno della raccolta. Secondo Alfred Cortot fu come \"desiderare che il piacere del lettore fosse di indovinare il sentimento che \u00e8 reso musicalmente e che dalla verifica di un sentimento giusto potesse nascere una sorta di intima effusione\".\n\"Premier livre\".\nFu composto in un impeto di fervore creativo nell'arco di poco pi\u00f9 di due mesi, fra il dicembre 1909 e il febbraio 1910. Quasi tutti i \"Pr\u00e9ludes\" portano la data di composizione e tutto fa intendere che ognuno di essi sia stato scritto in un solo giorno. Alcuni di quelli senza data sono di lunghezza maggiore, probabilmente richiesero pi\u00f9 tempo per la composizione. Questa raccolta dimostra ancora una volta come il pianoforte fosse l'unico strumento che riuscisse veramente a ispirare il musicista dandogli un vero slancio compositivo. L'opera venne data per la pubblicazione all'editore Durand per la somma di settemila franchi. La prima esecuzione avvenne in pi\u00f9 riprese fra il 25 maggio 1910 e il 29 marzo 1911 per la Soci\u00e9t\u00e9 Musicale Ind\u00e9pendante; lo stesso Debussy esegu\u00ec quattro dei suoi preludi il 25 maggio. Questa prima parte contiene alcuni fra i pi\u00f9 celebri brani del compositore francese, come \"La fille aux cheveux de lin\" o \"La Cath\u00e9drale engloutie\".\n\"Deuxi\u00e8me livre\".\nIl secondo libro dei \"Pr\u00e9ludes\" fu composto, con una lunga elaborazione, fra il 1911 e il 1912. L'opera non venne eseguita integralmente, come del resto nemmeno il primo libro; il 5 aprile 1913 alla Soci\u00e9t\u00e9 Nationale de Musique vennero eseguiti il 4\u00ba, 7\u00ba e il 12\u00ba preludio, mentre il 10\u00ba fu suonato la prima volta il 19 giugno; tutti gli altri erano stati gi\u00e0 eseguiti insieme il 1\u00ba marzo. Il lavoro fu consegnato nell'aprile 1913 all'editore Durand per la pubblicazione. \u00c8 un lavoro pi\u00f9 complesso e meno immediato del precedente, e risente di suggestioni esotiche. Come aveva gi\u00e0 fatto in \"Images\" anche qui Debussy scrive i suoi brani, per lo meno parzialmente, su tre pentagrammi anzich\u00e9 su due, per enfatizzare la ripartizione delle voci nei differenti registri, sottolineandone spesso una principale che presenta abbellimenti eseguiti prima da una mano e poi dall'altra."}
{"id": "1188920", "revid": "38120", "url": "https://it.wikipedia.org/wiki?curid=1188920", "title": "Thea Leoni", "text": ""}
{"id": "1188921", "revid": "38120", "url": "https://it.wikipedia.org/wiki?curid=1188921", "title": "The family man", "text": ""}
{"id": "1188926", "revid": "399", "url": "https://it.wikipedia.org/wiki?curid=1188926", "title": "Dialetto sorano", "text": ""}
{"id": "1188928", "revid": "1543377", "url": "https://it.wikipedia.org/wiki?curid=1188928", "title": "Rheinpark Stadion", "text": "Il Rheinpark Stadion \u00e8 lo stadio nazionale del Liechtenstein. Ospita le partite casalinghe e gli allenamenti della locale nazionale di calcio e le partite domestiche della pi\u00f9 importante squadra del paese, il , militante nel campionato svizzero. \u00c8 situato nel comune di Vaduz, capitale del Principato, lungo le sponde del fiume Reno e a pochi metri dal confine con la Svizzera.\nLo stadio ha una capienza di 6 127 posti a sedere. Per le partite di club, tuttavia, la capacit\u00e0 \u00e8 incrementabile fino a 7 838 posti, in quanto la Tribuna Nord e la Tribuna Sud possono contenere 2 092 posti in piedi ciascuna, in alternativa ai rispettivi 1 241 e 1 232 posti a sedere.\nStoria.\nIl costo totale della costruzione dello stadio, iniziata nel 1997, ammonta a circa 19 milioni di franchi svizzeri.\nLo stadio \u00e8 stato inaugurato ufficialmente il 31 luglio 1998, con una partita amichevole tra la squadra locale dell'FC Vaduz, all'epoca campione in carica della Coppa di Liechtenstein, e la tedesca , classificatasi al primo posto della Bundesliga di quell'anno. In quell'occasione il Kaiserslautern vinse per 8-0. \nL'impianto ha ospitato diversi eventi live di musicisti svizzeri e tedeschi.\nNel 2006 \u00e8 stato ampliato con due nuove tribune coperte, la Sud e la Nord, in modo da raggiungere una capienza, per le partite di club, di 7 838 spettatori (4 184 dei quali in piedi, tutti coperti). Se la Tribuna Nord e la Sud sono utilizzate con soli posti a sedere, lo stadio pu\u00f2 contenere al massimo 6 127 spettatori."}
{"id": "1188933", "revid": "486946", "url": "https://it.wikipedia.org/wiki?curid=1188933", "title": "Coppa di Liechtenstein", "text": ""}
{"id": "1188939", "revid": "1855771", "url": "https://it.wikipedia.org/wiki?curid=1188939", "title": "Eesti Televisioon", "text": "La Eesti Televisioon o ETV \u00e8 l'emittente di teleradiodiffusione pubblica dell'Estonia.\nStoria.\nL'azienda \u00e8 nata il 19 luglio 1955, giorno in cui ha iniziato le operazioni di teleradiodiffusione.\nIl 1\u00ba gennaio 1993, ETV \u00e8 stata ammessa come membro attivo dell'Unione europea di radiodiffusione (UER), che ha soppiantato la OIRT (Organizzazione internazionale della radiodiffusione e della televisione).\nSi era valutata l'introduzione di un canone televisivo per gli spettatori, tuttavia il progetto \u00e8 stato abbandonato.\nNel 2002 ha organizzato l'Eurovision Song Contest 2002 a Tallinn dopo la vittoria, nell'edizione precedente, di Tanel Padar, Dave Benton e dei 2XL.\nIl 9 gennaio 2006 ETV ha lanciato un servizio di notizie online attivo 24/24h, ETV24 (oggi ERR Uudised).\nNel 2007, per decisione del Riigikogu, ETV ed Eesti Raadio (ER) si sono fuse dando vita all'Eesti Rahvusringh\u00e4\u00e4ling (ERR).\nNel 2010 ETV ha completato la transizione alla televisione digitale."}
{"id": "1188945", "revid": "94902", "url": "https://it.wikipedia.org/wiki?curid=1188945", "title": "Rheinpark-Stadion", "text": ""}
{"id": "1188946", "revid": "94902", "url": "https://it.wikipedia.org/wiki?curid=1188946", "title": "Rheinpark stadion", "text": ""}
{"id": "1188948", "revid": "486946", "url": "https://it.wikipedia.org/wiki?curid=1188948", "title": "Liechtensteiner cup", "text": ""}
{"id": "1188949", "revid": "2030656", "url": "https://it.wikipedia.org/wiki?curid=1188949", "title": "Antonio Corriga", "text": "Nacque ad Atzara, un paese della Sardegna che, sin dai primissimi anni del secolo, fu meta di una quantit\u00e0 di giovani pittori spagnoli, quali Eduardo Chicharro, Antonio Ortiz Echag\u00fce, Cesareo Bernardo de Quiros e Del Castello, che vi importarono un nuovo modo di dipingere, che stimol\u00f2 la curiosit\u00e0 di Antonio Ballero, Giuseppe Biasi, Filippo Figari e Richard Scheurlen.\nLa fantasia del giovane Corriga ricevette dunque uno stimolo importante dalla frequentazione di questi artisti e dalla presenza di importanti opere d'arte, anche in collezioni private. Altrettanto importanti furono le sollecitazioni di Filippo Figari, diventato direttore dell'Istituto d'Arte per la Sardegna di Sassari.\nDal 1935 al 1941 Antonio Corriga si trasfer\u00ec a Sassari per frequentare l'Istituto d'Arte, dove apprese la tecnica dell'incisione da Stanis Dessy. Nel 1941-42 part\u00ec per il servizio militare e una volta rientrato a Sassari si diplom\u00f2 all'Istituto d'Arte.\nNel 1943 si trasfer\u00ec a Firenze per frequentare l'Istituto Superiore d'Arte \"Magistero\", dove si diplom\u00f2 nel 1944, ottenendo l'abilitazione all'insegnamento.\nDal 1944 frequent\u00f2 per alcuni anni l'Accademia delle Belle Arti, sempre nel capoluogo toscano.\nTrasferitosi ad Oristano, apr\u00ec un laboratorio di ceramica e insegn\u00f2 alla scuola professionale diretta da Vincenzo Urbani. Dopo qualche anno lasci\u00f2 l'arte della ceramica per concentrarsi unicamente sulla pittura. Nel corso della sua carriera si dedic\u00f2 alla rappresentazione delle diverse tematiche: il sacro, il ritratto, la tradizione popolare vista sia nelle rappresentazioni delle feste religiose che nel quotidiano, ma fu anche autore di pregevoli lavori di protesta sociale.\nGli furono commissionate numerose opere per edifici sacri tra le quali la \u201cCrocefissione\u201d per la parrocchiale di Fonni e la Pala centrale dell'altare basilicale per il Santuario di Nostra Signora di Bonaria a Cagliari. Realizz\u00f2 anche illustrazioni per pubblicazioni in sardo, etichette e numerosi manifesti.\nDirettore per diversi anni dell'I.S.O.L.A. (Istituto Sardo Organizzazione Lavoro Artigianale) e attivista politico pi\u00f9 volte eletto consigliere comunale col Partito Socialista Italiano, nel 2000 divent\u00f2 direttore artistico della Pinacoteca \"Antonio Ortiz Echag\u00fce\" di Atzara, le cui sale custodiscono diverse sue tele tra cui i \"Funerali di un socialista\", dipinto in memoria di Peppino Catte. Numerose opere sono conservate presso gli uffici della Regione Sardegna, della Provincia di Oristano, del Comune di Oristano, del Comune di Atzara, nella sede della Comunit\u00e0 Montana Barbagia-Mandrolisai.\nMuore ad Oristano il 16 dicembre 2011 all'et\u00e0 di 88 anni."}
{"id": "1188951", "revid": "1836770", "url": "https://it.wikipedia.org/wiki?curid=1188951", "title": "Palazzo dell'Arte dei Beccai", "text": "Il Palazzo dell'Arte dei Beccai \u00e8 un palazzo storico di Firenze, situato in \"via Orsanmichele\", sede dell'Accademia delle arti del disegno.\nStoria.\nLa sua costruzione \u00e8 trecentesca e anticamente vi avevano sede i Capitani di Orsanmichele. Passato all'Arte dei Beccai, questa venne unita a quella dei Oleandoli e dei Fornai prendendo il nome di Arte di Por San Piero, trasferendosi temporaneamente dietro la Zecca Nuova, prima di tornare in questo edificio nel 1583, quando le si un\u00ec anche l'Arte dei Fabbricanti. In seguito vi ebbero sede gli Ufficiali dell'Onest\u00e0 e dal 1789 la Congregazione di San Giovanni Battista o di Carit\u00e0, che lo tenne fino ai primi del Novecento. A partire dagli anni quaranta fu sede e propriet\u00e0 dell'Ente Comunale di Assistenza (E.C.A.). Acquistato dal Banco di Sicilia, fu poi rivenduto allo Stato, che - dopo un importante intervento di restauro attuato nei primi anni settanta - dal 1974 l'ha concesso all'Accademia delle arti del disegno, la pi\u00f9 antica accademia di arte al mondo fondata da Cosimo I nel 1563.\nDescrizione.\nGli stemmi sulla facciata ricordano alcuni dei numerosi proprietari dell'edificio: quello in alto al centro col caprone l'Arte dei Beccai, il giglio di Firenze il Comune, il tre cerchi intrecciati l'Accademia. Quest'ultimo simbolo rappresenta infatti le tre arti maggiori intrecciate come sorelle: Architettura, Pittura e Scultura, che hanno il fondamento comune del disegno.\nAll'interno sono conservate numerose opere d'arte, tutte di propriet\u00e0 dell'Accademia. La punta di diamante della collezione era il \"San Matteo\" di Michelangelo, concesso in deposito dal 1909 alla Galleria dell'Accademia. La collezione d'arte \u00e8 oggi esposta in gran parte nella sala al piano terra detta \"delle Adunanze\". Dominano gli affreschi del \"Tabernacolo di Boldrone\" (proveniente da un tabernacolo presso villa La Quiete) di Pontormo, autore forse anche del prototipo della \"Madonna del Libro\", di incerta attribuzione. Sul lato sud, entro una nicchia, una \"Madonna in trono e santi\" (1395-1400) di Mariotto di Nardo, con sinopia. All'inizio del Quattrocento risalgono invece i due sportelli d'organo con \"Angeli musicanti\" dipinti, di Francesco d'Antonio. I ritratti alla parete est rappresentano i reggenti dell'Accademia, dalla sua fondazione ad oggi. La \"Nativit\u00e0 di Cristo\", lunetta di Francesco Granacci, \u00e8 visibile sulla porta di una stanza attigua.\nTra le sculture cinquecentesche un busto di Cosimo I, un torso frammentario, un busto bronzeo di Michelangelo derivato dal ritratto di Daniele da Volterra, e una statua marmorea che raffigura la \"Virt\u00f9 vincitrice sull'Inganno\". Inoltre vi si trovano varie opere di artisti e accademici, dall'Ottocento a oggi."}
{"id": "1188955", "revid": "228587", "url": "https://it.wikipedia.org/wiki?curid=1188955", "title": "Scuola di Atzara", "text": "La scuola di Atzara \u00e8 un movimento pittorico legato alla citt\u00e0 di Atzara in Sardegna. Un pezzo della cultura pittorica dei Novecento si \u00e8 formato in questo paese che in fatto di mecenatismo pu\u00f2 raccontare una sua storia durata oltre mezzo secolo e che ha visto maestri di grande valore celebrare le sue bellezze. Gli artisti dedicavano la loro attenzione ai costumi e alle tradizioni delle comunit\u00e0, rappresentavano in mille modi la realt\u00e0 della popolazione, e questo attraeva ed inorgogliva gli atzaresi (diversi modelli di quei grandi artisti sono ancora in vita). \nDal principio del XX secolo accolse i primi maestri, giovani studenti spagnoli. In origine ci sarebbe stato l'incontro casuale tra artisti iberici, ospiti dell'Accademia di Spagna, e i pellegrini provenienti da Cagliari. Tra questi, spiccava un gruppo in costume di Atzara e messo in evidenza dallo straordinario abbigliamento cerimoniale sia maschile sia femminile. \nProbabilmente il desiderio di conoscere meglio una realt\u00e0 nella quale resistevano costumi suggestivi, ancora legati ad arcaici modelli di vita, costitu\u00ec una spinta per un viaggio di esplorazione. \nPeraltro tra l'Ottocento ed il novecento, il folklore rappresentava forse il tema pi\u00f9 diffuso e apprezzato negli ambienti artistici spagnoli dove esisteva una tendenza denominata \"costrumbrismo\". \nDall'insieme della vicenda emerge soprattutto un interesse umano, la volont\u00e0 di vivere direttamente in una dimensione fuori dalla norma, come quella offerta allora dalla Sardegna col suo patrimonio popolare intatto, soprattutto nei suoi centri pi\u00f9 interni. \nIl primo a giungere in Sardegna fu Eduardo Chicharro Aguera, di Madrid, allora studente dell'Accademia spagnola delle Belle Arti di Roma dove, nel 1900, incontr\u00f2 una compagnia di atzaresi ivi presenti per il giubileo. Chicharro conobbe un possidente atzarese, Bartolomeo Demurtas (noto Ziu Arzolu), persona politicamente e culturalmente impegnata, tanto che per diverso tempo ricopr\u00ec le cariche di sindaco e podest\u00e0. Il pittore spagnolo, affascinato dai costumi e dalla gente sarda, chiese e ottenne dal governo spagnolo l'autorizzazione a venire in Sardegna con l'impegno di donare al governo una grande tela che avrebbe dipinto in loco. Ospitato dal Demurtas, scelse di dipingere il ritorno dalla festa di San Mauro. Ma ammalatosi di malaria dovette far rientro in Spagna. \nAlcuni anni dopo, nel 1907, giunse in paese un altro studente dell'accademia iberica a Roma. Si trattava di Antonio Ortiz Echag\u00fce, morto negli anni quaranta, uno dei pi\u00f9 celebri pittori spagnoli della sua generazione, fondatore del costumbrismo, movimento che in quegli anni fioriva nella penisola iberica e che si radic\u00f2 per decenni nella cultura pittorica spagnola. \nAnch'egli rimase colpito dalla bellezza del paese, dalla sua gente, dai suoi colori. Come il suo predecessore, per soggiornare in Sardegna dovette impegnarsi col governo spagnolo a consegnare una tela e ci riusc\u00ec. Il quadro si intitolava \"La festa della confraternita di Atzara\" e ritraeva gente del luogo con il tradizionale costume. L'opera gli assicur\u00f2 fama, successo e premi internazionali.\nChicharro e Ortiz fecero scuola tra le vigne e le cantine di Atzara, tanto da gettare le basi per una sorta di \u201caccademia spontanea\u201d. Su queste colline sorse un cenacolo al quale presero parte alcuni tra i pi\u00f9 grandi pittori sardi, Antonio Ballero, Giuseppe Biasi, Filippo Figari, Carmelo Floris, Mario Delitalia, Stanis Dessy. \nIn seguito arriv\u00f2 Bernardino Dequiros, a lungo ospite della famiglia Ballero. Dequiros avrebbe dipinto una tela per il cimitero di Nuoro, di cui per\u00f2 si sono perse le tracce. \nDopo Dequiros giunse Antonio de Castillo, che vi sost\u00f2 per alcuni mesi. \nDurante la seconda guerra mondiale il celebre Galep disegnatore di Tex (Aurelio Galleppini) visse ad Atzara. Filippo Figari vi si ferm\u00f2 per circa 10 anni, dipingendo alcune delle sue tele pi\u00f9 apprezzate, molte delle quali ora esposte al palazzo del governo a Cagliari. \nInfine vi fu ospite per varie volte anche il pittore Giuseppe Biasi. \nMa Atzara ha il vanto di aver dato i natali a un grande pittore del novecento sardo, Antonio Corriga, che ha concepito il progetto di allestire una pinacoteca. "}
{"id": "1188956", "revid": "4106", "url": "https://it.wikipedia.org/wiki?curid=1188956", "title": "Scuola di atzara", "text": ""}
{"id": "1188959", "revid": "1494169", "url": "https://it.wikipedia.org/wiki?curid=1188959", "title": "Hohenfels", "text": ""}
{"id": "1188960", "revid": "110157", "url": "https://it.wikipedia.org/wiki?curid=1188960", "title": "Chiesa di Sant'Antioco Martire", "text": "La chiesa di Sant'Antioco martire \u00e8 la parrocchiale di Atzara. Il tempio sorse tra il XVI e il XVII secolo secondo i canoni dello stile gotico catalano.\nIl prospetto dell'edificio di culto, espanso in larghezza, presenta un paramento murario dal taglio accurato tutto in trachite; il terminale piano \u00e8 risolto da un cornicione sul quale poggiano i merli, sempre in trachite, trilobati. Il portale \u00e8 sormontato da un rosone dotato di raggiera a colonnine raccordate da archetti; due finestre semicircolari, sui lati, illuminano le navate laterali. Sul lato destro e in parte incorporata alla chiesa, \u00e8 la torre campanaria, a canna quadra, in trachite, con specchiature distinte orizzontalmente da cornici marcapiano e monofore a sesto acuto e a tutto sesto. La torre \u00e8 conclusa da un recinto a balaustra in pietra, molto simile a quello del recinto presbiteriale del limitrofo santuario campestre di San Mauro, in agro di Sorgono.\nUna cupola recante una grande sfera in rame con una croce al di sopra che il campanile portava una volta, fu eliminata per pericolo di crollo. \nScomparsa anche una piccola scultura di pietra che aveva l'aspetto di un omino senza vesti detto comunemente \"Su moru sacru\", che era collocata nella parte anteriore della chiesa rispetto alla facciata e che fungeva da scolo per l'acqua piovana.\nL'aula \u00e8 trinavata con la navata principale voltata a sesto acuto e le laterali a tutto sesto. Sono presenti due cappelle laterali e altre due accanto al presbiterio, tutte sono voltate a botte. L'interno \u00e8 percorso da cornicioni dentellati e delle nicchie timpanate ornano le testate delle cappelle laterali, tutti elementi classicheggianti o gi\u00e0 tardornanieristici. \nL'altare maggiore in legno, in stile spagnolo, ora \u00e8 collocato nella cappella del Sacro Cuore. \nMeritano di essere ricordate alcune preziose argenterie di epoca cinquecentesca: un ostensorio di fattura spagnola, una croce di bottega cagliaritana."}
{"id": "1188961", "revid": "4106", "url": "https://it.wikipedia.org/wiki?curid=1188961", "title": "Sant'Antioco Martire", "text": ""}
{"id": "1188966", "revid": "123828528", "url": "https://it.wikipedia.org/wiki?curid=1188966", "title": "Personaggi di Prison Break", "text": "Questa voce contiene un elenco dei personaggi presenti nella serie televisiva Prison Break\nPersonaggi principali.\nJohn Abruzzi.\nJohn Abruzzi: Detenuto a Fox River. Mafioso italiano. Condannato all'ergastolo. \u00c8 uno degli otto fuggitivi. Prima del suo arresto, Abruzzi \u00e8 il boss della mafia di Chicago. Viene arrestato e condannato a 120 anni di carcere grazie alla testimonianza di Otto Fibonacci, che ha assistito all'uccisione di due uomini da parte di un altro mafioso su ordine di Abruzzi. Quest'ultimo spera di potersi vendicare di Fibonacci attraverso un altro mafioso, Philly Falzone, ma Fibonacci \u00e8 entrato a far parte di un Programma di Protezione Testimoni e Abruzzi ne ha perso le tracce. Michael Scofield, con un complesso giro di telefonate riesce a rintracciare la posizione di Fibonacci, e user\u00e0 questa informazione come moneta di scambio con Abruzzi per ottenere alcune sostanze chimiche utili al piano e un passaggio per il Messico dopo l'evasione.\nJohn Abruzzi ha alcuni figli, in particolare suo figlio Luca Abruzzi diventer\u00e0 un trafficante di droga a Chicago. (S1, S2)\nTheodore \"T-Bag\" Bagwell.\nBagwell, Theodore \"T-Bag\": Detenuto a Fox River. Condannato all'ergastolo. \u00c8 uno degli otto fuggitivi. Originario di Conecuh County (Alabama), Theodore Bagwell \u00e8 il frutto dello stupro (e dell'incesto) da parte di suo padre ai danni della sorella. Da piccolo, anche lui \u00e8 oggetto di ripetute violenze da parte di suo padre. Durante l'adolescenza trascorre lunghi periodi in prigione per atti vandalici, soprattutto contro animali. Durante il liceo, tenta di dare fuoco all'abitazione di una sua insegnante e viene rinchiuso in un centro correttivo per adolescenti. In questo periodo, diventa membro dell'\"Alleanza Pura\", un gruppo a favore della supremazia della razza bianca. In et\u00e0 adulta, Bagwell viene accusato di crimini pi\u00f9 gravi come violenze e percosse, tentato omicidio, omicidio e rapimento. Diventa, quindi, il leader dell'\"Alleanza Pura\", durante la sua permanenza nel penitenziario Donaldson, in Alabama. La potenza e la violenza dell'Alleanza raggiunge tali livelli pericolosi da spingere il direttore del carcere a spedire Bagwell a Fox River.\nPrima della sua detenzione a Fox River, Bagwell riesce ad eludere le autorit\u00e0 e a fuggire. Inizia cos\u00ec una relazione con Susan Hollander, madre di due bambini. Quando la donna scopre accidentalmente che l'uomo \u00e8 ricercato per rapimento e omicidio di minori, chiama la polizia. T-Bag viene condannato all'ergastolo con sei capi d'accusa, e - nonostante provi dei veri sentimenti per Susan - l'uomo accusa la donna di aver risvegliato in lui il \"mostro\" e le giura vendetta.\nArrivato a Fox River - ove non vi \u00e8 traccia dell'\"Alleanza Pura\" - Bagwell crea un nuovo gruppo il quale gli garantisce una forte influenza sugli altri detenuti. Bisessuale dichiarato, l'uomo non ha problemi a cercare soddisfazione sessuale, soprattutto fra i prigionieri pi\u00f9 giovani. Inoltre viene fatto notare che \u00e8 stato incarcerato ad Alabama per aver stuprato e ucciso, e viceversa, una dozzina di minorenni, ragazzi e ragazze. Ci\u00f2 fa di lui un vero e proprio mostro con manie sessuali che vanno dalla pedofilia alla necrofilia. T-Bag \u00e8 l'unico degli Otto di Fox River ad essere tornato in prigione. \u00c8 anche l'unico personaggio, oltre a Scofield e Sucre, ad evadere sia da Fox River che da Sona. Nella quarta stagione ha dovuto compiere atti di cannibalismo per sopravvivere in una zona desertica dopo la fuga da Sona. (S1, S2, S3, S4, FB, S5)\nLincoln Burrows.\nBurrows, Lincoln: Protagonista della serie insieme a suo fratello minore Michael. Detenuto a Fox River e condannato a morte per l'omicidio (mai commesso, da nessuno) di Terrence Steadman. \u00c8 uno degli otto fuggitivi. Dopo la morte della loro madre, Lincoln diventa il tutore di Michael. Si ritira dalla Morgan Park High School di Toledo, in Ohio, durante il secondo anno e si trasferisce a Chicago dove cade nella trappola del crimine. Prima di essere accusato dell'assassinio del fratello del vicepresidente degli Stati Uniti, viene arrestato per furti minori, come rapina, danni a propriet\u00e0 private, possesso di droga e percosse.\nQuando Michael ha 18 anni, Lincoln prende in prestito 90.000 dollari per pagare l'universit\u00e0 al fratello, dicendogli che quei soldi vengono da un'assicurazione che la loro madre ha lasciato a Michael. In realt\u00e0, non esiste nessuna assicurazione e quel prestito rappresenta solo il primo passo verso la condanna a morte di Lincoln. Quando Michael scopre tutto, nasce in lui un senso di colpa e responsabilit\u00e0 verso il fratello che lo spinger\u00e0 ad organizzare il piano di evasione dal penitenziario di Fox River. Lincoln \u00e8 un uomo molto robusto, in grado di esercitare un livello di forza notevole. Avendo trascorso la maggior parte della sua vita sulle strade, \u00e8 divenuto molto abile nel combattimento corpo a corpo al punto da affrontare contemporaneamente pi\u00f9 detenuti o pi\u00f9 agenti dell'Agenzia. Si \u00e8 dimostrato inoltre un buon pilota, infatti in pi\u00f9 occasioni ha dimostrato le sue capacit\u00e0 alla guida seminando i suoi nemici, oltre a essere abile a usare le pistole. (S1, S2, S3, S4, FB, S5)\nVeronica Donovan.\nDonovan, Veronica: Nonostante siano molto diversi, Veronica \u00e8 stata la fidanzata di Lincoln sin dai giorni del liceo. Si \u00e8 trasferita a Chicago per frequentare l'Universit\u00e0 dell'Illinois a Urbana-Champaign dove consegue la laurea in Scienze Politiche. Conseguita anche la laurea in Giurisprudenza presso la Baylor Law School, a Waco, in Texas, ritorna a Chicago dove comincia a lavorare come avvocato presso lo studio Bianchi &amp; Guthrie.\n\u00c8 proprio in quel periodo che Lincoln viene arrestato per l'omicidio di Terrence Steadman ed \u00e8 allora che Veronica mette Michael a conoscenza del debito di 90.000 dollari che Lincoln ha accumulato per permettere a lui di studiare. Sentendosi responsabile della situazione di Lincoln, Michael metter\u00e0 in atto un piano per far evadere suo fratello dal penitenziario di Fox River.\nVeronica Donovan \u00e8 uno dei personaggi principali della prima stagione e compare in tutti gli episodi. Morir\u00e0 all'inizio della seconda stagione.\nIn un episodio della prima stagione, Veronica appare bambina accanto a Lincoln e Michael. (S1, S2)\nBenjamin Miles \"C-Note\" Franklin.\nFranklin, Benjamin Miles \"C-Note\": Detenuto a Fox River per possesso di beni rubati. \u00c8 uno degli otto fuggitivi. Prima di entrare a Fox River, Benjamin Franklin era un sergente dell'Esercito degli Stati Uniti d'America. La sua unit\u00e0 era dislocata in Kuwait. Durante un turno di guardia, scopre che i prigionieri sono soggetti a torture da parte dei suoi colleghi e fa rapporto al suo comandante. Ma questi non accetta di buon grado il suo reclamo e gli chiede di dimenticare quello che ha visto. Davanti al rifiuto di Franklin, il comandante lo fa cacciare dall'esercito accusandolo di ricorrere al mercato nero (del quale lo stesso comandante si serve). Sentendosi ferito nell'onore, Franklin non riesce a rivelare la verit\u00e0 a sua moglie Kacee sul suo improvviso ritorno a casa. Si mette quindi alla ricerca di un'altra occupazione, fallendo miseramente. Di conseguenza, Franklin accetta un lavoro disonesto per riuscire a pagare l'affitto: trasferire della merce rubata in un'altra citt\u00e0 per conto di suo cognato, Darius Morgan. Durante il viaggio, per\u00f2, viene fermato e quindi arrestato dalla polizia. Rifiutandosi di denunciare i suoi mandanti e complici, Franklin viene condannato a otto anni di reclusione da scontare a Fox River (S1, S2, S4, S5)\nPaul Kellerman.\nKellerman, Paul: Agente dei Servizi Segreti. Ha l'ordine di incastrare Lincoln e di farlo condannare alla sedia elettrica per l'omicidio (mai commesso, da nessuno) di Terrence Steadman. Dopo essersi laureato con lode a West Point, Paul Kellerman ha servito nell'esercito degli Stati Uniti come parte del 2\u00b0 Battaglione Ranger, 75\u00b0 Reggimento Ranger e infine nelle forze speciali degli Stati Uniti; raggiungendo il grado di tenente colonnello. Kellerman ha servito nella Guerra del Golfo e i suoi riconoscimenti includono una Stella d'Argento, una Stella di Bronzo, un Cuore Viola, una Medaglia di Commendazione dell'Esercito e una Medaglia di Rendimento dell'Esercito.\nSebbene avesse un promettente futuro nell'esercito, ricevette un'offerta migliore dal governo federale: una posizione di comando all'interno dei servizi segreti, e fu presto assegnato a Caroline Reynolds, che ha servito per quindici anni. Alla fine si \u00e8 indurito in un fanatico spietato, capace di sopprimere la sua umanit\u00e0 per commettere crimini orribili in nome di Caroline Reynolds. A causa del suo impegno nei suoi piani, \u00e8 diventato una figura chiave nella cospirazione che ha incastrato Lincoln Burrows per omicidio. Ufficialmente, come rivelato nell'episodio \"The Rat\", non \u00e8 pi\u00f9 elencato come membro dei servizi segreti e nemmeno come dipendente del governo federale, e vive sotto lo pseudonimo di Owen Kravecki. Kellerman ha almeno 35 anni. (S1, S2, S4, S5)\nAlexander Mahone.\nMahone, Alexander: Dopo un passato di abusi, il giovane Alex si arruola nell'esercito ed entra a far parte delle forze speciali nella guerra del Golfo. In un secondo momento abbandona la vita militare per diventare un agente speciale dell'FBI. La storia personale dell'agente Mahone viene scoperta da Michael Scofield nella seconda stagione quando, fingendosi un agente federale, interroga la sua ex moglie Pam. Michael scopre che Mahone non \u00e8 sempre stato il freddo agente che \u00e8 oggi, ma che una volta era un marito dolce e amorevole. La sua vita cambi\u00f2 dopo l'evasione di Oscar Shales, un detenuto accusato di aver stuprato e ucciso molte donne. Mahone diede la caccia a Shales attraverso l'America per molto tempo, ma Shales continuava a beffare Mahone, sfuggendo sempre alla sua cattura e continuando a mietere vittime su vittime. Quando finalmente Mahone riusc\u00ec a catturarlo non ce la fece a mandare in prigione l'uomo che tanto a lungo aveva cercato e con tanti sforzi. Lo uccise e lo seppell\u00ec nel giardino di casa propria. Per evitare di essere scoperto ordin\u00f2 alla moglie e al figlio Cameron di lasciare per sempre la sua casa, nonostante li amasse ancora profondamente. L'ossessione per Shales porta Mahone anche alla tossicodipendenza, ma soprattutto lo porta all'attenzione della Compagnia. Quest'ultima infatti chiede a Mahone di catturare e uccidere gli \"Otto di Fox River\", in cambio di non rivelare il suo segreto e di una nuova vita con la sua famiglia. (S2, S3, S4, FB)\nGretchen Louise.\nMorgan, Gretchen Louise / Susan B. Anthony: Agente della Compagnia incaricata di occuparsi della \"questione Sona\" fa la sua comparsa nel primo episodio della terza stagione, nei panni di una spietata donna che esegue senza esitare gli ordini del Generale, l'uomo a capo della Compagnia. \u00c8 l'unica ex membro della Compagnia, oltre a Mahone, ad essere ancora viva (e in prigione). Nella serie ha avuto una breve relazione con James Whistler. Fa la sua ultima apparizione mentre viene catturata dalle guardie del penitenziario di Miami-Dade, mentre cerca di evadere insieme a Sara Tancredi. (S3, S4, FB).\nMichael Scofield.\nScofield, Michael: Protagonista della serie insieme a suo fratello maggiore Lincoln. Dopo l'arresto di Lincoln, Michael non crede subito alla sua innocenza, ma dopo aver scoperto che Lincoln si \u00e8 indebitato di 90.000 dollari per permettergli di studiare e dopo altre scoperte, lo spingono ad adoperarsi per salvarlo dalla condanna a morte. Michael mette in atto elaboratissimo piano di evasione, ci\u00f2 lo porta a rapinare (con una condanna a 5 anni) una banca con lo scopo di farsi arrestare e farsi rinchiudere a Fox River dove \u00e8 rinchiuso suo fratello, Lincoln Burrows (Dominic Purcell), in attesa di essere giustiziato con l'accusa di avere ucciso il fratello del vice presidente degli Stati Uniti. Michael prima della rapina si fa tatuare un grande affresco gotico sulla parte superiore del corpo, rappresentante la battaglia degli angeli e dei demoni, ma in realt\u00e0 nasconde la planimetria della prigione e altre informazioni essenziali per la riuscita del piano. Dopo l'abbandono di suo padre, Michael Scofield prende il cognome da nubile di sua madre. \nQuando Michael ha 11 anni e Lincoln 15, la loro madre muore per un tumore al cervello. Michael viene affidato dai servizi sociali a famiglie sempre diverse, in quanto Lincoln, rinchiuso in riformatorio non poteva occuparsene. In una delle famiglie adottive, Michael veniva picchiato e rinchiuso in una stanza al buio da parte del padre affidatario, rinchiudendolo in una stanza buia dopo averlo picchiato. Sar\u00e0 il suo padre naturale, Aldo Burrows, a salvarlo senza per\u00f2 svelargli la sua identit\u00e0.\nMichael si laurea come ingegnere civile e dopo si occupa di ingegneria strutturale. Tre anni prima dell'arresto di Lincon i rapporti tra Michael e suo fratello sono freddi e distaccati. Michael vede in Lincoln un irresponsabile e comincia ad essere stanco di \"\u00abfare da fratello maggiore a mio fratello maggiore\u00bb\". (S1, S2, S3, S4, FB, S5)\nDonald \"Don\" Self.\nDonald \"Don\" Self' (Michael Rapaport) \u00e8 un personaggio della serie televisiva Prison Break che ha la sua prima apparizione nel primo episodio della quarta stagione. \u00c8 un agente omosessuale della Sicurezza Nazionale e contatta uno per uno Michael Scofield, Lincoln Burrows, Fernando Sucre, Brad Bellick, Alexander Mahone: tutti questi personaggi hanno avuto a che fare (direttamente o indirettamente) con La Compagnia. Dato che erano tutti ricercati per essere evasi dal Penitenziario di Sona (alcuni anche dal Penitenziario di Fox River), offre loro una scelta: lavorare in nero per riuscire a recuperare Scylla, il \"libro nero\" della Compagnia, per porre fine alla Compagnia stessa, che in precedenza aveva incastrato Lincoln facendo in modo che venisse rinchiuso a Fox River e condannato alla sedia elettrica, oppure essere rispediti tutti quanti in prigione. Una volta riuscito il recupero, i detenuti avrebbero ricevuto i documenti per riottenere la completa libert\u00e0. Ovviamente tutti accettano e cos\u00ec inizia la collaborazione. Ma una volta recuperata Scylla, scopriranno che Don Self li ha solo sfruttati per rivendere Scylla al miglior offerente, in quanto ha un valore enorme: Scylla, in realt\u00e0, contiene diversi studi e progetti che potrebbero cambiare in meglio il mondo intero. Uno di tali progetti \u00e8 una nuova cellula fotovoltaica chiamata \"Bargain\", che in teoria sarebbe capace di convertire in energia il 100% della luce solare. Self sar\u00e0 costretto a recuperare Scylla per il generale, insieme a Lincoln, Mahone e T-Bag poich\u00e9 Kranz li ha minacciati di uccidere i loro cari. All'interno di un contenitore ha messo dei foglietti e su ognuno di essi \u00e8 scritto il nome di uno di loro. Quando il gruppo fallisce, Kranz estrae a sorte un biglietto e il nome scritto \u00e8 quello di Self, per cui ordina l'uccisione di sua moglie. A questo punto si scopre che la donna si trova in stato vegetativo persistente a seguito di un incidente d'auto causato dall'ubriachezza di Self. Gli uomini del Generale sparano quindi alla donna, e Self cerca di uccidersi gettandosi dalla finestra e cadendo in acqua, senza morire. Nonostante chieda di non farlo, viene portato in ospedale, dove \u00e8 raggiunto dagli uomini di Christina Scofield che gli chiedono dove si trovano Michael e Lincoln. L'agente rifiuta di farlo nonostante la minaccia della somministrazione di un siero che gradualmente lo condurr\u00e0 in uno stato vegetativo permanente. Nel flashforward - ambientato quattro anni dopo - si vede infatti che si trova su una sedia a rotelle e in stato vegetativo.\nCharles \"Haywire\" Patoshik.\nCharles \"Haywire\" Patoshik \u00e8 interpretato da Silas Weir Mitchell. Charles Pathosik \u00e8 uno psicopatico finito in carcere per aver ucciso i suoi genitori dopo essere stato vittima di violenze. Haywire era temporaneamente compagno di cella di Michael dopo che Sucre aveva richiesto e ricevuto un trasferimento di cella. Dopo che Haywire ha espresso a Michael che non ha interesse a fuggire, ha intralciato il piano di Michael a causa della sua \"lesione neuroanatomica che colpisce il suo sistema di attivazione reticolare\", in pratica \"non dorme affatto\". Haywire in seguito diventa ossessionato dai tatuaggi di Michael, rendendosi conto che sta nascondendo qualcosa dentro di loro. Michael ha simulato un assalto e ha fatto diventare Haywire un bersaglio e trasferito di nuovo in un reparto psichiatrico. Diversi episodi dopo, Michael cerca l'aiuto di Haywire nel ricordare una parte del tatuaggio che ha perso con la bruciatura sulla schiena. Alla fine Michael \u00e8 costretto a includere Haywire nella fuga dopo aver scoperto il piano. Haywire fugge con gli altri detenuti poco dopo. Quando gli altri fuggitivi lo hanno ingannato lasciando il loro furgone di fuga fingendo la perdita delle chiavi e scappando senza di lui, Haywire ha rubato una bicicletta e un elmetto da una casa vicina e viene visto per l'ultima volta in bicicletta con entrambe le braccia distese lungo una strada vuota .\nSara Tancredi.\nSara Tancredi \u00e8 interpretata da Sarah Wayne Callies. Cresciuta a Chicago, Sara ha sempre desiderato essere medico. All'Universit\u00e0 di Northwestern, studia la vita del Mahatma Gandhi e decide di dedicarsi agli aiuti umanitari e questo avr\u00e0 molto peso sulla sua decisione di lavorare a Fox River. Sara \u00e8 figlia unica del Governatore dell'Illinois, Frank Tancredi, mentre \u00e8 orfana di madre. A causa della frenetica carriera politica e delle loro divergenze di opinione, Sara non ha un buon rapporto con lui. Come spiega a Michael, il giorno del suo 29\u00ba compleanno, suo padre \u00e8 stato presente solo a 6 compleanni. Tre anni prima dell'incarcerazione di Michael a Fox River, Sara era una tossicodipendente da morfina. Quando non riesce ad aiutare un ragazzo travolto da un'auto per strada, a causa della droga che ha in corpo, Sara cerca di cambiare stile di vita. Cos\u00ec smette di drogarsi e - grazie a Brad Bellick, che Sara conosce ad una riunione di ex-tossicodipendenti - entra a Fox River.\nJames Whistler.\nJames Whistler \u00e8 interpretato da Chris Vance. Fidanzato di Sofia Lugo e poi di Gretchen Morgan. James Whistler compare nella terza serie, come detenuto nel penitenziario federale di Sona . La Compagnia fa arrestare Michael per far evadere James, perch\u00e9 questo possiede delle informazioni fondamentali per la Compagnia, appuntate su un libretto di ornitologia. Inizialmente Whistler si nasconde dietro ad un muro nei sotterranei di Sona, perch\u00e9 c'\u00e8 una taglia su di lui a disposizione dei detenuti. Michael lo trova e, alla fine della terza serie, lo fa evadere. Si scopre a un certo punto che Whistler \u00e8 un agente della Compagnia. Nel primo episodio della quarta stagione Whistler viene ucciso dal sicario della Compagnia Wyatt Mathewson perch\u00e9 faceva il doppio gioco insieme a Gretchen riguardo a Scylla, una memoria elettronica della Compagnia che contiene progetti e invenzioni scientifiche in grado di rivoluzionare il mondo. Tuttavia il libretto di ornitologia di Whistler (recuperato e portato a Los Angeles da T-Bag) continuer\u00e0 a essere il filo conduttore di buona parte della quarta stagione. Infatti all'interno della carta delle pagine \u00e8 celato un disegno del percorso che porta a Scylla.\nCharles Westmoreland.\nCharles Westmoreland \u00e8 interpretato da Muse Watson. Molti detenuti, incluso Michael Scofield, credono che Charles sia il famoso D. B. Cooper, nonostante Westmoreland continui a negarlo. Secondo Michael Westmoreland aveva organizzato il famoso colpo sull'aereo nei minimi dettagli, ma era stato rinchiuso in carcere, con un nome falso, per aver investito e ucciso (senza volerlo) una persona durante la sua fuga. Westmoreland confessa a Michael di essere D.B Cooper prima del piano di evasione, per potervi partecipare. Charles ha una figlia malata gravemente di cancro che desidera vedere ma l'amministrazione carceraria gli nega il permesso, consentendogli di partecipare solo al suo funerale. Durante la fuga Westmoreland muore, non prima di aver rivelato la posizione e l'ammontare dei soldi rubati, pari a cinque milioni di dollari. Nella quarta stagione appare in una visione di Michael Scofield riferendogli che non \u00e8 ancora giunta per lui l'ora di morire e che ci\u00f2 che crede di sapere non corrisponde a realt\u00e0, riferendosi a \"Scylla\".\nFernando Sucre.\n\u00c8 interpretato da Amaury Nolasco. Condannato a 5 anni di reclusione per rapina aggravata. La serie inizia quando gli restano da scontare 16 mesi. \u00c8 il compagno di cella di Michael Scofield a Fox River ed \u00e8 l'unico (oltre a Burrows, Scofield, C-Note e T-Bag) degli otto evasi ad essere ancora vivo. Inoltre \u00e8 uno dei pochi personaggi (gli altri sono Scofield e T-Bag) ad essere riuscito ad evadere dai penitenziari di Fox River e Sona.\nDi origini portoricane, Sucre \u00e8 nato e cresciuto a Chicago, nell'Illinois, dove fin da ragazzo ha avuto vari problemi con la giustizia. Per questo motivo, sua madre lo spedisce a casa di suo zio a New York, dove trova un lavoro stabile, seppur poco remunerativo, e conosce Maricruz Delgado, della quale si innamora.\nProprio per amore di Maricruz, alla quale vuole regalare un anello di fidanzamento, Sucre fa un tentativo di rapina in un negozio, ma - denunciato dal suo stesso cugino Hector, anche lui interessato a Maricruz - viene arrestato e trasferito a Fox River, dove, ben presto, riesce a guadagnarsi il rispetto delle guardie e degli altri detenuti. (S1, S2, S3, S4, FB, S5)\nCaroline Reynolds.\nCaroline Reynolds \u00e8 interpretata da Patricia Wettig. La Reynolds appare nella serie a partire dal secondo episodio, ma il suo volto non viene mai mostrato fino all'ottavo. In questo tratto di tempo si pu\u00f2 capire che la donna \u00e8 implicata nel complotto contro Lincoln Burrows e che il pi\u00f9 fedele dei suoi alleati \u00e8 Paul Kellerman. Nell'ottavo episodio viene finalmente svelata l'identit\u00e0 della donna: Caroline \u00e8 la Vicepresidente degli Stati Uniti d'America, nonch\u00e9 sorella di Terrence Steadman, la vittima dell'omicidio di cui Lincoln \u00e8 stato accusato. In realt\u00e0 l'omicidio \u00e8 solo un pretesto e infatti Steadman non \u00e8 mai morto, ma la Reynolds \u00e8 stata incaricata dalla Compagnia di far ottenere la pena di morte al giovane. I vertici della Compagnia hanno scelto di usare Caroline anche perch\u00e9 la donna pu\u00f2 manipolare un progetto di legge a cui loro vogliono opporsi. D'altro canto lei non ha opposto la minima resistenza, pensando di sfruttare la situazione a suo vantaggio per diventare un giorno Presidente. Il giorno in cui viene fissata la condanna per Lincoln, Caroline presenta la sua candidatura alla presidenza. Tuttavia la popolarit\u00e0 della donna nei sondaggi comincia a calare e inoltre le sue operazioni per conto della Compagnia vengono ostacolate da Veronica Donovan; l'organizzazione decide quindi di disfarsi di lei, ma la Reynolds riesce ad uccidere il Presidente (avvelenandolo senza lasciare alcuna traccia) e quindi per legge viene nominata a succederlo nell'incarico. Il suo rapporto con Paul Kellerman \u00e8 alquanto ambiguo: Caroline infatti sfrutta il fascino che ha su di lui per convincerlo a mettere in atto i suoi piani. Kellerman \u00e8 in rapporti cos\u00ec stretti con la Reynolds da chiamarla con il suo nome di battesimo e la sua collaborazione con la Compagnia non \u00e8 dovuta a ideali personali, ma ai sentimenti che nutre verso Caroline. Nonostante Caroline appaia di persona solo in un episodio, la sua storyline viene portata avanti. Si apprende che la donna ha fatto uccidere Frank, il padre di Sara Tancredi, dopo avergli promesso la vicepresidenza e che Kellerman l'ha tradita per aiutare Lincoln Burrows e Michael Scofield. L'ultima apparizione di Caroline Reynolds \u00e8 nell'episodio \"Grazia presidenziale\". Qui Michael ottiene un colloquio con la donna dopo essere entrato in possesso di un file MP3 in cui emerge il suo coinvolgimento nella cospirazione e il fatto che abbia avuto una relazione incestuosa con suo fratello. Scofield ricatta la donna chiedendole la grazia in cambio del suo silenzio e la Reynolds si vede costretta ad accettare. Caroline per\u00f2 si trova a fare i conti con l'agente William Kim, che le proibisce di concedere la grazia a Michael, ricattandola anche lui con gli stessi segreti, di cui la Compagnia \u00e8 a conoscenza. La Reynolds quindi indice una conferenza stampa e annuncia ai giornalisti le sue dimissioni da Presidente per via di un tumore. Durante il processo a Sara Tancredi, Kellerman rivela tutta la verit\u00e0 sul complotto della Compagnia e la Reynolds viene arrestata per i suoi reati.\nDavid \"Tweener\" Apolskis.\nDavid \"Tweener\" Apolskis \u00e8 interpretato da Lane Garrison. Tweener viene introdotto nella serie come personaggio fisso a partire dal nono episodio della prima stagione, \"Nuovi arrivi\". Nato e cresciuto a Boston, Apolskis ha un ruolo importante nella squadra di football della sua scuola. Ma non essendo accademicamente all'altezza, il ragazzo comincia a fare un altro uso del suo talento come ladruncolo. Fra i 15 e i 18 anni riesce a rubare circa 200 portamonete e 150 orologi, senza mai essere preso. Quando cerca di sottrarre un portamonete ad un poliziotto in borghese viene arrestato. Le autorit\u00e0 scoprono nella sua abitazione di Boston una collezione di figurine di baseball, che aveva precedentemente rubato ad un suo vicino di casa. Sebbene Apolskis pensi che siano delle normali figurine, fra loro ce n'\u00e8 una molto rara raffigurante Honus Wagner del valore di 300.000 dollari. A causa di questa figurina, Apolskis viene accusato di furto aggravato e quindi \u00e8 condannato a 5 anni di reclusione presso il penitenziario di Fox River. Tweener \u00e8 un ragazzo del quale lo spettatore ha tendenzialmente compassione, nonostante il suo tradimento nei confronti di Michael e gli altri alla fine della prima stagione, e la sua condanna sembra essere ingiusta, come la sua morte per mano di Mahone durante la seconda stagione.\nBradley \"Brad\" Bellick.\nBradley \"Brad\" Bellick \u00e8 interpretato da Wade Williams. Bellick \u00e8 il capitano delle guardie carcerarie nel carcere di Fox River. Non ha una grande vita sociale, passa la maggior parte delle sue ore al lavoro nel carcere e le restanti a casa con sua madre con cui abita. Comanda tutte le guardie carcerarie e tutti i detenuti, decide la vita del carcere, gestisce i lavori e tutto ci\u00f2 che riguarda il carcere, l'unica persona a cui fa riferimento \u00e8 il direttore Henry Pope. \u00c8 un esempio di guardia corrotta che pensa principalmente ai suoi interessi, prende regolarmente dei soldi dal detenuto John Abruzzi per far s\u00ec che il boss mafioso possa gestire le mansioni lavorative all'interno del carcere. Fin dall'arrivo di Michael Scofield i due instaurano un clima di rivalit\u00e0 e sfida, Bellick star\u00e0 con il fiato sul collo per tutta la permanenza del detenuto. Inoltre utilizzer\u00e0 il detenuto David \"Tweener\" Apolskis per spiare le mosse di Scofield e del suo gruppo. Tuttavia \u00e8 molto protettivo verso le guardie e lo staff del carcere (o meglio non permette che i detenuti abbiano mai la meglio sul personale del carcere), questo si pu\u00f2 notare quando durante la rivolta una guardia carceraria (che lui stesso aveva portato a quel lavoro, come anche aveva fatto con la dottoressa Sara Tancredi) viene uccisa, Bellick fa di tutto per trovare il responsabile arrivando anche ad uccidere la gatta di Charles Westmoreland. Durante la fuga degli \"otto di Fox River\", Bellick viene picchiato, imbavagliato, legato e lasciato dentro delle tubature, umiliazione che non dimenticher\u00e0 facilmente. Appena viene ritrovato Brad imbraccia il suo fucile e va a caccia dei detenuti utilizzando ogni mezzo, con inoltre l'ordine di sparar loro a vista. Pochi giorni dopo viene licenziato dal carcere per negligenza e torna a casa da sua madre con l'idea di suicidarsi, scopre per\u00f2 l'esistenza di una taglia sui detenuti. Parte quindi alla ricerca dei detenuti insieme all'ex-agente e suo amico Roy Geary, scopre inoltre dell'esistenza dei soldi di Westmoreland, con s\u00e9 portano anche la moglie di Michael. In breve tempo riesce a trovare Lincoln e Michael, ma i due non hanno molto successo e perdono nuovamente le loro tracce. In seguito si mettono sulle tracce di T-Bag e torturandolo riescono a prendergli i soldi (quelli di Westmoreland) di cui si era precedentemente impossessato. A questo punto Roy picchiando Bellick si porta via i soldi e sparisce. T-Bag lo trova e lo uccide e abilmente riesce a far ricadere la colpa su Brad che in breve tempo si ritrova incarcerato a Fox River. Questo dura poco perch\u00e9 Alexander Mahone gli propone di lavorare per lui in maniera ufficiosa. Brad si mette alla ricerca di Haywire, una volta trovato Mahone lo convince al suicidio. In seguito Bellick trova Fernando Sucre, Sucre per\u00f2 lo convince a non mandarlo in prigione in cambio dei soldi di T-Bag. Si spostano quindi a Panama, ma T-Bag tende loro una trappola e Brad (colpito alla gamba da T-Bag) non riesce a scappare e viene arrestato per l'omicidio di una prostituta che era stata uccisa da T-Bag. Viene quindi portato nel carcere di Sona. Durante la permanenza a Sona, Bellick instaura un buon rapporto con Sucre e al momento dell'incendio, dopo che Bellick salva la vita a Sucre, i due fuggono insieme. Quando l'agente Self propone a Michael di lavorare per lui, Michael include Sucre che a sua volta garantisce per Bellick facendolo entrare in questo progetto. Collabora quindi attivamente ai tentativi di recupero di Scylla, spesso in squadra con Sucre e con Lincoln. Si sacrifica poi nel momento in cui regge un tubo che permette il passaggio dei suoi compagni in un'altra stanza da cui avrebbero potuto accedere all'ultima parte di Scylla. Muore trascinato via da una forte corrente d'acqua. Sucre come precedentemente aveva promesso, telefona a sua madre per comunicare la brutta notizia e avvisarla che le sarebbe arrivata la salma.\nHenry Pope.\nHenry Pope \u00e8 interpretato da Stacy Keach. Nella prima stagione \u00e8 il direttore del penitenziario di Fox River, dove sono incarcerati Michael Scofield e Lincoln Burrows. \u00c8 una persona molto leale e dedita al suo lavoro. Per l'anniversario dei suoi 40 anni di matrimonio tenta di costruire un modello in scala del Taj Mahal da regalare alla moglie. Quando scopre che nel suo carcere \u00e8 presente un ingegnere edile non perde tempo per conoscerlo. Il direttore instaura con Michael un buon rapporto e subito ha molta fiducia in lui. La costruzione del modello fa s\u00ec che Michael entri ed esca regolarmente dall'ufficio del direttore. Al momento dell'evasione Scofield si trova costretto a colpire e nascondere Pope dopo che lo stesso autorizza lo spostamento di Lincoln nell'infermeria. Quando Pope viene liberato ordina ai suoi uomini capitanati da Brad Bellick di ritrovare gli otto detenuti e di sparare loro a vista.\nNella seconda stagione, in seguito al licenziamento di Bellick, al direttore Pope \u00e8 consentito di continuare il suo lavoro a Fox River sotto osservazione per diversi mesi, Henry rifiuta questa condizione e decide di stare vicino a Bellick e quindi anche lui si dimette (sebbene non concepisca il comportamento della sua guardia carceraria). Quando Sara scopre che la chiave datagli da suo padre apre una cassetta ad un club per fumatori tenta di recuperarla, senza successo. Qui per\u00f2 leggono che Henry \u00e8 un membro del club, allora insieme a Michael si reca da lui, e viene convinto a recuperare il contenuto della cassetta per loro in cambio della consegna alla legge di Michael. Henry recupera la chiavetta USB contenuta all'interno della cassetta e dopo essere sfuggito a Bill Kim la consegna a Sara e Michael e sapendo il contenuto della chiavetta USB invita Michael ad andare fino in fondo, evitando quindi che sia nuovamente arrestato."}
{"id": "1188967", "revid": "122514466", "url": "https://it.wikipedia.org/wiki?curid=1188967", "title": "Ave Regina Caelorum", "text": "L\u2019Ave Regina C\u00e6lorum (espressione latina che significa \"Ave, o regina dei cieli\") \u00e8 un'antifona della liturgia cattolica. Insieme alla \"Salve Regina\", al \"Regina C\u00e6li\" e all\"Alma Redemptoris Mater\" forma il gruppo delle antifone mariane, con cui la Chiesa cattolica onora e invoca Maria.\n\u00c8 tradizionalmente recitata al termine della compieta, l'ultimo momento di preghiera nella Liturgia delle ore, dalla Purificazione di Maria sino alla Settimana Santa. Nel rito ambrosiano, \u00e8 recitata alla fine della compieta nel periodo che va dalla Nativit\u00e0 di Maria fino al Natale."}
{"id": "1188970", "revid": "752237", "url": "https://it.wikipedia.org/wiki?curid=1188970", "title": "Museo d'arte moderna e contemporanea di Atzara", "text": "Il Museo d'arte moderna e contemporanea di Atzara o Pinacoteca comunale Antonio Ortiz Echag\u00fce, \u00e8 un museo della Sardegna, situato ad Atzara, cittadina in provincia di Nuoro.\nContiene opere che vanno dall'ultimo decennio del 1800 ai giorni nostri.\nOrigini.\nIl Museo nasce da un'idea del pittore atzarese Antonio Corriga, uno dei pi\u00f9 importanti artisti sardi contemporanei gi\u00e0 allievo di Figari, al fine di trovare una giusta collocazione alla storia dei pittori che a vario titolo soggiornarono ad Atzara nel passato.\nLa nascita della pinacoteca si pu\u00f2 cos\u00ec ricollegare alle vicende del primo Novecento, quando giunsero ad Atzara i pittori costumbristi spagnoli Antonio Ortiz Echag\u00fce (1883-1942) ed Eduardo Chicharro y Ag\u00fcera (1873-1949) , affascinati dagli aspetti della cultura tradizionale locale. La cittadina sarda, divent\u00f2 cos\u00ec centro di elaborazione di un linguaggio pittorico autoctono, ma con ispirazione iberica. Divenne, quindi negli anni un crocevia obbligato per la formazione artistica dei pi\u00f9 grandi pittori del Novecento, molti dei quali vi soggiornarono in periodi pi\u00f9 o meno lunghi.\nLe tematiche.\nSia stilisticamente che tematicamente, esse offrono una panoramica completa delle tendenze artistiche del XX secolo. \nEssendo una collezione molto varia, non omogenea e priva di un tema espressivo ben preciso \u00e8 stato scelto un criterio espositivo che valorizzi le opere nella loro diversit\u00e0. \nLe tematiche trattate nelle opere sono diverse, ritroviamo infatti dei temi tradizionali ma anche paesaggi trattati secondo tendenze espressionistiche. Variet\u00e0 di stili dunque, di periodi storici, ma sempre grandi personalit\u00e0 artistiche che hanno segnato la storia dell'arte, non solo di Atzara, ma dell'intera Sardegna.\nGli artisti.\nAntonio Ballero, Giuseppe Biasi, Filippo Figari, Mario Delitala, Carmelo Floris, Stanis Dessy, Antonio Ortiz Echague, Antonio Corriga, Vittorio Tolu, Bernardino Palazzi, Pietro Antonio Manca, Mauro Manca, Gino Frogheri, Antonio Atza, Gavino Tilocca, Valerio Pisano, Liliana Cano, Giovanni Antonio Medda in arte Megian, Michelle Pisapia e tanti altri le cui opere fanno parte della ricca esposizione."}
{"id": "1188971", "revid": "1494169", "url": "https://it.wikipedia.org/wiki?curid=1188971", "title": "Forchheim", "text": "Forchheim \u00e8 il nome delle seguenti localit\u00e0:"}
{"id": "1188976", "revid": "599013", "url": "https://it.wikipedia.org/wiki?curid=1188976", "title": "Birkenfeld", "text": ""}
{"id": "1188979", "revid": "1543377", "url": "https://it.wikipedia.org/wiki?curid=1188979", "title": "Portable Application Description", "text": "Un file PAD (Portable Application Description) \u00e8 un formato di documento 'machine-readable' progettato dalla Association of Shareware Professionals.\n\u00c8 stato creato per permettere agli autori di fornire descrizioni e specifiche relative ai prodotti alle sorgenti online in un modo standardizzato, utilizzando un formato di dati standard in XML che permette ai webmaster e ai manutentori di liste di software di automatizzare l'elencazione di programmi. Lo scopo dei file PAD dovrebbe quindi essere quello di permettere sia agli autori che ai webmaster di risparmiare tempo."}
{"id": "1188980", "revid": "1494169", "url": "https://it.wikipedia.org/wiki?curid=1188980", "title": "Eisingen", "text": ""}
{"id": "1188981", "revid": "6923", "url": "https://it.wikipedia.org/wiki?curid=1188981", "title": "Gino Natali", "text": "\u00c8 stato general manager dell'Olimpia Milano e della Virtus Roma.\nCarriera da giocatore.\nDopo una lunga trafila nelle giovanili della squadra di Montecatini, approda al basket professionistico: l'esordio tra gli adulti \u00e8 in serie B nella Libertas Livorno, dove giunge grazie a Benvenuti. Allenato da Mauro Baroncini il \"bimbo\" (questo il suo soprannome) diviene migliore realizzatore con 299 punti contribuendo alla conquista della serie A. Dopo la successiva retrocessione, Natali cambia squadra. Nel 1971 passa alla Snaidero Udine. Nel 1975 approda alla Emerson Genova dove resta fino al 1978 con il ritorno nella squadra di Montecatini.\nGli inizi da general manager.\nTerminata l'attivit\u00e0 agonistica decide di intraprendere la carriera di \"general manager\" partendo dallo Sporting Club Montecatini. Con Natali lo Sporting \u00e8 promosso dalla serie C fino alla A1 e si affermano cestisti come Andrea Niccolai e Mario Boni. Determinante per la carriera di Natali \u00e8 l'incontro con Giorgio Corbelli. I due si incontrano a met\u00e0 anni '90 quando Corbelli decide di acquistare la Virtus Roma affidando la costruzione della squadra a Natali che, a sua volta, affida la conduzione tecnica ad Attilio Caja. Natali rimane a Roma dal 1995 al 2002 rilanciando la Virtus Roma e riportando il pubblico al Pala Eur con punte di 12000 spettatori."}
{"id": "1188982", "revid": "1603714", "url": "https://it.wikipedia.org/wiki?curid=1188982", "title": "Evangeliario di Lorsch", "text": "L'Evangeliario di Lorsch (Codex Aureus di Lorsch) \u00e8 un vangelo miniato redatto tra il 778 e l'820 ed \u00e8 tra i capolavori della miniatura carolingia. \u00c8 conservato in parte presso la Biblioteca apostolica vaticana (vangeli secondo Luca e secondo Giovanni oltre alla copertina posteriore in avorio, Pal. lat. 50) il resto dei testo \u00e8 ad Alba Iulia, in Romania (Biblioteca Documenta Batthyaneum, s.n.) mentre i piatto anteriore della copertina \u00e8 a Londra (Victoria &amp; Albert).\nStoria.\nLa prima localizzazione nota \u00e8 l'Abbazia di Lorsch, dove figur\u00f2 in un catalogo redatto sotto l'Abate Adelungo come \"Evangelium scriptum cum auro pictum habens tabulas eburneas\". Il nome di \"Codex Aureus\" deriva appunto dalla presenza di lettere in inchiostro dorato.\nCreato, se non per Carlo Magno stesso, per un'alta committenza vicina alla sua corte, le sue miniature mostrano un aulico stile bizantino con alcune influenze tipicamente occidentali, come le finte architetture di sfondo o l'uso di incorniciature composte da archi e colonne, tipiche della scultura tardo-antica in Italia. Vi si trovano anche echi di motivi presenti quegli oggetti preziosi scambiati come dono tra la corte imperiale, Roma e Bisanzio (ma anche dei saccheggi dei popoli vinti), quali cammei, monete, oreficerie e stoffe, segno di un'arte dove convergevano stimoli anche molto differenti. Notevole \u00e8 anche la copertina in avorio scolpito risalente allo stesso periodo. Alcune note apposte su una pagina del Codex Aureus ricordano come un nobile anglosassone Ealdorman Aelfred e sua moglie abbiano riscattato il codex caduto in mano dei Vichinghi forse dopo l\u2019attacco a Canterbury del 851.\nNel XVI secolo venne trasferito ad Heidelberg, presso la Biblioteca Palatina, prima della secolarizzazione del monastero del 1563. Nel 1622 durante la Guerra dei Trent'anni il manoscritto fece parte del bottino dell'esercito cattolico. In quell'occasione venne diviso in due ed inoltre le copertine vennero tolte per renderlo pi\u00f9 leggero durante il trasporto. La prima parte del testo fin\u00ec alla Biblioteca Migazzi e da l\u00ec venne venduto al vescovo Ignac Batthyani; oggi \u00e8 confluita nella biblioteca della citt\u00e0 romena di Alba Iulia. La seconda parte, insieme alla maggior parte della Biblioteca Palatina, fu trasferita alla Biblioteca Vaticana. I due piatti di copertina invece finirono una al British Museum di Londra (poi passata al Victoria and Albert Museum) e una ai Musei Vaticani di Roma."}
{"id": "1188983", "revid": "767487", "url": "https://it.wikipedia.org/wiki?curid=1188983", "title": "Allegro squadrone", "text": "Allegro squadrone \u00e8 un film del 1954 diretto da Paolo Moffa.\nTratto dal romanzo di ambiente militare \"L'allegro squadrone\" di Georges Courteline (1886), il film si presenta come una serie di bozzetti caricaturali dei militari di uno squadrone di cavalleria francese alla fine del XIX secolo.\nTrama.\nGli ufficiali superiori impartiscono ordini, spesso ambigui o di difficile esecuzione, i quali vengono trasmessi in ordine gerarchico inverso agli ufficiali inferiori, da questi ai sottufficiali, in particolare al burbero maresciallo Flik, e quindi alla truppa che ne subisce le conseguenze. L'arrivo inaspettato di un folto gruppo di civili richiamati, alla vigilia dell'ispezione da parte di un generale dello Stato maggiore, viene risolto mandando tutto lo squadrone in prigione, con motivazioni evidentemente futili o inventate, per ospitare i richiamati nella camerata ormai libera e dare una parvenza di ordine ed efficienza durante l'ispezione del generale. La disciplina spinta all'eccesso e il conflitto dei poteri genera invece ingiustizia e anarchia.\nProduzione.\nIl film \u00e8 stato girato negli stabilimenti di Cinecitt\u00e0, con pellicola a colori Ferraniacolor."}
{"id": "1188984", "revid": "287204", "url": "https://it.wikipedia.org/wiki?curid=1188984", "title": "Giammaria Ortes", "text": "Scrisse anche di musica, cio\u00e8 cinque drammi per musica e due opere sul teatro musicale.\nBiografia.\nMonaco camaldolese, alla morte di suo padre usc\u00ec dall'ordine, ma rimase prete. Considerato uno dei pi\u00f9 dotati tra gli economisti veneti settecenteschi, \u00e8 stato un precursore nell'analizzare - dal punto di vista della produzione complessiva - alcuni aspetti come popolazione e consumo.\nIl pensiero.\nLa sua impostazione filosofica si fondava su un rigoroso razionalismo. Nel mercantilismo vide far gran confusione fra moneta e ricchezza. In economia fu un sostenitore del libero scambio - pur con alcune restrizioni della propriet\u00e0 che interessavano il clero, anche se appartenevano al passato - ed \u00e8 considerato per questo un anticipatore di Thomas Robert Malthus, ma con qualche contraddizione. Malthus prevedeva l'aumento della popolazione, in trenta anni, in modo esponenziale, quindi molto di pi\u00f9 dell'aumento delle sussistenze."}
{"id": "1188986", "revid": "1005847", "url": "https://it.wikipedia.org/wiki?curid=1188986", "title": "Illingen", "text": ""}
{"id": "1188988", "revid": "36426", "url": "https://it.wikipedia.org/wiki?curid=1188988", "title": "Codex Aureus di Lorsch", "text": ""}
{"id": "1188994", "revid": "1782831", "url": "https://it.wikipedia.org/wiki?curid=1188994", "title": "Coppa Titano 1937", "text": "Nel 1937 si \u00e8 disputata la prima edizione del campionato di calcio sammarinese con il patrocinio dell'Ente Sammarinese per le Attivit\u00e0 Sportive e dell'Unione Sportiva Titania. Questo trofeo estivo verr\u00e0 equiparato alla Coppa Titano a partire dagli anni ottanta quando la Federcalcio sammarinese organizzer\u00e0 i primi campionati riconosciuti dall'UEFA e dalla FIFA.\nAlla manifestazione presero parte quattro squadre:\nIl torneo doveva iniziare domenica 18 aprile, ma la prima partita verr\u00e0 posticipata al 21 aprile. In quella data sul campo di Borgo Maggiore La Serenissima batt\u00e9 La Castellana con il punteggio di 2-0 mentre otto giorno dopo la Libertas sconfisse La Fiorita con il punteggio di 3-1. Nelle settimane successive si disputarono anche tutte le restanti partite del girone all'italiana tranne l'incontro tra La Serenissima e La Fiorita che, secondo quanto si \u00e8 potuto determinare dai giornali dell'epoca, non fu mai giocato.\nLa Libertas si laure\u00f2 dunque campione. La formazione tipo della squadra in maglia granata fu: Foschi (portiere), Ugolini, Bollini (terzini), Gasperoni (centromediano), Righi, G. Tosi (stopper), Cervellieri, Casali, Cangi, A. Tosi, Stacchini (attaccanti).\nIl successo venne festeggiato in grande stile nel Castello di Borgo Maggiore, con una festa in piazza con un carro allegorico per prendersi gioco dei castelli battuti. Anche i giornali dell'epoca esaltarono la vittoria, ad esempio \"Il Popolo Sammarinese\" scrisse nell'edizione del 27 giugno 1937:\nLa premiazione della squadra campione verr\u00e0 celebrata dalle autorit\u00e0 competenti soltanto nel maggio 1938."}
{"id": "1188996", "revid": "1305772", "url": "https://it.wikipedia.org/wiki?curid=1188996", "title": "Ernst Chladni", "text": "Ha dato un grande contributo alla fisica moderna soprattutto per il suo lavoro di ricerca sulle \"lastre vibranti\" e sul calcolo della velocit\u00e0 del suono attraverso differenti gas. Al suo lavoro fa impropriamente riferimento la cimatica, dovuta allo studioso svizzero Hans Jenny.\nA lui nel 1979 \u00e8 stato intitolato l'asteroide 5053 Chladni e un cratere lunare, Chladni.\nLe lastre di Chladni.\nIl pi\u00f9 famoso degli studi di Ernst Chladni fu l'invenzione di un metodo per dimostrare i vari modi di vibrare di una superficie meccanica di forma regolare o irregolare.\nEgli, negli ultimi anni del XVIII secolo, realizz\u00f2 alcuni esperimenti sugli effetti delle vibrazioni impartite a lastre di vetro ricoperte di sabbia finissima.\nQuesta tecnica consiste nel far vibrare le lastre con un arco di violino, la sabbia di cui sono cosparse le lastre si allontana dalle zone di maggiore vibrazione (ventri), raggruppandosi in curiose figure (\"Le figure di Chladni\") in prossimit\u00e0 di punti della lastra che si creano laddove la si tocchi. In questi punti, detti punti nodali, l'ampiezza della vibrazione \u00e8 virtualmente nulla.\nChladni verific\u00f2 che a uguali figure corrispondevano uguali suoni, ma che non accadeva l'effetto contrario.\nChladni osserv\u00f2 inoltre che:\nSi pu\u00f2 quindi enunciare la presente legge: \"Per piastre dello stesso materiale, della stessa forma e che producono le stesse figure di Chladni, le frequenze di vibrazione sono direttamente proporzionali al loro spessore e inversamente proporzionali alle loro superfici\".\nOggi lo stesso effetto si ottiene ponendo un altoparlante sotto la lastra.\nQuesta tecnica \u00e8 attualmente utilizzata per la progettazione e la costruzione di strumenti come il violino, la chitarra, la viola ed il violoncello.\nAltri lavori.\nNel 1794, Chladni pubblic\u00f2 un libro in tedesco dal titolo \"\u00dcber den Ursprung der von Pallas gefundenen und anderer ihr \u00e4hnlicher Eisenmassen und \u00fcber einige damit in Verbindung stehende Naturerscheinungen\" (Sull'origine del ferro di Pallas e di altri similari e su alcuni fenomeni naturali associati) nel quale esponeva la sua teoria dell'origine cosmica delle pietre cadute dal Cielo. Questa teoria, del quale Chladni \u00e8 stato il primo a scrivere, fu molto criticata all'inizio, ma da tempo Chladni \u00e8 considerato uno dei pionieri della ricerca scientifica sui meteoriti e uno dei fondatori della Meteoritica."}
{"id": "1188997", "revid": "22475", "url": "https://it.wikipedia.org/wiki?curid=1188997", "title": "Golden Axe", "text": " \u00e8 un videogioco arcade prodotto dalla SEGA nel 1989, di genere picchiaduro a scorrimento orizzontale, sottogenere \"hack 'n slash\", data la presenza costante di armi bianche nelle mani di protagonisti e nemici. L'ambientazione del gioco \u00e8 tipicamente fantasy e debitrice di storie quali quelle di Conan il barbaro, tra luoghi fantastici, usurpatori, duelli all'ultimo sangue e magie.\nImportante successo per la SEGA, fu uno dei primi picchiaduro a scorrimento con armi fisse e attacchi speciali magici, e uno dei primi picchiaduro arcade a permettere di scegliere tra pi\u00f9 personaggi. Un altro aspetto memorabile fu la possibilit\u00e0 di impadronirsi di cavalcature.\nVenne convertito per numerosi computer e console dell'epoca e tuttora viene spesso riproposto come classico. Particolarmente celebre fu la versione per Sega Mega Drive.\nCon questo titolo ebbe inizio la serie di \"Golden Axe\", comprendente una decina di giochi. Il primo seguito fu \"Golden Axe II\" (1991), solo per Mega Drive, mentre il seguito in sala giochi fu \"\" (1992).\nTrama.\nIl tiranno Death Adder ha rapito il re e la principessa del reame di Yuria, oltre ad aver rubato il simbolo stesso del regno, la Scure d'oro (\"Golden Axe\"), minacciando quindi di uccidere i regnanti e distruggere l'ascia se l'intera popolazione di Yuria non si piegher\u00e0 al suo volere. Tre eroi, in seguito all'uccisione del loro amico e alleato Alex (forse un riferimento ad Alex Kidd, primo tentativo della SEGA di creare una mascotte, allora in via di abbandono) e ad altre malefatte compiute dall'armata di Death Adder, decidono di tentare il tutto per tutto per rovesciare quest'ultimo.\nIl viaggio degli eroi, costituito da varie tappe mostrate su una mappa tra un livello e l'altro, si svolge inizialmente in un'arida campagna, poi in un villaggio costruito sul dorso di una gigantesca tartaruga, poi un villaggio costiero dove li fa sbarcare la tartaruga, poi sul dorso di una gigantesca aquila che li porta in volo e infine nel castello occupato da Death Adder, dove avviene lo scontro finale con lui.\nSe si completa il gioco (almeno in versione arcade) una scenetta mostra personaggi e nemici che prendono vita fuori dal videogioco e corrono via dalla sala giochi verso la citt\u00e0.\nModalit\u00e0 di gioco.\nIl gioco ha visuale 2,5D a scorrimento prevalentemente orizzontale, ma anche talvolta in altre direzioni.\nPer avanzare \u00e8 necessario eliminare tutti i vari scagnozzi di Death Adder che compaiono sullo schermo, tra i quali barbari armati di mazze, amazzoni, scheletri rianimati e guerrieri imponenti. Si attraversano diversi ambienti tipicamente fantasy, suddivisi in cinque livelli con boss finali.\n\u00c8 possibile il multigiocatore simultaneo cooperativo a due.\nLe mosse a disposizione sono:\nPersonaggi selezionabili.\nNella schermata iniziale viene mostrato un enorme scheletro che mostra sulle mani aperte i tre personaggi disponibili, e ciascun giocatore pu\u00f2 selezionare il proprio personaggio su ciascuna mano.\nMagie.\nOgni personaggio pu\u00f2 occasionalmente lanciare una magia, che agisce come una \"smart bomb\" colpendo tutti i nemici. Le magie si ottengono riempiendo, anche parzialmente, una barra di lunghezza differente a seconda del personaggio. Per riempire la barra \u00e8 necessario raccogliere le ampolle blu ottenibili prendendo a calci alcuni gnomi ladri (i quali possono rilasciare anche bonus che reintegrano l'energia persa). Le barre di magia sono divise in segmenti di lunghezza diversa, ciascuno dei quali pu\u00f2 contenere una o pi\u00f9 ampolle. La magia danneggia o uccide tutti i nemici presenti, ma la potenza dell'incantesimo sar\u00e0 proporzionale al numero di segmenti della barra riempiti di ampolle. L'effetto grafico varia in base al personaggio e, a seconda delle versioni del gioco, in base al numero di segmenti.\nEra particolarmente d'effetto, all'epoca, la magia pi\u00f9 potente (lanciata da Tyris Flare con barra piena), un'enorme testa di drago che spazza lo scenario con le fiamme.\nCavalcature.\nUn altro aiuto \u00e8 dato dalle cavalcature, bestie chiamate \"Bizarrian\". Ve ne sono di due tipi: draghi sputafuoco e strane creature bipedi simili a uccelli senza ali, noti come \"zampe di gallina\", apparse in precedenza come nemici in un altro picchiaduro a scorrimento della SEGA, \"Altered Beast\". Per ottenere una cavalcatura \u00e8 necessario disarcionare prima il nemico che la monta e che la usa contro i giocatori. I draghi sono di due razze, ognuna delle quali ha un tipo d'attacco (un soffio infuocato a breve distanza oppure palle di fuoco a lunga gittata); le zampe di gallina attaccano girando su s\u00e9 stesse e colpendo con la coda. I Bizarrian possono anche essere utilizzati per correre e per attaccare in corsa con testate. Le cavalcature non possono essere uccise, ma fuggono dopo un certo numero di disarcionamenti.\n\"The Duel\".\n\"The Duel\" \u00e8 una modalit\u00e0 di gioco aggiuntiva introdotta in alcuni porting del gioco (almeno Mega Drive e MS-DOS). Essa consiste in una serie ininterrotta di scontri tra il giocatore e varie ondate di nemici oppure, nella modalit\u00e0 a due giocatori, in un duello uno contro uno. Nel primo caso gli scontri avvengono tutti in una schermata singola, non c'\u00e8 progressione di livello, \u00e8 disabilitato l'uso della magia e non \u00e8 nemmeno possibile reintegrare l'energia perduta.\nConversioni.\nIl gioco venne convertito per molte differenti piattaforme tra console e computer; in molti casi la SEGA vendette i diritti ad aziende terze per le conversioni.\nLa versione per Mega Drive, realizzata internamente dalla SEGA, fu quella di maggior successo. Rispetto all'originale arcade venne un po' semplificata graficamente, ma in compenso fu arricchita di due livelli aggiuntivi dopo lo scontro con Death Adder. Qui il boss di fine gioco \u00e8 Death Bringer, praticamente una versione ricolorata di Death Adder con magie pi\u00f9 potenti. Vennero aggiunte anche due modalit\u00e0 di gioco alternative: \"Beginner\", pi\u00f9 breve e semplice per principianti, e \"The Duel\", descritta in precedenza.\nLa versione Mega Drive venne anche a sua volta riproposta come gioco arcade, all'interno del cabinato multigioco Mega-Tech, basato sull'hardware del Mega Drive.\nUna conversione piuttosto strana fu invece quella per Sega Master System. Oltre che poco curata esteticamente, \u00e8 solo per giocatore singolo e permette di usare solo il personaggio di Ax Battler, qui inspiegabilmente rinominato Tarik, che in compenso pu\u00f2 scegliere di utilizzare anche le magie degli altri due personaggi del gioco originale.\nLe versioni per i principali home computer europei vennero pubblicate dalla Virgin Mastertronic nel 1990.\nLa versione per Commodore 64 \u00e8 limitata dall'assenza della modalit\u00e0 multigiocatore e dall'impossibilit\u00e0 di affrontare pi\u00f9 di un nemico alla volta. Il multigiocatore \u00e8 invece normalmente presente sugli altri computer a 8 bit, ZX Spectrum e Amstrad CPC. Le versioni a 16 bit per Amiga e Atari ST, praticamente uguali tra loro, sono anche pi\u00f9 curate di quella per Mega Drive, sebbene meno efficaci nel sistema di controllo.\nLa versione per MS-DOS sembra basata su quella Mega Drive in quanto ha anch'essa le modalit\u00e0 \"Beginner\" e \"The Duel\", il boss finale ha i colori di Death Bringer, ma c'\u00e8 solo uno dei due livelli aggiuntivi.\nL'azienda giapponese Telenet produsse la versione per PC Engine dotata di lettore CD-ROM.\nLa Tiger Electronics realizz\u00f2 anche un gioco elettronico LCD basato su \"Golden Axe\".\nIl gioco usc\u00ec per Sega Mega CD solo all'interno della raccolta di quattro giochi \"Sega Classics Arcade Collection\". Questa versione \u00e8 dotata di animazioni migliorate, ma non ha la modalit\u00e0 multigiocatore.\nApparve successivamente nelle raccolte \"Sega Smash Pack\" per Game Boy Advance e Dreamcast.\nMolte sono le riproposizioni come classico per piattaforme pi\u00f9 moderne, sotto forma di emulazioni della versione arcade o di quella Mega Drive.\nUsc\u00ec su diversi servizi, come il PlayStation Store. Le versioni per Xbox 360 e PlayStation 3 sono riproduzioni molto accurate dell'originale arcade e permettono anche il multigiocatore online. La Lavastorm produsse una versione per il non comune Tapwave Zodiac.\nRemake.\nNel 2003 fu realizzato per PlayStation 2 il remake del primo \"Golden Axe\", all'interno della collana \"Sega Ages 2500\" (vol. 5), la quale consiste nel rifacimento di vecchi titoli Sega con una veste grafica tridimensionale, al basso prezzo di 2500 yen in Giappone.\nOltre alla grafica completamente 3D, \u00e8 dotato di livelli pi\u00f9 grandi, di un'introduzione che spiega la nascita della Scure d'Oro (basata su informazioni tratte da \"Golden Axe Warrior\"), e di intermezzi. Tuttavia, secondo \"Retro Gamer\", \u00e8 probabilmente il peggior titolo di tutta la saga di \"Golden Axe\", con grafiche ed effetti mal riusciti su tutti i fronti, e una nota positiva solo sulla colonna sonora orchestrale.\nSviluppo.\n\"Golden Axe\" venne progettato principalmente da Makota Uchida, gi\u00e0 autore di \"Altered Beast\" per la SEGA. Proprio verso la fine dello sviluppo di \"Altered Beast\", la direzione chiese alla squadra di Uchida di realizzare un altro videogioco arcade, per lo stesso hardware (System 16), che avesse un gameplay del genere di \"Double Dragon\". Per l'ambientazione con armi bianche e magie, Uchida pens\u00f2 di seguire invece l'esempio di \"Dragon Quest\", allora una serie di successo sulle console. Prese ispirazione dal fantasy epico occidentale, osservando appositamente video di Conan il barbaro e illustrazioni basate su \"Il Signore degli Anelli\".\nIn quel periodo d'altronde era una pratica frequente per la SEGA giapponese attingere a cinema e mode dell'Occidente per i temi di diversi giochi.\nSecondo Uchida, all'epoca si preferiva realizzare picchiaduro a scorrimento senza armi fisse perch\u00e9, se si voleva rappresentare un personaggio graficamente grande e d'effetto, con l'arma avrebbe una portata di attacco troppo ampia rispetto allo schermo e sarebbe troppo potente. In \"Golden Axe\", pur di avere un gioco basato sulle armi e differenziarsi cos\u00ec da \"Double Dragon\", si prefer\u00ec avere personaggi relativamente piccoli, ma in compenso grafiche grandi vennero utilizzate per boss e magie.\nUn'altra scelta di progetto fu quella di avere solo nemici umani (o simili), senza creature mostruose neppure per quanto riguarda i boss.\nAl gioco arcade lavor\u00f2 una squadra relativamente piccola, composta da Uchida come capo progetto, due programmatori, due artisti e un musicista (T\u014dru Nakabayashi), e si disse che lo sviluppo richiese solo sei mesi.\nIl nome previsto per il gioco era inizialmente \"Battle Axe\" (\"ascia da battaglia\", che \u00e8 pi\u00f9 o meno il significato dei caratteri giapponesi Kanji mostrati dietro il titolo in inglese), ma si dovette scartare per problemi di copyright, poi si decise per \"Broad Axe\". Giunti quasi alla fine dello sviluppo, il presidente della filiale statunitense della SEGA, dopo aver visto l'ascia giallognola del personaggio nano, impose definitivamente il titolo \"Golden Axe\" (\"ascia dorata\"). La trama del gioco e il colore dell'ascia di Death Adder furono cambiati di conseguenza.\nLe conversioni per console SEGA vennero realizzate dall'azienda stessa, quella per Mega Drive in particolare venne approvata dallo stesso Uchida. Le versioni per tutti gli home computer sono sviluppate dall'azienda britannica Probe Software e quella PC Engine dalla giapponese Telenet.\nAccoglienza.\nIl successo dell'arcade originale di \"Golden Axe\" fu enorme.\nIn quel periodo la SEGA volle produrre videogiochi con stile meno infantile, per differenziarsi dalla concorrente Nintendo, e \"Golden Axe\" divenne un titolo di importanza chiave nella storia del successo dell'azienda in Nordamerica.\nIl suo seguito arcade \"\", sempre opera di Makota Uchida, viene spesso considerato l'apice di tutta la serie di \"Golden Axe\", ma il primo gioco rimane comunque quello che fece pi\u00f9 colpo a suo tempo, maggiormente ricordato e tuttora venduto per sistemi moderni.\nLe conversioni per piattaforme domestiche erano naturalmente molto attese e di solito furono apprezzate dalla critica. La pi\u00f9 celebre fu quella per Mega Drive, spesso elogiata per la sua fedelt\u00e0 all'originale. Molto apprezzate anche le versioni per Amiga e Atari ST, che vinsero tra l'altro il titolo di miglior conversione di arcade su sistemi a 16 bit ai premi Golden Joystick Awards 1991.\nAnche la versione per Commodore 64, sebbene priva del multigiocatore, venne accolta con generose valutazioni, in particolare sia da parte della redazione inglese, sia di quella italiana della rivista specializzata \"Zzap!\", le quali assegnarono un voto pari a 96%."}
{"id": "1188998", "revid": "119203987", "url": "https://it.wikipedia.org/wiki?curid=1188998", "title": "Karmann", "text": "La Karmann \u00e8 una carrozzeria tedesca, con sede principale ad Osnabr\u00fcck, fondata nel 1901 e dichiarata insolvente nel 2010.\nLa storia.\nL'attivit\u00e0 della \"Karmann\" inizi\u00f2 nel 1901, quando Wilhelm Karmann acquist\u00f2 una piccola (due edifici e 15 dipendenti) officina di riparazione di carrozze e biciclette e la convert\u00ec alla produzione di carrozze di lusso e carrozzerie per automobili.\nLa prima carrozzeria per automobile venne prodotta, per conto della Durkopp, gi\u00e0 nel 1902.\nLa concentrazione verso l'attivit\u00e0 automobilistica avvenne nel 1920, quando la Karmann ottenne commesse da Opel, Mercedes-Benz, Buick, Chrysler, Chevrolet, Hansa e Citro\u00ebn.\nNel 1934, dopo un viaggio a Detroit, Karmann install\u00f2 nella sua azienda il primo impianto per produrre telai in acciaio. Con l'estendersi, specialmente negli USA, della produzione di massa aveva capito che non sarebbe stato pi\u00f9 possibile utilizzare i tradizionali telai in legno.\nDurante gli anni trenta, inoltre, la Karmann si specializz\u00f2 nella realizzazione di carrozzerie cabriolet e landaulet.\nDurante la seconda guerra mondiale la fabbrica venne completamente distrutta dai bombardamenti, ma gi\u00e0 nel 1949 Wilhelm Karmann aveva completato la ricostruzione ed ottenuto dalla Volkswagen la commessa per produrre il Maggiolino Cabriolet.\nQuando, nel 1952, il vecchio Karmann mor\u00ec le redini dell'azienda furono prese dal figlio Wilhelm Junior, che continu\u00f2 lungo la strada disegnata dal padre.\nOltre alla produzione della celebre Volkswagen Karmann Ghia, nelle versioni coup\u00e9 e cabriolet, venne avviata una proficua collaborazione con la Ford, per conto della quale la Karmann realizzava il telaio monoscocca della Taunus 12M prima serie (1952).\nIl principale committente rimaneva la Volkswagen, ma l'attivit\u00e0, nel corso degli anni sessanta, si estese anche alla Porsche (parti di carrozzeria delle celebri 356 e 911), alla BMW (per conto della quale assemblava le 2000C/CS), alla British Leyland (realizzazione della Triumph TR6) e alla Opel (costruzione della Diplomat Coup\u00e9 V8).\nNegli anni settanta venne affidata alla Karmann anche la produzione delle Volkswagen-Porsche 914 e delle Volkswagen Scirocco (1974) e Golf Cabriolet (1979), mentre negli anni ottanta arrivarono anche la Ford Escort Cabriolet, la Jaguar XJ-S Convertible e la Volkswagen Corrado.\nGli anni novanta furono quelli dell'ideazione della formula Coup\u00e9-Cabriolet per la Mercedes-Benz SLK, assemblata assieme a modelli pi\u00f9 convenzionali come la Renault 19 Spider, la sportiva Ford Escort Cosworth, l'Audi Cabriolet, la Renault M\u00e9gane Cabriolet, la Mercedes CLK Cabriolet e la prima serie della Kia Sportage.\nAll'inizio del XXI secolo la \"Karmann\" risultava composta da 5 divisioni. Oltre a quella storica in Germania (che si occupa dell'assemblaggio di vari modelli, tra cui la pi\u00f9 recente generazione di Audi A4 Cabriolet (la cui produzione \u00e8 stata interrotta il 20 febbraio 2009) e la Volkswagen New Beetle Cabriolet), ci sono:\nNell'aprile del 2009 \u00e8 stata diffusa la notizia che l'azienda si trova in difficolt\u00e0 finanziarie tali da dover dichiarare lo stato di insolvenza per la sede tedesca.\nAlla fine di giugno 2009 la Karmann \u00e8 stata chiusa, a 108 anni dalla fondazione.\nL'ultima vettura uscita dagli stabilimenti, \u00e8 stata una Mercedes-Benz CLK Cabriolet.\nL'azienda tedesca ha ancora stabilimenti in USA, Messico, Portogallo e Brasile e di queste installazioni non si conosce ancora il destino.\nRimane da capire come verranno evase le richieste delle capote di Bentley Continental GTC, BMW Serie 1 Cabrio, Volkswagen New Beetle Cabrio, e Ford Mustang Convertible, ancora in produzione..\nDal 2010, anno dell'insolvenza, gli impianti in Germania e Polonia sono stati acquisiti dalla Valmet.\nProduzione.\nLa Karmann ha prodotto autoveicoli riassunti nei modelli qui di seguito. "}
{"id": "1189000", "revid": "12582", "url": "https://it.wikipedia.org/wiki?curid=1189000", "title": "Fuzzy", "text": ""}
{"id": "1189002", "revid": "1573940", "url": "https://it.wikipedia.org/wiki?curid=1189002", "title": "Palazzo Strozzi del Poeta", "text": "Il Palazzo Strozzi del Poeta, o Giaconi, si trova a Firenze in via Tornabuoni 5.\nStoria.\nNel 1463 Ludovico Strozzi entr\u00f2 in possesso di alcune case dai Monaldi, attigue a palazzo Minerbetti e una ventina di anni dopo se ne aggiunse un'altra. Nel XVI secolo gli edifici preesistenti vennero unificati in un unico palazzo. \nIl palazzo ha questo nome per il fatto di essere appartenuto al letterato fiorentino Giovan Battista Strozzi, nei primi anni del Seicento. Qui egli era solito riunire l'Accademia degli Alterati e nel 1626 incaric\u00f2 l'architetto Gherardo Silvani di progettare la facciata, a compimento dei lavori iniziati circa un secolo prima. \nAlla seconda met\u00e0 del Seicento pass\u00f2 Ciappi, poi dal 1760 a Baldassarre Suarez, al quale seguirono i Giaconi e poi ad altri. Oggi \u00e8 di propriet\u00e0 condominiale.\nArchitettura.\nLa facciata del Silvani \u00e8 un tipico esempio del barocco fiorentino, sobrio e composto, nel solco dell'architettura rinascimentale. \nSi eleva per i canonici due piani, pi\u00f9 un sottotetto con finestre rettangolari. Tutti gli elementi architettonici sono in pietra serena spiccano sull'intonaco chiaro, come da tradizione fiorentina. Al pian terreno si trovano quattro portali timpanati per negozi e un grande portale centrale ad arco, affiancato da due colonne che reggono un balcone soprastante, elemento tipico dell'architettura del Silvani.\nLa cornice marcapiano \u00e8 concepita come un fregio dorico, con triglifi, metope con trofei scolpiti (opera di Cosimo Lotti) e dentelli. Il piano nobile \u00e8 il pi\u00f9 ornato, con due statue con le arme degli Strozzi e dei Ciappi ai lati, opere di Antonio Novelli, le finestre con lesene, balaustre e timpani ad arco, il balcone con balaustra in pietra. Oltre un'altra marcapiano a rilievo si trovano le finestre del secondo piano, leggermente pi\u00f9 semplici di quelle inferiori, prive di balaustra e con timpano triangolare. Esiste un'incisione della facciata di Ferdinando Ruggieri, dove per\u00f2 le finestre dell'ultimo piano sono ovali.\nLo stemma Strozzi campeggia al centro della facciata, tra nastri svolazzanti scolpiti a rilievo."}
{"id": "1189005", "revid": "106456", "url": "https://it.wikipedia.org/wiki?curid=1189005", "title": "Vangeli di Godescalco", "text": ""}
{"id": "1189013", "revid": "1442080", "url": "https://it.wikipedia.org/wiki?curid=1189013", "title": "Il fanatico burlato", "text": "Il fanatico burlato \u00e8 un dramma giocoso in due atti di Domenico Cimarosa su libretto di Francesco Saverio Zini.\nLa prima rappresentazione ebbe luogo al Teatro del Fondo di Napoli durante la primavera del 1787. Fu successivamente revisionato e tradotto in tedesco e messo in scena come \"Der adels\u00fcchtige B\u00fcrger\" a Mannheim nel 1791.\nOpera non di certo tra le pi\u00f9 note del compositore partenopeo, \u00e8 conosciuta soprattutto per la sinfonia che introduce l'opera, una delle migliori ouverture cimarosiane, carica di brio, vivacit\u00e0 e brillantezza. Il resto dell'opera, in alcune parti, specie i recitativi abbastanza lunghi e prolissi, forse impropriamente non \u00e8 ritenuta all'altezza della sinfonia, tranne che per il terzetto \"Che dolce cosa \u00e8 amare\", l'aria \"Qui ne stava io poverina, pastorella innocentina\", l'aria di Don Fabrizio \"Figlia cara benedetta\" e altri brani all'interno della commedia. L'opera \u00e8 un lavoro molto complesso e tipico del grande compositore.\nLa vicenda ruota intorno al protagonista Don Fabrizio, eccentrico Barone del fantomatico territorio del Cocomero, che si fa abbindolare dall'amante della figlia e con una farsa turchesca viene da lui nominato Gran Mammalucco.\nDopo questo lavoro Cimarosa interruppe inspiegabilmente la sua attivit\u00e0 di operista per quasi un anno."}
{"id": "1189017", "revid": "6923", "url": "https://it.wikipedia.org/wiki?curid=1189017", "title": "Osca", "text": ""}
{"id": "1189018", "revid": "24281", "url": "https://it.wikipedia.org/wiki?curid=1189018", "title": "Proto punk", "text": ""}
{"id": "1189022", "revid": "670021", "url": "https://it.wikipedia.org/wiki?curid=1189022", "title": "Movimento Identit\u00e0 Trans", "text": "Il Movimento Identit\u00e0 Trans (MIT, Movimento Identit\u00e0 Transessuale prima del 2017 e Movimento Italiano Transessuale prima del 1999) \u00e8 un'associazione ONLUS che difende e sostiene i diritti delle persone transessuali, travestiti e transgender. \u00c8 la prima associazione transessuale fondata in Italia, nel 1979.\nOrganizzazione.\nMarcella Di Folco \u00e8 stata presidente del MIT dal 1988 fino alla sua scomparsa, nel 2010. A lei si \u00e8 susseguita Porpora Marcasciano, rimasta in carica fino al 2016. L'attuale presidente \u00e8 Nicole De Leo.\nAttivit\u00e0.\nIl consultorio di Bologna del MIT ha in carico alcune centinaia di utenti. Altri sportelli e servizi dell'associazione si trovano a Roma, Ancona, Napoli, Viareggio e Catania. Il MIT \u00e8 membro fondatore dell'ONIG (Osservatorio Nazionale Identit\u00e0 di Genere) e membro del Harry Benjamin Institute."}
{"id": "1189023", "revid": "486946", "url": "https://it.wikipedia.org/wiki?curid=1189023", "title": "Arvegil", "text": ""}
{"id": "1189024", "revid": "287204", "url": "https://it.wikipedia.org/wiki?curid=1189024", "title": "Appendicite cronica", "text": ""}
{"id": "1189030", "revid": "106456", "url": "https://it.wikipedia.org/wiki?curid=1189030", "title": "Vangeli di Ebbone", "text": "I Vangeli di Ebbone sono un codice manoscritto risalente all'816\u2013823 e sono conservati ad \u00c9pernay, presso la Bibliotheque Municipale con il codice MS. 1.\nStoria.\nAll'inizio del IX secolo a Reims l'abate Ebbone, consigliere di Ludovico il Pio, raccolse alcuni artisti nello \"scriptorium\" dell'Abbazia di Hautvillers, che rinnov\u00f2 la miniatura con forme decisamente originali. Con il \"Salterio di Utrecht\" sono una delle testimonianze pi\u00f9 importanti di questo rinnovamento della miniatura carolingia, dove si riscontra un'innovativa vitalit\u00e0 espressiva, con un segno grafico dinamico e virtuoso, come per esempio nelle vivide figurette dei codici di Ebbone (cacciatori, letterati, scalpellini, animali simbolici, piante, ecc.)."}
{"id": "1189031", "revid": "1898155", "url": "https://it.wikipedia.org/wiki?curid=1189031", "title": "Serie A 1972-1973 (pallacanestro maschile)", "text": "Il campionato di Serie A di pallacanestro maschile 1972-1973 \u00e8 stato il cinquantunesimo organizzato in Italia.\nLa massima serie viene allargata a quattordici squadre, che si affrontano in partite di andata e ritorno. Lo scudetto viene assegnato alla prima in classifica solo le ultime due retrocedono in Serie B. Si rende necessario per il terzo anno consecutivo lo spareggio per decidere il campione d'Italia: ancora una volta si incontrano Simmenthal Milano e Ignis Varese, che vince il suo sesto titolo. La squadra lombarda vince inoltre la Coppa Campioni 1972-1973."}
{"id": "1189032", "revid": "46291", "url": "https://it.wikipedia.org/wiki?curid=1189032", "title": "Cathariostachys madagascariensis", "text": "Il bamb\u00f9 gigante (\"Cathariostachys madagascariensis\" S.Dransf., 1998) \u00e8 una pianta della trib\u00f9 delle Bambuseae, endemica del Madagascar, ove \u00e8 conosciuta con il nome comune \"Volohosy\".\nCresce nelle aree di foresta pluviale del Madagascar orientale, ad un'altitudine tra 500 e 1500\u00a0m s.l.m. Il suo areale si estende da Andasibe a nord sino a Ranomafana a sud.\n\u00c8 la principale fonte di nutrimento di tre specie di lemuri: \"Hapalemur aureus\", \"Hapalemur griseus\" e \"Prolemur simus\"."}
{"id": "1189037", "revid": "486946", "url": "https://it.wikipedia.org/wiki?curid=1189037", "title": "Arveleg II", "text": ""}
{"id": "1189038", "revid": "217591", "url": "https://it.wikipedia.org/wiki?curid=1189038", "title": "Luigi Beltrame Quattrocchi", "text": "Biografia.\nLuigi nasce a Catania il 12 gennaio 1880 da Carlo Beltrame e Francesca Vita. Il doppio cognome viene aggiunto quando Luigi viene cresciuto (e poi adottato) dagli zii Stefania e Luigi Quattrocchi, pur mantenendo uno stretto legame con i propri genitori.\nFrequentato il ginnasio ad Ancona, si trasferisce a Roma, dove vive fino alla morte, nella zona dell'Esquilino. Qui si laurea nel 1902 discutendo una tesi in Diritto Penale su \"L'errore di fatto nel Diritto penale\" con relatore Enrico Ferri.\nNonostante l'impegno del lavoro e della famiglia, Luigi si prodiga in un proficuo apostolato e prende parte all'associazionismo cattolico.\nDal 1916 si impegna nello scautismo e coopera con l'Associazione Scautistica Cattolica Italiana (ASCI), divenendo nel 1917 Presidente del riparto Roma V e nel 1918 membro del Commissariato Centrale. Nel 1919 fonda con l'amico Gaetano Pulvirenti un oratorio festivo nella basilica di Santa Pudenziana, poi Reparto Scout Roma XX, diretto da lui stesso fino al 1923. Nel 1921 viene nominato Consigliere generale dell'ASCI fino al 1927.\nCollabora ancora con il Prof. Luigi Gedda nell'Azione Cattolica Maschile e nei Comitati Civici, appoggia come consigliere amministrativo il sorgere dell'Agenzia ORBIS; coadiuva con i deputati Stefano Reggio d'Aci e Giovanni Jacini al Centro Studi Politici; opera nella GIAC, nel Movimento di Rinascita Cristiana e nel Fronte della Famiglia.\nIncontra Maria Corsini, colta e sensibile; il matrimonio unisce i due giovani il 25 novembre 1905, nella Cappella Corsini nella basilica di Santa Maria Maggiore a Roma.\nLa fede del marito si ravviva: vanno a Messa tutte le mattine e la loro giornata \u00e8 contrassegnata da momenti di preghiera in comune, come il Rosario serale.\nLui, amico di Don Sturzo e di De Gasperi, testimonia la sua fede nel laico ambiente di lavoro; lei, scrittrice di libri educativi, \u00e8 crocerossina durante la guerra, inoltre realizza come catechista corsi per fidanzati, una novit\u00e0 per l'epoca.\nInsieme partecipano all'attivit\u00e0 di associazioni come il Movimento di Rinascita Cristiana; collaborano anche all'attivit\u00e0 dell'UNITALSI, come barelliere lui e infermiera lei; diventano inoltre terziari francescani.\nI primi tre figli, Filippo, Stefania, Cesare, abbracciano tutti la vita consacrata: la nascita dell'ultimogenita Enrichetta \u00e8 preceduta da una gravidanza drammatica, dovuta ad una placenta previa totale i medici invitano la madre ad abortire per sfuggire alla morte, ma i coniugi rifiutano con fermezza; il luned\u00ec Santo del 1914 Maria d\u00e0 alla luce la figlia Enrichetta, e i medici constatano stupiti le buone condizioni di entrambe.\nIl 13 agosto 1940 la madre affida i figli alla protezione di Maria presso il santuario della Madonna del Divino Amore: durante la guerra, Filippo, divenuto Don Tarcisio, scampa il 13 agosto del 1942 al siluramento della nave dove \u00e8 imbarcato; il 13 agosto dell'anno successivo Cesare, cappellano militare con il nome di Padre Paolino, sfugge ai colpi di un cecchino mentre raccoglie le spoglie di un soldato caduto; nello stesso giorno Stefania, che ha preso il nome di Madre Cecilia, esce dal monastero delle benedettine di Milano poco prima che questo venga colpito da un bombardamento.\nLuigi muore a Roma il 9 novembre 1951, Maria gli sopravvive per 14 anni, e stempera il dolore rifugiandosi nella scrittura: ricordiamo tra gli altri il libro \"L'ordito e la trama. Radiografia di un matrimonio\"; il 26 agosto 1965 anche Maria muore, poco dopo aver recitato l'Angelus insieme ai figli nella loro casa di Serravalle in provincia di Arezzo.\nCulto.\nLa causa di beatificazione di Luigi e Maria Beltrame Quattrocchi viene aperta il 25 novembre 1994, mentre il 21 ottobre 2001 Giovanni Paolo II innalza la coppia agli onori degli altari. Il 28 ottobre 2001 i corpi dei coniugi vengono trasferiti nella loro cripta presente nel Santuario della Madonna del Divino Amore a Roma. Postulatore della causa \u00e8 il p. Paolino Rossi o.f.m.cap. Vicepostulatore \u00e8 Luca Pasquale.\nIl miracolo che ha consentito la loro beatificazione riguarda Gilberto Grossi, colpito da una malattia invalidante fino dall'et\u00e0 di dieci anni; fra l'incredulit\u00e0 dei medici, nonostante la malattia rimanga in tutta la sua gravit\u00e0, conosce una completa remissione dei sintomi, grazie all'intercessione dei Beati, e pu\u00f2 realizzare il suo sogno: diviene neurochirurgo, si sposa e conduce una vita normale.\nLa beatificazione dei coniugi nella memoria liturgica viene ricordata il 25 novembre, giorno del loro matrimonio, ed \u00e8 viva l'eco delle parole di Giovanni Paolo II: \"Non pu\u00f2 pi\u00f9 essere accettabile che venga negato il giusto riconoscimento alla santit\u00e0 silenziosa e normale di tanti padri e madri\".\nL'epitaffio dei due coniugi recita: \"Sposi e genitori secondo il Vangelo vivendo insieme la grazia del matrimonio ne hanno scalato insieme le vette. Lass\u00f9 cantano insieme l'eterno magnificat mentre qui attendono la resurrezione sotto lo sguardo dolcissimo della Madonna del Divino Amore. Sposati il 25 novembre 1905. Beatificati da Sua Santit\u00e0 Giovanni Paolo II il 21 ottobre 2001\".\nCome detto, i loro figli furono:"}
{"id": "1189039", "revid": "1543377", "url": "https://it.wikipedia.org/wiki?curid=1189039", "title": "Uniramia", "text": "Gli Uniramia sono un clade appartenente al phylum degli Artropodi, contenente quei gruppi di artropodi muniti di appendici strettamente uniramose, ossia non ramificate.\nOltre alle appendici uniramose, gli Uniramia sono accomunati anche da un singolo paio di antenne, mandibole e mascelle. Per il resto il gruppo \u00e8 molto eterogeneo e a pi\u00f9 riprese \u00e8 stato ritenuto polifiletico o privo di valore.\nTassonomia.\nSecondo la classificazione proposta da Sidnie Manton il clade degli Uniramia avrebbe il rango di subphylum, comprendente insetti, centopiedi, millepiedi ed onicofori. La scoperta dei Lobopodi, organismi fossili molto antichi, ha portato tuttavia alla separazione degli onicofori dagli Uniramia e dagli artropodi in generale, portando alla loro classificazione come phylum a s\u00e9 stante assieme proprio ai Lobopodi.\nIn particolare ai primi del XIX secolo gli studiosi preferivano utilizzare il nome \"Atelocerata\" (col rango di infraphylum) come sinonimo di Uniramia, mentre attualmente molti utilizzano il termine Atelocerata come sinonimo di Tracheata o di Uniramia \"sensu srictu\".\nI parenti pi\u00f9 prossimi degli Uniramia sarebbero i Crostacei, coi quali a volte vengono raggruppati nel gruppo dei Mandibulata: i ritrovamenti fossili, supportati in tempi recenti da studi a livello molecolare, sembrerebbero invece indicare che i crostacei e gli esapodi formerebbero un gruppo monofiletico (denominato Pancrustacea) imparentato coi miriapodi."}
{"id": "1189042", "revid": "119360180", "url": "https://it.wikipedia.org/wiki?curid=1189042", "title": "Salterio di Utrecht", "text": "Il Salterio di Utrecht \u00e8 un famoso codice miniato conservato presso l'Universiteitsbibliotheek di Utrecht (Paesi Bassi), con il codice MS Bibl. Rhenotraiectinae I Nr 32.\nStoria.\nIl codice risale al IX secolo e, con i Vangeli di Ebbone, \u00e8 una delle opere pi\u00f9 importanti della miniatura carolingia in un momento di grande rinnovamento. Prodotto a Reims tra l'816 e l'835 fu commissionato dall'abate ed arcivescovo Ebbone, poco prima che venisse deposto. Contiene una serie di illustrazioni a inchiostro, almeno una per ogni salmo. Queste rappresentazioni sono particolarmente interessanti perch\u00e9 non trovano riscontri nella miniatura precedente, caratterizzata dalla statica astrazione di influenza bizantina. Vi si legge un'innovativa vitalit\u00e0 espressiva, con un segno grafico dinamico e virtuoso ed uno stile narrativo efficace e sintetico."}
{"id": "1189043", "revid": "547034", "url": "https://it.wikipedia.org/wiki?curid=1189043", "title": "Mauro Staccioli", "text": "Biografia.\nInfanzia e giovinezza.\nMauro Staccioli nacque a Volterra nel 1937, dove si diploma all'Istituto Statale d'Arte (indirizzo ebanisteria) nel 1954. Furono di questo periodo le sue sperimentazioni in ambito pittorico e di incisione. Le sue prime opere sono di matrice informale, ma si sentono le influenze di Jackson Pollock, Alberto Burri e Lucio Fontana.\n1955-1970: Verso la scultura.\nTra la fine degli anni '50 ed i primi anni '60 insegna a Cagliari e Lodi, per poi approdare nel 1968 a Milano, prima presso il Liceo Scientifico Albert Einstein e poi presso il Liceo Artistico di Brera, del quale diventer\u00e0 direttore a met\u00e0 degli anni settanta. Dalla fine degli anni sessanta si dedica alla scultura, elaborando le sue forme in stretto dialogo con la societ\u00e0 e lo spazio urbano. Il suo percorso di ricerca lo indirizza verso una \u201cscultura-segno\u201d che si pone in stretta correlazione con il luogo per il quale e nel quale \u00e8 realizzata.\n1972-in poi: La scultura urbana.\nFin dai primi anni settanta, pioniere, sceglie l'ambiente urbano e sposta l'asse di intervento dell'artista cercando, con la scultura, di rispondere alle istanze della societ\u00e0 tutta. La sua scelta linguistica si caratterizza per la coerenza, l'essenzialit\u00e0 delle forme e la perfetta adesione agli ambienti per i quali realizza le sue \"sculture-intervento\". Staccioli procede in un modo assolutamente rigoroso, studiando gli ambienti, la storia e le caratteristiche dei luoghi nei quali \u00e8 chiamato a realizzare un'opera. Con il suo lavoro \u201csegna\u201d il luogo, esplicitandone la sua pi\u00f9 intima natura e nello stesso tempo modificando la consueta percezione di coloro che si trovano ad attraversarlo.\nNel 1972, in seguito alla personale alla Galleria Toninelli di Milano, matura l'idea di organizzare una serie di \"sculture-intervento\" nella citt\u00e0 di Volterra. La mostra \"Sculture in citt\u00e0\" segna una svolta, lo sviluppo di un ideale di scultura in stretto dialogo con lo spazio urbano e con il luogo per il quale \u00e8 realizzata. Gli anni successivi lo vedono impegnato a realizzare \"idee costruite\" sia in spazi esterni (la mostra \"Lettura di un ambiente\" tenutasi al Castello di Vigevano nel 1977 ne \u00e8 una tappa fondamentale) sia nelle sale di alcune gallerie milanesi (Studio Sant'Andrea, Studio Marconi, Galleria Bocchi), sculture che riflettono esattamente il clima politico-sociale aspro e violento di quegli anni. Segue la partecipazione, su invito di Enrico Crispolti, alla Biennale di Venezia del 1978 dove realizza un muro di cemento di otto metri che ostruisce la visuale del viale d'accesso al Padiglione Italia.\nNegli anni ottanta partecipa ai lavori nella Fattoria di Celle a Santomato di Pistoia (1982), dove d\u00e0 inizio a un dialogo proficuo tra scultura e ambiente naturale.\nIl confronto con l'architettura e l'ambiente urbano genera invece i grandi archi rovesciati realizzati davanti al Centro per l'arte contemporanea Luigi Pecci di Prato (1988) e nella piazza principale del Parco Olimpico di Seul (Corea del Sud, 1988).\nNegli Stati Uniti present\u00f2 una personale all'Universit\u00e0 di Amherst in Massachusetts (1984) e una prima mostra al La Jolla Museum of Contemporary Art di San Diego. Compie poi una serie di installazioni nel parco della Djerassi Foundation di Woodside in California (1987-1991).\nNegli anni novanta sono l'anello di Arcal\u00eds nel Principato di Andorra (1991) e di Monaco di Baviera (1996), i tondi del Parco della Fara a Bergamo (1992), del Parco della Resistenza a Santa Sofia (1993), di Santo Tirso in Portogallo (1996) e del parco di Villa Glori a Roma (1997), le mezzelune del Parco Su logu de s'iscultura di Tortol\u00ec e le sfere della piana di Ozieri in Sardegna (1995).\nStaccioli svilupp\u00f2 anche uno stretto legame con il Belgio dove realizza un intervento al Parc Tournay Solvay di Bruxelles per la Fondazione Europea per la Scultura (1996) e numerose altre sculture in spazi sia pubblici che privati, tra cui l'ormai celebre \"Equilibrio sospeso\" al Rond Point de l'Europe a Bruxelles (1998).\nTra i lavori pi\u00f9 tardi sono la scultura del Lapiz Building di La Jolla-San Diego (2003), dove una trave di acciaio attraversa la facciata dell'edificio, l'arco di Pesaro (2002), le sculture di Taiwan (2003), di Porto Rico (2004), l'installazione di Brufa (2004) e l'intervento presso il Bodio Center di Milano (2004). Sono stati da poco inaugurati alcuni importanti lavori: l'intervento presso la rotatoria d'ingresso a San Casciano in Val di Pesa nonch\u00e9 la ricostruzione dell'opera situata presso Torre di Luciana (2008), l'arco di Carrazeda de Ansi\u00e3es in Portogallo (2008) e l'opera per il M.A.C.A.M. di Maglione, in provincia di Torino (2008). Recente \u00e8 l'installazione di un anello di 12 metri presso il centro affari Val St Quentin a Voisins-le-Bretonneux (ottobre 2008).\nTra le ultime mostre sono da segnalare le personali alla Fundaci\u00f2 La Caixa Manresa a Manresa e alla Galeria Greca di Barcellona (2002), alla Galleria Fioretto di Padova e al Mus\u00e9e Ianchelevici di La Louvi\u00e8re in Belgio (2003), alla Galleria Il Ponte di Firenze (2004), alla Galleria Fumagalli di Bergamo (2006) e alla Galleria Artiscope di Bruxelles (2007).\nNel 2009 a Volterra si inaugur\u00f2 la mostra \"Mauro Staccioli. Luoghi d'esperienza\" che, oltre a proporre una selezione di disegni, piccole sculture e fotografie presentate in alcuni spazi espositivi della citt\u00e0, ha visto la realizzazione di ben 15 sculture ambientali che, interessando non solo la citt\u00e0 di Volterra ma tutto il suo territorio, sottolineeranno tempi e luoghi di un paesaggio in cui storia, cultura e lavoro umano si intrecciano nell'opera dell'artista. Molte delle opere ambientali installate per l'occasione sono tuttora visibili.\nTransumArte 2010 video sull'opera di Staccioli a Volterra.\nIl 21 marzo 2010, a Motta d'Affermo, fu inaugurata la Piramide \"38\u00ba Parallelo\" (come parte del progetto di arte ambientale \"Fiumara d'Arte\"), grande scultura su un promontorio sul mare, in acciaio Corten, alta ben 30 metri. Ideatore di tale progetto di arte ambientale \u00e8 Antonio Presti, committente della piramide, ed anche dell\"'Art Hotel - Atelier sul mare\", per cui Staccioli stesso ha realizzato una camera.\nSempre nel 2010, Mauro Staccioli install\u00f2 in Localit\u00e0 Bosco a Morterone l'opera \"Tondi\" presso il Museo d'Arte Contemporanea all'aperto di Morterone. Come per i Tondi situati in localit\u00e0 \"Pr\u00e0 de l'ort\", anche in questo caso non si tratta di sculture autonome ed indipendenti che si ergono con una fisicit\u00e0 massiccia e totalizzante nello spazio, quanto piuttosto di corpi, entit\u00e0 plastiche, che vivono di un continuo dialogo con lo spazio naturale circostante.\nNel 2011 a Catanzaro si \u00e8 tenuta la mostra \"Mauro Staccioli. Cerchio Imperfetto. Al Parco archeologico di Scolacium e al MARCA\" per la serie \"Intersezioni\" a cura di Alberto Fiz.\nNel febbraio 2012 si \u00e8 inaugurata la mostra \"Mauro Staccioli. Gli anni di cemento 1968-1982\" contemporaneamente nelle due sedi della Galleria Il Ponte di Firenze e della Galleria Niccoli di Parma.\nStaccioli \u00e8 stato membro associato dell\"'Acad\u00e9mie Royale des sciences, des lettres et des beaux-arts de Belgique\" e Accademico Nazionale dell'Accademia di San Luca.\nNel 2014 \u00e8 stato prodotto il film documentario \"Corso Italia '96\" di Alberto Tempi, testimonianza della storia dell'installazione temporanea dell'artista a San Giovanni Valdarno nell'autunno del 1996 e che tuttora attende la sua collocazione definitiva: il film ha vinto il premio speciale (Marzocco d'Oro) della Giuria al Valdarno Cinema Fedic 2014 come miglior cortometraggio.\nViveva e lavorava fra Volterra e Milano, dove \u00e8 scomparso a gennaio 2018 all'et\u00e0 di 80 anni."}
{"id": "1189044", "revid": "1543377", "url": "https://it.wikipedia.org/wiki?curid=1189044", "title": "Panhard PL 17", "text": "La Panhard PL 17 era un'autovettura di classe media prodotta dal 1960 al 1965 dalla casa automobilistica francese Panhard.\nStoria.\nLa Panhard PL 17 fu presentata il 29 giugno 1959. Il suo compito era quello di sostituire la Dyna Z, oramai non pi\u00f9 freschissima. Uno dei punti deboli delle Panhard del dopoguerra era il prezzo non molto concorrenziale, neo al quale si cerc\u00f2 di rimediare fin dal periodo in cui veniva prodotta la Dyna Z, sostituendo l'alluminio in favore dell'acciaio. Per la PL 17 si decise di non distaccarsi eccessivamente dal modello precedente: in pratica, si prese una Dyna Z e se ne modificarono solo la parte anteriore e la coda. Il risultato fu appunto la PL 17, denominazione che racchiude in s\u00e9 molte curiosit\u00e0: per cominciare, le due lettere \"PL\" stanno per \"Panhard &amp; Levassor\", ossia il nome originale della Casa francese, che divenne semplicemente Panhard a partire dal secondo dopoguerra. Altra curiosit\u00e0 \u00e8 l'origine della cifra \"17\", somma di tre valori che descrivono la vettura: 5 cavalli fiscali (in Francia) pi\u00f9 6 litri (di benzina) per 100\u00a0km pi\u00f9 6 posti, uguale a 17.\nPer dimostrare la validit\u00e0 della meccanica della vettura, Paul Panhard ed il figlio Jean si servirono di due PL 17 per effettuare un giro della Francia.\nLa PL 17 fu disponibile fin dall'inizio come berlina, sia \"normale\", sia \"Grand Standing\" (ossia la versione lussuosa), e come cabriolet. La meccanica era la stessa delle ultime Dyna Z. Fu venduta tramite la rete di concessionarie Citro\u00ebn, secondo un accordo stretto con l'altra Casa francese fin dal 1955.\nInizialmente il successo fu buono e la vettura fu venduta in molti esemplari, ma poco dopo le vendite tornarono a calare sensibilmente. Fu cos\u00ec che nel 1961 la versione Grand Standing ricevette come optional il pacchetto \"Confort\".\nNel 1962 arriv\u00f2 il restyling: i fari anteriori persero le piccole \"palpebre\", mentre il tetto venne leggermente allungato nella zona posteriore, fino a terminare oltre il lunotto. Anche gli interni furono sottoposti a rivisitazioni atte a migliorarne l'abitabilit\u00e0 interna.\nNell'aprile 1963, arriv\u00f2 invece la PL 17 Break, ossia la versione giardinetta. Due mesi dopo fu tolta di produzione la PL 17 Cabriolet. Nel mese di luglio dello stesso anno, venne gi\u00e0 commercializzato il \"model year\" '64, che esternamente si distingue dagli altri essenzialmente per la denominazione. Abolita infatti la sigla \"PL 17\", la nuova gamma fu ribattezzata \"17 B\", che nella versione con motore \"Tigre\", divenne \"17 BT\".\nLe 17 B e BT furono prodotte in versione berlina e Break fino al 1965, anno in cui la Casa, in grave crisi finanziaria, si fuse con la Citro\u00ebn. Fu sostituita dalla 24, ultimo modello della storica casa francese.\nCaratteristiche estetiche.\nSe la Dyna Z poteva far scalpore per le sue linee molto profilate ed aerodinamiche, che a met\u00e0 anni cinquanta erano qualcosa di avveniristico, lo stesso non si pot\u00e9 dire della PL 17, che pur essendo stata presentata come un modello nuovo, in pratica era solo un restyling della Dyna Z stessa. Rispetto a quest'ultima cambiarono infatti il frontale, dotato di fari tondi pi\u00f9 sporgenti in alto ed anche verso l'esterno della sezione frontale, fari impreziositi da una linea cromata che tagliava in due i parafanghi anteriori, formando anche la sede delle frecce anteriori laterali. Durante il restyling del 1962, i fari anteriori perdono le palpebre. La coda era molto pi\u00f9 tormentata che non sulla Dyna Z, a causa dei fari, sovrastati da due spigoli con cornice cromata che sporgevano all'indietro. Il padiglione, lineare fino al 1962, dopo quella data divenne caratterizzato dal tetto sporgente all'indietro, a formare una sorta di palpebra. La parte centrale della fiancata era praticamente identica a quella della Dyna Z.\nMeccanica.\nAnche la meccanica della PL 17 riprese quella della Dyna Z, in particolare quella delle ultimissime Dyna Z, nel periodo compreso tra il maggio ed il luglio 1959. Fu in quel periodo infatti che vennero prodotte sia le Dyna Z normali, sia le Dyna Z con motore \"M5 T\", riservato alle versioni \"Tigre\".\nIn ogni caso, si trattava di un bicilindrico boxer orizzontale da 851 cm\u00b3 di cilindrata. Tale motore erogava 42 CV a 5300 giri/min nel caso della versione normale, mentre nella versione Tigre arrivava ad erogare 50 CV. La velocit\u00e0 massima era di 135\u00a0km/h per la versione normale e di 145\u00a0km/h nella versione Tigre. La trazione era anteriore ed il cambio era manuale a 4 marce, e rispetto alla Dyna Z era migliore, grazie anche al fatto che era completamente sincronizzato.\nL'impianto frenate si avvaleva di tamburi sulle quattro ruote, mentre le sospensioni erano a ruote indipendenti, con avantreno a molle elicoidali e retrotreno a barra di torsione."}
{"id": "1189047", "revid": "486946", "url": "https://it.wikipedia.org/wiki?curid=1189047", "title": "Araval", "text": ""}
{"id": "1189048", "revid": "76963", "url": "https://it.wikipedia.org/wiki?curid=1189048", "title": "Armando Pizzuti", "text": "Biografia.\nNasce ad Isernia e dopo il liceo si trasferisce a Roma dove inizia a studiare recitazione.\nDal 2002 per tre anni frequenta, a Roma, la scuola di recitazione di Beatrice Bracco; inoltre segue un corso di dizione con Giorgia Trasselli.\nNel 2005 debutta al Teatro India di Roma con lo spettacolo \"Proust\", diretto da Giuliano Vasilic\u00f2.\nNel 2006 esordisce sul grande schermo con il film \"Notte prima degli esami\", regia di Fausto Brizzi, in cui \u00e8 il \"secchione\" \"Santilli\", interpretato nuovamente in \"Notte prima degli esami - Oggi\" (2007).\nNello stesso anno appare su Canale 5 nella miniserie tv \"La freccia nera\", diretta da Fabrizio Costa, in cui interpreta il ruolo di \"Bruno\". Inoltre gira \"Goodbye Benevento\", regia di Elvira Grilli, docu-fiction che promuove il Sannio, proiettata in vari eventi e negli Stati Uniti durante il Columbus Day, in cui interpreta il figlio di un emigrante del Sannio che ritorna a visitare con la sua famiglia il paese di origine.\nNel 2006 debutta anche ne \"L'uomo, la bestia e la virt\u00f9\" di Luigi Pirandello, regia di Fabio Grossi, con Leo Gullotta, spettacolo teatrale di grande successo, prodotto dal Teatro Eliseo di Roma, in tourn\u00e9e anche nella stagione 2007-2008.\nProtagonista del lungometraggio dal titolo provvisorio \"Lucantonio, un umile santo\", per la regia di L. Fortino, che racconta la vita di Sant'Umile da Bisignano, frate vissuto nel 1600.\n\u00c8 attualmente impegnato ne la Melevisione programma per bambini in onda su Rai Yoyo nei panni di Martino, lo gnomo Postino."}
{"id": "1189067", "revid": "608583", "url": "https://it.wikipedia.org/wiki?curid=1189067", "title": "Digital Command Control", "text": "Il Digital Command Control (DCC) \u00e8 un protocollo per il controllo di locomotive su percorsi di modelli ferroviari che permette a una o pi\u00f9 locomotive di muoversi indipendentemente sulla stessa sezione di binario.\nCome funziona il DCC.\nIl DCC \u00e8 trasmesso tramite un'onda quadra modulata in frequenza, la quale alimenta tutto quello che \u00e8 presente sui binari e trasmette i dati ai decoder. Questa configurazione risulta portare una tensione alternata sui binari, mentre i sistemi tradizionali analogici usano la corrente continua. Il pacchetto DCC \u00e8 formato da 3 a 6 byte, in base al tipo di comando che la centrale deve inviare al decoder: ogni byte, \u00e8 formato da 8 bit, i quali vengono trasmessi appunto variando il periodo (o frequenza) del segnale a onda quadra presente sui binari: il bit di valore 1 \u00e8 rappresentato con un semiperiodo di 58\u00b5s mentre il bit di valore 0 \u00e8 rappresentato con un semiperiodo di almeno 100\u00b5s.\nOgni locomotiva deve essere equipaggiata con un decoder DCC il quale riceve le informazioni dal binario e a sua volta, pu\u00f2 gestire il motore elettrico e a tutte le luci del modello; in alcuni casi, si possono comandare altre funzioni aggiuntive come sganciatori, generatori di fumo e generatori di suoni. \nMentre il DCC \u00e8 solo uno dei protocolli utilizzabili per il controllo dei treni modello, spesso \u00e8 male interpretato come un termine generico per questi sistemi.\nUn decoder fisso pu\u00f2 essere collegato ai binari in un determinato punto per permettere il controllo di scambi e luci.\nUn considerevole vantaggio del DCC rispetto ai tradizionali sistemi in corrente continua \u00e8 la semplificazione dei cablaggi richiesta per operare pi\u00f9 di una locomotiva contemporaneamente su di un plastico.\nDCC e locomotive analogiche.\nUna centrale DCC pu\u00f2 normalmente alimentare una locomotiva in corrente continua su una sezione di binario da sola o insieme a locomotive DCC per mezzo del metodo chiamato allungamento dello zero \"streched zero\". In questa modalit\u00e0 i bit con valore 0 sul binario possono essere allungati notevolmente per creare un effetto dove la corrente appare al mezzo analogico fluire in un'unica direzione. Questo sistema \u00e8 comunque un ibrido, in quanto \u00e8 presente una parte di corrente alternata che fluisce continuamente nei motori, quindi a lungo andare pu\u00f2 surriscaldarli e in alcuni casi, in particolare motori elettrici \"coreless\" possono essere danneggiati.\nIlluminazione interna delle carrozze.\nOltre a pilotare locomotori, con il protocollo digitale \u00e8 possibile comandare delle strisce luminose presenti all'interno delle carrozze. \nProtocolli DCC.\nIl protocollo DCC \u00e8 soggetto a due standard pubblicati dalla NMRA: S-9.1 specifica lo standard elettrico, mentre il S-9.2 specifica il protocollo di comunicazione standard. Gli standard e le raccomandazioni sono disponibili qui.\nIl DCC comparato con altri sistemi.\nCi sono molti sistemi di controllo digitale in competizione, i pi\u00f9 noti sono lo standard europeo Selectrix, e lo standard proprietario M\u00e4rklin-Motorola che \u00e8 utilizzato esclusivamente dai modelli prodotti da M\u00e4rklin. Il DCC rimane comunque lo standard pi\u00f9 diffuso. Una delle ragioni \u00e8 che il DCC \u00e8 adottato sia in Nord America che in Europa. Il DCC \u00e8 stato sviluppato originariamente da una compagnia tedesca, la Lenz, che decise di farlo diventare uno standard aperto. Come risultato il DCC fu adottato come standard dalla NMRA e anche dalla MOROP"}
{"id": "1189069", "revid": "156341", "url": "https://it.wikipedia.org/wiki?curid=1189069", "title": "Serie A 1972-1973 (pallacanestro femminile)", "text": "Il campionato di Serie A di pallacanestro femminile 1972-1973 \u00e8 stato il quarantaduesimo organizzato in Italia.\nLa Standa Milano vince il suo primo titolo dopo tanti anni al vertice; in classifica seguono Geas Sesto San Giovanni e Tre Bi Bologna, mentre retrocedono Brescia e Trieste.\nLa miglior marcatrice \u00e8 Fiorella Alderighi con 416 punti in 22 presenze.\nFormula.\nLe dodici societ\u00e0 della massima serie si affrontano in partite di andata e ritorno; la prima classificata vince lo scudetto e le ultime due retrocedono in Serie B.\nStagione regolare.\nClassifica.\nLegenda:\nRegolamento:"}
{"id": "1189072", "revid": "580197", "url": "https://it.wikipedia.org/wiki?curid=1189072", "title": "Football Club Molenbeek Brussels Strombeek", "text": "Il Football Club Molenbeek Brussels Strombeek, meglio noto come FC Brussels e avente RWDM Brussels Football Club come ultima denominazione, fu una societ\u00e0 calcistica belga con sede nel comune di Molenbeek-Saint-Jean, nell'area metropolitana di Bruxelles. Fondato nel 1932 come FC Strombeek, il club \u00e8 stato sciolto nel 2014. Nella sua storia ha partecipato per quattro stagioni alla massima divisione del campionato belga.\nStoria.\nIl club venne fondato il 30 novembre 1932 come Football Club Strombeek, affiliandosi alla federazione calcistica belga il 23 marzo 1933, ricevendo la matricola numero 1936. Il club, che ottenne il suffisso \"Koninklijke\" nel 1957, concesso ai club con almeno 25 anni di storia, partecip\u00f2 alle serie provinciali del Brabante per quasi cinquant'anni. Nel 1984 ottenne per la prima volta la promozione nella Division 4, quarto livello del campionato belga. Nel 1995 arriv\u00f2 la promozione in terza serie, mentre nel 2000 il club raggiunse la seconda serie nazionale.\nDopo aver collezionato un decimo e due noni posti in campionato, nel 2003 arriv\u00f2 il cambio di denominazione in Football Club Molenbeek Brussels Strombeek, facendo seguito all'arrivo di Johan Vermeersch alla presidenza del club. Vermeersch era stato anche presidente del RWD Molenbeek, che era stato sciolto nel 2002 e gi\u00e0 in occasione della stagione 2002-2003 il club aveva spostato il proprio campo da gioco allo stadio Edmond Machtens, nel quale giocava fino alla stagione precedente proprio il RWD Molenbeek.\nIl rinnovato club vinse il campionato di Division 2 nella stagione 2003-2004 sotto la guida di Harm van Veldhoven, venendo cos\u00ec promosso per la prima volta nella massima serie del campionato belga. La prima stagione in Division 1 vide l'FC Brussels mantenere la categoria non senza difficolt\u00e0: la squadra, guidata da Emilio Ferrera, fu autrice di una cattiva partenza, tanto che Ferrera venne sostituito da Robert Waseige, gi\u00e0 selezionatore della nazionale del Belgio. Waseige port\u00f2 la squadra alla salvezza, ma rassegn\u00f2 le dimissioni a campionato concluso. Pertanto, il presidente Vermeersch assunse il francese Albert Cartier. Nella stagione 2005-2006 l'FC Brussels fin\u00ec al decimo posto, mentre nella stagione 2006-2007 concluse con un tredicesimo posto. Nella stagione 2007-2008, causa problemi economici, la societ\u00e0 non riusc\u00ec ad allestire una rosa competitiva e chiuse all'ultimo posto con la conseguente retrocessione. Nelle stagioni dal 2008 al 2014 la societ\u00e0 milit\u00f2 nella Division 2 con piazzamenti al centro classifica.\nNell'estate 2013 il club cambi\u00f2 denominazione in RWDM Brussels Football Club. Alla fine della stagione 2013-2014, dopo un dodicesimo posto in campionato, il club non ottenne dalla federazione belga la licenza per la partecipazione al campionato di Division 2 per la stagione successive, venendo cos\u00ec retrocesso in Division 3. Nel mese di giugno 2014 il consiglio di amministrazione si dimise in blocco e il club cess\u00f2 le attivit\u00e0 e venne messo in liquidazione a causa di problemi finanziari."}
{"id": "1189073", "revid": "1543377", "url": "https://it.wikipedia.org/wiki?curid=1189073", "title": "Jing\u016b", "text": "Suo padre \u00e8 Okinaganosukunenomiko (\u606f\u9577\u5e2f\u6bd4\u58f2\u547d) e sua madre \u00e8 Kazurakinotakanukahime (\u845b\u57ce\u9ad8\u9859\u5a9b), discendente di Amenohiboko (\u5929\u65e5\u69cd), il leggendario principe di Corea. Consorte dell'imperatore Ch\u016bai, \u00e8 anche stata Reggente dal momento della morte del marito nel 201 fino a quando suo figlio \u014cjin \u00e8 salito al trono nel 269. Fino al Periodo Meiji, Jing\u016b era considerata il 15\u00ba Imperatore del Giappone, secondo l'ordine tradizionale di successione (da qui il suo titolo alternativo \"Jing\u016b tenn\u014d\" \u795e\u529f\u5929\u7687); ma una nuova valutazione dei documenti storici esistenti ha portato alla rimozione del suo nome da quell'elenco; e suo figlio, l'imperatore \u014cjin, \u00e8 oggi considerato il 15\u00b0 sovrano.\nNarrazione leggendaria.\nNessuna data certa pu\u00f2 essere assegnata alla vita o al regno di questa figura storica. Jing\u016b \u00e8 considerata dagli storici come una figura \"leggendaria\" perch\u00e9 non c'\u00e8 materiale sufficiente per ulteriori verifiche e studi. Il nome di Jing\u016b prima della sua adesione al Trono del crisantemo si dice che fosse Okinagatarashi-hime (\u606f\u9577\u5e2f\u6bd4\u58f2).\nKitabatake Chikafusa (1293-1354) e Arai Hakuseki (1657-1725) affermarono che in realt\u00e0 era Himiko, la regina sciamana di Yamataikoku del terzo secolo, e, essendo Himiko una figura storica, doveva essere inclusa come membro della famiglia imperiale dagli autori del \"Nihongi\". Tra gli studiosi moderni, Nait\u014d Torajir\u014d ipotizza che sia Yamatohime-no-mikoto, mentre Higo Kazuo propone che sia Yamato-tohimomoso-hime.\nAnche se l'ultimo luogo di riposo di questa leggendaria reggente/sovrana rimane sconosciuto, la tomba ufficiale designata di Jing\u016b pu\u00f2 essere visitata oggi a Misasagi-ch\u014d a Nara. Questa tomba imperiale di tipo \"kofun\" \u00e8 caratterizzata da un'isola a forma di buco di chiave situata all'interno di un ampio fossato pieno d'acqua. La Casa Imperiale ha designato un mausoleo ufficiale a Saki no Tatanami no ike no ike no no \"Misasagi\", Nara, in quella che era in precedenza la provincia di Yamato.\nA parte la leggendaria Jing\u016b, ci sono state otto imperatrici regnanti e i loro successori sono stati scelti pi\u00f9 spesso tra i maschi della linea di sangue imperiale paterna, motivo per cui alcuni studiosi conservatori sostengono che i regni delle donne erano temporanei e che la tradizione di successione solo maschile deve essere mantenuta nel XXI secolo. Unica eccezione a questo argomento \u00e8 l'imperatrice Genmei, seguita sul trono da sua figlia Gensh\u014d.\nNel 1881 divenne la prima donna a essere rappresentata su una banconota giapponese; tuttavia, non essendo note immagini reali di questa figura leggendaria, la rappresentazione di Jing\u016b, realizzata artisticamente da Edoardo Chiossone, \u00e8 del tutto congetturale. In realt\u00e0, Chiossione ha utilizzato come modello una dipendente femminile dell'Ufficio Stampa del Governo. Questa immagine \u00e8 stata utilizzata anche per i francobolli 1908/14, di fatto i primi francobolli del Giappone a mostrare una donna. Un disegno rivisto da Yoshida Toyo \u00e8 stato utilizzato per i francobolli Jingu 1924/37. L'uso del disegno di Jingu \u00e8 terminato con una nuova serie di francobolli nel 1939.\nControversie.\nSecondo il Nihongi, condusse un esercito all'invasione di una terra promessa, che si ipotizza essere la Corea, ritornando vittoriosa in Giappone dopo tre anni. Tuttavia, in Corea non sono state trovate ulteriori prove del suo dominio, il che suggerisce che si tratti di un resoconto fittizio o di un resoconto impreciso e ingannevole di eventi avvenuti oltre 400 anni prima della composizione del \"Nihongi\". Ma la leggenda dell'invasione della penisola coreana da parte di Jing\u016b appare anche nelle antiche cronache giapponesi \"Kojiki\" scritte nel 680. Inoltre, il \"Nihongi\" afferma che il padre dell'imperatrice Jing\u016b \u00e8 il nipote dell'imperatore Kaika e sua madre \u00e8 del clan Katsuragi.\nSecondo la leggende suo figlio \u014cjin era stato concepito ma non ancora nato alla morte di Ch\u016bai e nacque tre anni dopo la morte del padre, al ritorno dall'invasione. Quindi o un periodo di meno di nove mesi contiene questi \"anni\" (alcune stagioni), cio\u00e8 tre raccolti, o la paternit\u00e0 \u00e8 semplicemente mitica e simbolica, piuttosto che reale.\nLa leggenda dell'invasione della penisola coreana \u00e8 basata sull'interpretazione tradizionale giapponese della stele di Gwanggaeto, ritrovata in Manciuria, che afferma il dominio Goguryeo sulla Manciuria e sulla Corea settentrionale. Un esame accurato rivela che questa interpretazione tradizionale era basata su congetture, poich\u00e9 molte lettere critiche mancano e il contesto \u00e8 pi\u00f9 correlato con gli immediati vicini meridionali di Goguryeo, Silla e Baekje. Alcuni sostengono che i caratteri sono stati modificati e che la presenza giapponese \u00e8 stata aggiunta sulla stele di Gwanggaeto. Oggi, gli studiosi giapponesi e alcuni studiosi cinesi discreditano la teoria della stele intenzionalmente danneggiata sulla base dello studio della stele stessa. Gli interventi militari giapponesi, sconfitti da Gwanggaeto, occupano met\u00e0 della stele. L'interpretazione della stele \u00e8 ancora dibattuta perch\u00e9, volutamente o meno, la stele \u00e8 stata danneggiata e i pezzi mancanti ne rendono impossibile la traduzione. Secondo il libro \"From Paekchae Korea to the Origin of Yamato Japan\" i giapponesi hanno interpretato erroneamente la stele di Gwanggaeto. La Stele era un tributo ad un re coreano, ma a causa della mancanza di una corretta punteggiatura, la scrittura pu\u00f2 essere tradotta in 4 modi diversi; la stessa Stele pu\u00f2 essere interpretata come se la Corea avesse attraversato lo stretto e forzato il Giappone a sottomettersi, a seconda di dove la frase \u00e8 punteggiata.\nIl \"Libro dei Song\" della dinastia Liu Song, scritto dallo storico cinese Shen Yue (441-513), annota la presenza giapponese nella penisola coreana. Tuttavia, la dinastia Liu Song, in quanto antica dinastia cinese meridionale, aveva pochi contatti con il nord-est asiatico e la maggior parte degli storici in Corea, Giappone e altrove ritiene che questa dinastia abbia trattato Baekje, Samhan e Regno Yamatai come una sola cosa. \u00c8 improbabile che questo errore sia stato commesso relativamente alla dinastia Sui e al Goguryeo perch\u00e9 all'epoca erano grandi potenze. Il \"Libro dei Sui\" dice che il Giappone ha fornito supporto militare a Baekje e Silla.\nSecondo il \"Samguk sagi\" (\"Cronache dei tre regni\"), scritto nel 1145, il re Asin di Baekje invi\u00f2 suo figlio, il principe Jeonji come ostaggio nel 397. E il re Silseong di Silla invi\u00f2 suo figlio nel 402; entrambi erano tentativi di ottenere aiuti militari da Yamato affinch\u00e9 le due nazioni potessero continuare le campagne che avevano iniziato prima delle richieste. A complicare ulteriormente il rapporto tra il sovrano giapponese e la Corea \u00e8 che, secondo il \"Nihongi\", il principe coreano Amenohiboko venne in Giappone e divenne il nonno di Tajimamori, che serv\u00ec l'imperatore Suinin. Se i coreani hanno inviato ostaggi o parenti in Corea \u00e8 dibattuto"}
{"id": "1189081", "revid": "77358", "url": "https://it.wikipedia.org/wiki?curid=1189081", "title": "Ordine cluniacense", "text": ""}
{"id": "1189085", "revid": "1718925", "url": "https://it.wikipedia.org/wiki?curid=1189085", "title": "Macelleria messicana", "text": "Macelleria messicana \u00e8 un'espressione della lingua italiana che indica un episodio di violenza smisurata e ingiustificabile, solitamente perpetrato in un teatro di guerra.\nRivoluzione messicana.\n. Non \u00e8 un caso che i medesimi fatti storici abbiano ispirato anche il modo di dire americano \"Mexican standoff\", anch'esso riferito a una situazione limite tipica della guerriglia senza quartiere.\nFerruccio Parri e Piazzale Loreto.\nL'espressione era probabilmente pi\u00f9 popolare e immediatamente comprensibile nell'aprile del 1945, quando venne adoperata dal capo partigiano Ferruccio Parri, allora presidente del Consiglio del Comitato di Liberazione Nazionale.\nParri la utilizz\u00f2 per esprimere la sua ripugnanza di fronte ai macabri fatti di Piazzale Loreto, dove il 29 aprile i cadaveri di Benito Mussolini, Claretta Petacci e altri gerarchi fascisti erano stati appesi per i piedi alla tettoia di una pompa di benzina (vedi articolo), nello stesso luogo, peraltro, in cui otto mesi prima erano stati barbaramente trucidati ed esposti 15 partigiani. Sulle salme, secondo varie testimonianze, una folla infieriva con sassate e colpi d'arma di fuoco.\nMichelangelo Fournier e il G8 di Genova 2001.\nCaduta praticamente in disuso nel secondo dopoguerra, l'espressione torn\u00f2 alla ribalta in seguito ai fatti del G8 di Genova, in particolare con riferimento all'assalto alla scuola Diaz. Il 12 giugno 2007 Michelangelo Fournier, all'epoca vice questore aggiunto del primo Reparto Mobile di Roma, rilasci\u00f2 le seguenti dichiarazioni agli inquirenti:\nBench\u00e9 le dichiarazioni di Fournier siano considerate molto diverse dalle prime fornite agli inquirenti (lo stesso Fournier ammette di non aver parlato fino a quel momento 'per spirito di appartenenza'), secondo il suo diretto superiore questore Vincenzo Canterini, Fournier avrebbe usato per la prima volta questa espressione 'dieci giorni dopo quella notte', davanti al Procuratore di Genova, al quale si era presentato spontaneamente per riferire quel che aveva visto, accompagnato dallo stesso Canterini. L'espressione sarebbe comunque diventata di dominio pubblico soltanto sei anni dopo."}
{"id": "1189087", "revid": "697352", "url": "https://it.wikipedia.org/wiki?curid=1189087", "title": "Battaglia di Cartagine", "text": ""}
{"id": "1189089", "revid": "1765749", "url": "https://it.wikipedia.org/wiki?curid=1189089", "title": "Edificio Reforma 222 Torre 1", "text": "Il Reforma 222 Centro Financiero \u00e8 un grattacielo situato in Avenida Paseo de la Reforma, 222, a Citt\u00e0 del Messico. \u00c8 stato progettato dall'architetto Teodoro Gonz\u00e1lez de Le\u00f3n.\nCaratteristiche.\nIl grattacielo ha 31 piani per 125 metri di altezza ed \u00e8 utilizzato sia per uffici che per scopi commerciali.\nLa sua costruzione \u00e8 iniziata nel 2004 e si \u00e8 conclusa alla fine del 2007.\nIl grattacielo possiede anche 4 piani sotterranei.\nLa superficie totale del grattacielo \u00e8 di 41.000 m\u00b2.\nA causa dell'alto rischio sismico dell'area, \u00e8 dotato di 23 ammortizzatori sismici e 45 piloni che penetreranno il terreno paludoso sul quale sorge l'edificio per 60 metri.\nI materiali utilizzati per la costruzione del grattacielo sono: calcestruzzo armato, vetro ed acciaio.\nIl grattacielo \u00e8 situato a lato del grattacielo Reforma 222 Centro Financiero, anch'esso completato nel 2007."}
{"id": "1189091", "revid": "287204", "url": "https://it.wikipedia.org/wiki?curid=1189091", "title": "Nintoku", "text": "Non si pu\u00f2 assegnare una data certa al suo regno, ma si pensa che abbia governato nella prima parte del V secolo.\nSecondo il \"Nihonshoki\", fu il quarto figlio dell'imperatore \u014cjin e il padre degli imperatori Rich\u016b, Hanzei e Ingy\u014d. Sempre secondo il \"Nihonshoki\" govern\u00f2 dal 313 fino al 399 ma gli studiosi moderni suggeriscono che queste date sono probabilmente poco accurate.\nIl Daisen-Kofun (la pi\u00f9 grande tomba del mondo), a Sakai \u00e8 considerata essere la sua tomba"}
{"id": "1189097", "revid": "599013", "url": "https://it.wikipedia.org/wiki?curid=1189097", "title": "Aristide Cavallini", "text": "Professionista dal 1927 al 1932.\nCarriera.\nSi distinse soprattutto nelle corse a tappe. Da dilettante, vinse la Coppa Caldirola nel 1925. Concluse per quattro volte il Giro d'Italia nelle prime dieci posizioni: decimo nel 1927, sesto nel 1928, ottavo nel 1930 e quarto nel 1931. Vinse anche per quattro volte la classifica isolati."}
{"id": "1189100", "revid": "253269", "url": "https://it.wikipedia.org/wiki?curid=1189100", "title": "Geoff Murphy", "text": "Biografia.\nDopo i primi lungometraggi, nel 1983 gira \"Il massacro dei Maori\", presentato fuori concorso al Festival di Cannes. Vi si narra la storia di Te Wheke, una guida m\u0101ori che si ribella alle truppe coloniali quando scopre che cosa esse hanno fatto al suo villaggio nat\u00eco.\nLa consacrazione arriva con \"La terra silenziosa\" (1985), cult visionario ambientato in uno scenario apocalittico (miglior regia al FantaFestival 1986). Il film si trasforma in un biglietto per Hollywood, dove prima si cimenta nella \"spy story\" \"Complotto al Cremlino\" (1989) con Tom Skerritt ed Helen Mirren e poi gira \"Young Guns II - La leggenda di Billy the Kid\" (1990), seguito del fortunato \"Young Guns - Giovani pistole\" (1988).\nSi specializza cos\u00ec nel genere d'azione: gira, tra gli altri, il costoso \"Freejack\" (1992) con Mick Jagger, \"Trappola sulle montagne rocciose\" (1995), \"Non guardare indietro\" (1996) e \"\" (1999). Nel 2000 ritorna in patria ad affiancare il giovane connazionale Peter Jackson come direttore della seconda unit\u00e0 della trilogia de\n\"Il Signore degli Anelli\".\nNel 2004 realizza \"Spooked\", girato in Nuova Zelanda.\nAssieme all'amico e attore neozelandese Bruno Lawrence \u00e8 fondatore della compagnia itinerante artistico musicale Blerta.\nMuore il 3 dicembre 2018 all'et\u00e0 di 80 anni."}
{"id": "1189101", "revid": "88740", "url": "https://it.wikipedia.org/wiki?curid=1189101", "title": "Buffalora", "text": "Buffal\u00f2ra (\"Bofal\u00f2ra\" in lingua lombarda, pronunciato localmente ) \u00e8 un quartiere all'estrema periferia di Brescia e conta circa 2500 abitanti. \nGeografia fisica.\nIl quartiere, pianeggiante, \u00e8 circondato dalla campagna confinante con il quartiere bresciano di Sant'Eufemia della Fonte. Si trova a sud/ovest di Rezzato, da cui dista circa 2 km, a nord/ovest di Castenedolo, il quale \u00e8 posto a circa 3 km di distanza, e a nord-est di Borgosatollo. Dista inoltre circa 6 km dal centro ed \u00e8 la localit\u00e0 pi\u00f9 estrema di Brescia est.\nParte del quartiere, denominato Bettole di Buffalora o pi\u00f9 semplicemente Bettole, si trova diviso tra i territori del comune di Brescia e di Castenedolo. Della localit\u00e0 appartengono alcune cascine come la Fuserino, la Fenarola, la Pezzora, la Preferita e San Benedetto.\nIl territorio \u00e8 attraversato dalla seriola Vescovada che deriva dal Naviglio Grande Bresciano.\nSingolare la costituzione del terreno che indica in epoche geologiche l'esistenza del mare, giacch\u00e9 gi\u00e0 a 7 metri di profondit\u00e0 si trovano strati di sabbia, di ghiaia, anche di formazione corallina.\nStoria.\nIl toponimo compare gi\u00e0 nel 1273 e sembra derivi dal dialettale \"b\u00f2fa\" (dal verbo \"bof\u00e0\"), cio\u00e8 \"soffia\" e \"ora\", contrazione del latino \"aura\" (\"aria\" o \"vento\"), cio\u00e8 luogo in \"aperta campagna\" e perci\u00f2 spesso battuto dal vento. Secondo una leggenda, tale toponimo sarebbe collegato a una brezza che in passato soffiava alla stessa ora di ogni giorno.\nSu un'antica carta geografica, esposta nella \"Galleria delle Carte Geografiche\" presso i Musei Vaticani, Buffalora compare gi\u00e0, vista la presenza, all'epoca, di un monastero di frati benedettini (attuale via San Benedetto).\nBettole-Buffalora \u00e8 parte del Comune di Brescia dal 31 dicembre 1928. Prima era parte di Sant'Eufemia e Caionvico, a loro volta resi autonomi il 1\u00ba maggio 1816, secondo l'ordinamento napoleonico allora vigente. Alla fine del 1928 la popolazione di Bettole-Buffalora sommava a circa 1200 anime; molte per quel tempo, ma che certamente non costituivano pi\u00f9 di 200 famiglie. \n&lt;br&gt;Bettole-Buffalora divenne quartiere di Brescia, in senso amministrativo, dal 24 marzo 1974, in occasione della elezione del primo consiglio di quartiere, ai sensi di una delibera del Comune. Tale situazione dur\u00f2 fino al 1978, quando il consiglio comunale nomin\u00f2 i consigli di circoscrizione.\nMonumenti e luoghi d'interesse.\nEx chiesa di Santa Maria.\nL'antica chiesa parrocchiale dedicata a Santa Maria risalente al XVI secolo, era annessa al monastero di frati benedettini. Fu consacrata il 5 giugno del 1573. Questa chiesa ebbe una sua fabbriceria e quasi sempre un cappellano con beni e legati propri. Facevano corona ad essa oratori privati quali: quelli del Redentori in localit\u00e0 Santi, di S. Rosa in localit\u00e0 Fenarola, dei Santi Martino e Francesco dei signori Facchi-Guaineri, di San Gaetano in localit\u00e0 Fusera, del Crocifisso zona cimitero e San Michele dei signori Borra (alcuni di questi oratori nel corso dei secoli hanno cambiato titolo).\nNel 1845, alla chiesa di Santa Maria fu affiancata, per iniziativa della Fabbriceria e per legato di Lorenzo e Caterina Seccamani, anche di una scuola par i ragazzi poveri della zona, dotata nel 1846 di un edificio apposito, e si presume che da quell'anno abbia avuto inizio il servizio scolastico a Buffalora, anche se limitato ai maschi. Infatti questo trova conferma il 2 dicembre 1853 nella relazione scritta del vice parroco di Caionvico don Bortolo Gagliardi in occasione della visita pastorale del vescovo di Brescia Mons. Girolamo Verzeri, effettuata sia a Caionvico che a Buffalora.\nDopo anni di abbandono e adibita anche per un po' di anni come ditta di manutenzione pese industriali, \u00e8 stata restaurata alla fine del XX secolo e trasformata in una sala conferenze, denominata \"Sala Don Andrea Recaldini\", nella quale vengono anche ospitate mostre o concerti di vario genere.\nChiesa parrocchiale.\nNegli anni cinquanta del XX secolo, su impulso del parroco don Andrea Recaldini, fu costruita la nuova chiesa parrocchiale, al posto della precedente del XIV secolo. La nuova chiesa fu consacrata l'8 settembre 1957.\nSociet\u00e0.\nReligione.\nDal punto di vista della religione cattolica, Buffalora \u00e8 sottoposta alla parrocchia della Nativit\u00e0 di Maria. L'istituto ecclesiale \u00e8 nato come rettoria nel 1900 dallo smembramento di parte del territorio delle parrocchie di Caionvico, di Sant'Eufemia, di Rezzato e di Castenedolo, a cui in precedenza erano sottoposte la localit\u00e0 e le cascine dei dintorni. Nel 1916 l'istituto fu elevato a parrocchia.\nCultura.\nIl romanzo di Tiziano Sclavi (creatore del noto personaggio a fumetti Dylan Dog) \"Dellamorte Dellamore\", da cui poi \u00e8 stato tratto l'omonimo film di Michele Soavi (1994, con Rupert Everett, Anna Falchi e Fran\u00e7ois Hadji-Lazaro), \u00e8 ambientato in una localit\u00e0 di fantasia, un comune del nord Italia chiamato Buffalora, che non ha nulla a che fare con la Buffalora realmente esistente. Ispirato sempre allo stesso romanzo, ed ambientato sempre in Buffalora, esiste poi anche un albo speciale di Dylan Dog, il numero 3, intitolato \"Orrore nero\" ed edito nel 1989. A Buffalora \u00e8 ambientato anche un altro romanzo di Tiziano Sclavi, \"Apocalisse\", e l'autore, che all'epoca non conosceva la cittadina realmente esistente, credeva che il nome fosse di sua invenzione. Nel romanzo \"Dellamorte Dellamore\" \u00e8 anche esplicitato che il nome significa \"L'ora buffa\", a indicare una festa in cui i cittadini dell'immaginario paesino andavano in giro mascherati.\nInfrastrutture e trasporti.\nLa localit\u00e0 \u00e8 servita dallo svincolo di Via Serenissima della tangenziale sud di Brescia. La zona Bettole \u00e8 inoltre attraversata dalla ex strada statale 236 Goitese lungo la quale, nel 1884, fu inaugurata una stazione lungo la tranvia Brescia-Mantova-Ostiglia, relazione esercita a vapore che venne soppressa nel 1933. La tratta fino Brescia-Carpenedolo rimase tuttavia in esercizio quale tranvia elettrica suburbana, a cura della Provincia, fino al 1952.\nIl 2 marzo 2013 \u00e8 stata inaugurata ed aperta all'esercizio la metropolitana di Brescia, che ha come capolinea proprio la stazione di Sant'Eufemia-Buffalora. La localit\u00e0 \u00e8 inoltre servita da un'autolinea urbana."}
{"id": "1189102", "revid": "1652635", "url": "https://it.wikipedia.org/wiki?curid=1189102", "title": "Bergamaschi", "text": ""}
{"id": "1189107", "revid": "367280", "url": "https://it.wikipedia.org/wiki?curid=1189107", "title": "Idrovia Litoranea Veneta", "text": "L'idrovia Litoranea Veneta \u00e8 una via navigabile che ha origine nella Laguna di Venezia e, dopo un percorso di circa 127\u00a0km, sfocia nel Golfo di Trieste, a Punta Sdobba.\n\u00c8 costituita da tratti di canale artificiale che si alternano a tratti naturali ricavati dai fiumi Sile, Piave, Livenza, Lemene, Tagliamento, Stella e Isonzo, e dalle lagune di Caorle, Marano e Grado.\nIl sistema si trova sotto la giurisdizione del Provveditorato delle Opere Pubbliche del Triveneto, con sede a Venezia.\nNonostante sia classificata come Linea di Navigazione di Classe 2, la Litoranea Veneta \u00e8 in un considerevole stato di degrado. Attualmente \u00e8 allo studio un progetto di risistemazione, valorizzazione e restauro finalizzato alla navigazione da diporto.\nVi sono 6 conche lungo il percorso:"}
{"id": "1189108", "revid": "1498232", "url": "https://it.wikipedia.org/wiki?curid=1189108", "title": "Portorosa", "text": "Portorosa \u00e8 un complesso turistico caratterizzato da ville, immerse nel verde, che si affacciano su canali navigabili, lungo i quali, sono dislocati gli ormeggi che costituiscono un prestigioso porto turistico.\n\u00c8 collocato nel punto pi\u00f9 rientrante della baia tra il suggestivo golfo di Milazzo e di Tindari.\n\u00c8 il pi\u00f9 grande porto turistico siciliano e tra i pi\u00f9 esclusivi del mar Mediterraneo.\nLe unit\u00e0 abitative sono suddivise in lotti, accessibili anteriormente da strade interne al complesso, e posteriormente da vicoli pedonali oppure direttamente dai suggestivi canali navigabili.\nCaratteristiche.\nIl porto artificiale, sorge in Contrada Bazia, tra la Contrada Torre Forte e la Contrada Saiatine, del territorio comunale di Furnari.\n\u00c8 formato da un avamporto, difeso da un molo di sopraflutto e da uno di sottoflutto, e da alcune darsene interne banchinate ricavate per escavazione.\nI fondali sono sabbiosi e poco coerenti; all'imboccatura del porto variano tra 4 e 5 metri, mentre all'interno scendono fino a 2,5 metri.\nL'autorit\u00e0 marittima competente \u00e8 la Capitaneria di porto di Milazzo.\nVi possono essere delle difficolt\u00e0 d'ingresso in porto con vento e mare formato da nord-ovest.\nA chi provenga da ovest (Capo Tindari) procedendo molto sotto costa, i fanali di entrata in porto, possono apparire come invertiti: occorre portarsi pi\u00f9 al largo per avvistarli nella posizione corretta ed entrare quindi in porto in sicurezza.\nL'ingresso da terra invece \u00e8 presidiato da una portineria con sbarre automatiche attive 24 ore su 24 tutti i giorni per garantire la sicurezza all'interno del complesso e monitorarne gli ingressi.\nEtimologia.\nIl nome dell'approdo turistico deriva dal nome della moglie (Rosa) dell'imprenditore che l'ha realizzato e dal tipico colore dato alle abitazioni e ai vari edifici del porto, per l'appunto di colore rosa.\nStoria.\nL'insediamento turistico-alberghiero e il porto ad esso annesso sono il frutto di un'iniziativa imprenditoriale privata, intrapresa alla fine degli anni settanta con il consenso dell'amministrazione comunale. La costruzione effettiva risale al 1985.\nLa realizzazione della struttura, progettata dall'architetto milanese Giulio Minoletti, ispirata in parte al francese Port Grimaud e ricavata quasi completamente su un terreno un tempo coltivato ad agrumi e viti, si deve alla societ\u00e0 privata \"Bazia Gardens S.p.A.\", dal nome dell'omonima contrada di Furnari in cui sorge la struttura, fondata dall'impresa di costruzione, tra le pi\u00f9 grandi della Sicilia dell'epoca, e dal magistrato in pensione Antonino Porcino.\nLa struttura venne dotata di un piccolo centro commerciale, una stazione di servizio, ristoranti, piscina a pagamento, della discoteca \"Genesi\" e di shopping vari e specifici per l'ambito nautico, di villette e di residence.\nTra la fine del 2002 e gli inizi del 2003, all'interno dell'elegante porto turistico, inizi\u00f2 la costruzione di un imponente hotel, \"Hotel Hilton Portorosa Resort\", prima gestito dalla catena alberghiera anglosassone Hilton, dal 2010 da \"Blue Hotel Portorosa\", poi passato in gestione alla catena alberghiera italiana \"Blu Hotel\" e in seguito alla catena \"Valtur\".\nA seguito della sentenza del CGA Sicilia del maggio 2009 che ha, in via incidentale, sancito la propriet\u00e0 privata di una parte del porto che va dal proseguimento ideale della via Camparia verso sud mentre la parte di avamporto, banchina grandi imbarcazioni e zona rifornimento sono rimaste demaniali in concessione alla \"Marina di Portorosa srl,\" il giudice delegato al fallimento della societ\u00e0 proprietaria ha affidato la provvisoria gestione dei servizi della sola porzione privata alla \"Portorosa Marina Yachting soc cons arl\" a partire dal 27 ottobre 2010.\nIl 4 agosto 2012 ha riaperto, dopo dodici anni di inattivit\u00e0, la discoteca \"Genesi\", aperta nel 1988, tra i locali pi\u00f9 importanti e innovativi del Sud Italia.\n\u00c8 stata \"Bandiera blu\" a partire dal 1993 fino al 2010.\nSecondo intercettazioni ambientali e la testimonianza del pentito mafioso Santo Gullo (condannato per tentata estorsione ai danni dell'amministratore del cantiere navale), Portorosa \u00e8 stato uno dei tanti luoghi che ha \"ospitato\" la latitanza di Bernardo Provenzano e dei boss palermitani Alessandro e Salvatore Lo Piccolo.\nNell'ambito della stessa inchiesta venne condannato in primo grado anche Domenico Tramontana, per aver imposto il pizzo a gran parte degli esercizi commerciali e turistici di Portorosa (ove gestiva alcuni bar e ristoranti), otto mesi prima di essere ucciso il 4 giugno 2001.\nTrasporti.\nStrade e autostrade.\nPortorosa non ha uno sbocco diretto direttamente tramite autostrada, ma pu\u00f2 essere raggiunta dal vicino casello autostradale di Falcone sull'autostrada A20, distante circa 3 km.\nNel 1997, l'Amministrazione Comunale di Furnari, avanz\u00f2 il progetto della realizzazione dello svincolo autostradale \"Furnari-Portorosa\", di tipo monodirezionale, direzione di marcia Messina-Palermo, utilizzando l'esistente area di sosta \"Bazia\".\nLa Commissione VIA del Ministero dell'Ambiente, con parere n. 577 del 19/11/2010, ritenne di non dare corso all'istruttoria dell'attuale progetto in quanto quello dello svincolo monodirezionale si present\u00f2 superato e fu quindi richiesto un nuovo progetto per uno svincolo bidirezionale.\nAllo stato attuale, lo svincolo predetto \u00e8 stato inserito tra le opere da realizzare a cura del Consorzio per le Autostradale Siciliane.\nFerrovia.\nPortorosa \u00e8 raggiungibile tramite il piccolo scalo ferroviario di \"Novara-Montalbano-Furnari\" (sito a Vigliatore), distante circa 1,5 km (tempo di percorrenza, circa 4 minuti).\nAutolinee.\nDa Portorosa l'AST effettua collegamenti extra-urbani, solo nei giorni feriali con Furnari, Tonnarella, Falcone, Terme Vigliatore, Patti, Barcellona Pozzo di Gotto, Milazzo e Messina.\nAereo.\nGli aeroporti pi\u00f9 vicini risultano essere l'aeroporto di Catania-Fontanarossa, distante 163\u00a0km circa, e quello di Reggio Calabria, distante 90\u00a0km circa.\nInoltre, esistono alcuni servizi taxi e transfer dallo scalo di Catania a Portorosa.\nAliscafi e traghetti.\nDa Portorosa vengono effettuati alcuni collegamenti diretti con le isole Eolie. Tra i porti pi\u00f9 vicini vi sono Milazzo, con collegamenti per Napoli e le Eolie, cui dista circa 20\u00a0km, e Messina (con collegamenti nazionali ed internazionali), cui dista circa 50\u00a0km."}
{"id": "1189112", "revid": "228587", "url": "https://it.wikipedia.org/wiki?curid=1189112", "title": "Possessio", "text": "Possessio \u00e8 un termine, che nel diritto romano sta ad indicare una situazione di possesso, generalmente costituita\nVari tipi di possessio.\nPossessio Naturalis.\nViene definita \"possessio naturalis\" quel possesso caratterizzato dall'esistenza del solo corpus, senza animus: per questo viene spesso definita \"possessio corpore\".\nLa mancanza dell'animus configurava un possesso a nome di altri, quindi di una Possessio alieno nomine.\nProprio per questo motivo, per la possessio naturalis non c'era alcun tipo di Tutela interdittale.\nPossessio ad interdicta.\nSi tratta di un genere di possessio contraddistinto dalla coesistenza dell'animus e del corpus.\nLa tutela era garantita dal ricorso ad Interdicta\nPossessio ad interdicta sine animus possidendi.\nLa possessio ad interdicta sine animus possidendi \u00e8 la possessio, tutelata da interdicta, ma caratterizzata da un'assenza dell'animus possidendi.\nSi tratta di una possessio anomala, caratterizzata dal solo corpus e prevista solo per tre figure particolari:\nPrecarista.\nIn origine si trattava di colui che richiedeva tramite una preghiera (Preces) un appezzamento di terreno ad un gruppo familiare.\nSuccessivamente il precarista era colui che \"possedeva\" un appezzamento di Ager publicus, di propriet\u00e0 del Populus romanus, dietro pagamento di un canone (Vectigal).\nLa tutela interdittale si giustifica con la necessit\u00e0 di tutelare anzitutto il bene e, di conseguenza, il proprietario; mentre non era necessaria contro il precarista, per cui era sufficiente lo spossessamento.\nCon l'estensione, da parte di Diocleziano del pagamento del Vectigal anche ai terreni non appartenenti all'Ager publicus determiner\u00e0 l'accostamento della condizione del precarista a quella del dominus ex iure Quiritium.\nSequestratario.\nIl sequestratario che aveva l'assegnazione interinale di una res contesa in un processo.\nLa tutela interdittale si giustificava con l'esigenza di tutelare l'interesse (certo) del sequestratario, rispetto all'interesse (incerto) delle parti che avrebbero potuto ottenere, come non ottenere la res contesa.\nCreditore Pignoratizio.\nIl Creditore pignoratizio era colui il quale riceveva una res a garanzia di un credito.\nLa tutela interdittale si giustifica con l'esigenza di rafforzare la aspettativa, ma soprattutto la garanzia creditoria che, con la possibilit\u00e0 di perdere la res in ogni momento, sarebbe risultata del tutto infondata\nPossessio Civilis.\nSi tratta della possessio convertibile in Dominium ex iure Quiritium, grazie all'esistenza di una Iusta Causa, rilevante iure civile (es. compravendita), dopo un determinato periodo di tempo che ne avrebbe determinato l'usucapio"}
{"id": "1189113", "revid": "1310927", "url": "https://it.wikipedia.org/wiki?curid=1189113", "title": "Cercle Brugge Koninklijke Sportvereniging", "text": "Il Cercle Brugge Koninklijke Sportvereniging, abbreviato in Cercle Brugge KSV e noto comunemente come Cercle Brugge o in breve Cercle, \u00e8 una societ\u00e0 calcistica belga con sede nella citt\u00e0 di Bruges. Milita attualmente in Pro League, la massima serie del campionato belga di calcio.\nFondato nel 1899, disputa le gare interne nello Stadio Jan Breydel di Bruges, che condivide con i concittadini del .\nVinse il primo titolo nazionale nel 1911, per poi ripetersi nel 1927 e nel 1930. In bacheca annovera anche due Coppe del Belgio, vinte nel 1927 e nel 1985. Vanta inoltre varie partecipazioni alle coppe europee.\nStoria.\nIl \"Royal Cercle Sportif Brugeois\" fu fondato il 9 aprile 1899 e registrato alla federcalcio belga il 7 novembre dello stesso anno (matricola numero 12). A costituirlo furono ex studenti dell'istituto Saint-Fran\u00e7ois-Xavier di Bruges. Poco dopo si fonde con il Rapid Football Club e nel 1902 ingloba una parte dei membri del Vlaamsche Football Club.\nNel 1911 divenne la prima squadra fiamminga a vincere il campionato belga, dopo due club valloni (RFC Liegi, tre volte) e due club di Bruxelles (il Racing Bruxelles e l'Union Saint-Gilloise, sei volte a testa). Si ripet\u00e9 nel 1927, anno in cui vinse anche la Coppa del Belgio, e nel 1930.\nDopo la seconda guerra mondiale il Cercle visse un periodo di declino. Tornato in massima serie (dopo quindici anni) solo nel 1961, retrocesse nuovamente in seconda serie nel 1965-1966, ma, accusato di corruzione, fu condannato dalla goiustizia sportiva alla retrocessione in terza divisione. Nel 1967 il club ingaggi\u00f2 l'allenatore Urbain Braems e si diede un obiettivo: risalire in massima serie entro cinque anni. L'obiettivo fu centrato nel 1971. Frattanto, nel luglio 1968 il club aveva cambiato nome in \"Cercle Brugge Koninklijke Sportvereniging\".\nTornata in massima divisione, la squadra si salv\u00f2 subito grazie al quinto posto del 1971-1972. Ebbe solo due allenatori dal 1967 al 1977, Urbain Braems e Han Grijzenhout, che si accas\u00f2 al e fu sostituito nell'estate del 1977 dal greco Lakis Petropoulos. Il tecnico ellenico ebbe difficolt\u00e0 di ambientamento anche a causa delle difficolt\u00e0 linguistiche e la sua gestione fallimentare si chiuse con la retrocessione della squadra in seconda serie. Il rientrante Han Grijzenhout riusc\u00ec a riportare il Cercle in massima serie, grazie al secondo posto in seconda divisione.\nSeguirono anni di consolidamento in massima serie, con un climax raggiunto nel 1984-1985, quando il club si aggiudic\u00f2 nuovamente la Coppa del Belgio battendo in finale il ai tiri di rigore (1-1 dopo i tempi supplementari) e qualificandosi cos\u00ec per una coppa europea dopo cinquant'anni.\nNel 1985-1986, in Coppa delle Coppe, il Cercle usc\u00ec al primo turno contro la per la regola dei gol fuori casa (vittoria per 3-2 in casa e sconfitta per 2-1 in trasferta). In quella stagione raggiunse nuovamente la finale della Coppa del Belgio, dove fu sconfitta per 3-0 dai concittadini del , che benefici\u00f2 di due discussi calci di rigore realizzati da Jean-Pierre Papin.\nDecisivo fu poi l'ingaggio, nel 1988, del talentuoso jugoslavo Josip Weber, che dopo un periodo di adattamento inizi\u00f2 a segnare con continuit\u00e0, issandosi in vetta alla classifica dei marcatori della squadra del periodo 1989-1994 e laureandosi capocannoniere del campionato dal 1992 al 1994. Negli anni '90 un altro elemento chiave del Cercle fu il rumeno Dorinel Munteanu.\nGiunta nuovamente in finale di Coppa del Belgio nel 1995-1996, la squadra perse per 2-1 ancora contro il Club Brugge, che si aggiudic\u00f2 cos\u00ec il \"double\" campionato-coppa, liberando un posto per il Cercle, che ebbe dunque accesso alla Coppa UEFA 1996-1997.\nL'annata 1996-1997, sotto la guida di Jerko Tipuri\u0107, vide il Cercle uscire al primo turno di Coppa UEFA contro i norvegesi del e uscire indebolito dal calciomercato estivo, prima dell'amara retrocessione in seconda serie.\nPer le cinque stagioni successive il Cercle non riusc\u00ec a ottenere la promozione in massima serie. Nel 2002-2003 alla presidenza del club subentrarono Frans Schotte e il ritorno in panchina di Jerko Tipuri\u0107, che guid\u00f2 i suoi alla promozione in Jupiler League dopo sei anni.\nDal 2003 il Cercle si piazz\u00f2 regolarmente a met\u00e0 classifica della divisione di vertice del calcio belga, andando oltre solo nel 2007-2008, quando giunse quarta. Partecip\u00f2 anche alla UEFA Europa League 2010-2011, in cui riusc\u00ec a superare il secondo turno contro i finlandesi del TPS, prima dell'eliminazione contro i ciprioti dell' al terzo turno. Nel 2012-2013 il Cercle rischi\u00f2 la retrocessione in seconda serie, ma, pur essendosi classificato ultimo, si salv\u00f2 dopo aver vinto il play-out contro la penultima, il , e poi il successivo girone di play-out. Nella stessa annata raggiunse la finale della Coppa del Belgio, persa contro il .\nIl quindicesimo posto dell'annata 2013-2014 obblig\u00f2 il Cercle a disputare nuovamente i play-off per evitare la retrocessione, ma stavolta tre sconfitte contro il , inclusa quella subita nella stagione regolare, condannarono il club di Bruges a una nuova retrocessione in seconda serie dopo dodici anni.\nDopo quattro anni di militanza in Tweede Klasse, la seconda divisione, nel 2017-2018 il club ha riguadagnato la massima serie.\nRivalit\u00e0.\nDalla sua fondazione il Cercle vive un'accesa rivalit\u00e0 con i concittadini del , con cui disputa il derby di Bruges. Malgrado la variet\u00e0 della provenienza sociale dei suoi sostenitori, il Club Brugge \u00e8 reputato la squadra della borghesia, mentre il Cercle \u00e8 visto come la squadra del popolo. Dal 1975 le due squadre condividono lo Stadio Jan Breydel di Bruges.\nAllenatori.\nNote:\nOrganico.\nRosa 2021-2022.\n\"Aggiornata al 21 gennaio 2022.\".\nRosa 2020-2021.\n\"Aggiornata al 3 febbraio 2021.\"."}
{"id": "1189122", "revid": "44024", "url": "https://it.wikipedia.org/wiki?curid=1189122", "title": "Fort Wayne D-League", "text": ""}
{"id": "1189130", "revid": "481349", "url": "https://it.wikipedia.org/wiki?curid=1189130", "title": "Tallografia", "text": ""}
{"id": "1189132", "revid": "481349", "url": "https://it.wikipedia.org/wiki?curid=1189132", "title": "Transgrafia", "text": ""}
{"id": "1189133", "revid": "481349", "url": "https://it.wikipedia.org/wiki?curid=1189133", "title": "Sandwich (enigmistica)", "text": ""}
{"id": "1189134", "revid": "481349", "url": "https://it.wikipedia.org/wiki?curid=1189134", "title": "Anarebus", "text": ""}
{"id": "1189141", "revid": "124707772", "url": "https://it.wikipedia.org/wiki?curid=1189141", "title": "Faedis", "text": "Faedis (\"Faedis\" in friulano, \"Fojda\" in sloveno) \u00e8 un comune italiano di abitanti in Friuli-Venezia Giulia.\nGeografia fisica.\nFaedis, il capoluogo del comune, \u00e8 un paese di circa 1.600 abitanti a ridosso delle Prealpi Giulie, collocato allo sbocco della valle del torrente Griv\u00f2, fondamentale fonte di sostentamento per lo sviluppo di questi luoghi.\nIl comune si trova a 15\u00a0km a nord-est di Udine, \u00e8 attraversato dalla statale 356, a met\u00e0 strada tra Cividale del Friuli e Tarcento. Il territorio comunale si estende per il 20% in pianura, il 35% in collina ed il 45% in montagna.\nTorrenti indicati nella cartina: 1. \"Griv\u00f2 di Faedis\", 2. \"Griv\u00f2 di Raschiacco\", 3. \"Malina\", 4. \"Rieca\"\nStoria.\nFaedis, da \"fa\u00eat\" ovvero \"bosco di faggi \"in friulano, a sua volta dal latino \"fagetum\" avente lo stesso significato, fa il suo ingresso nella storia poco dopo l'anno 1000, quando il patriarca aquileiese Popone d\u00e0 il permesso ad Odorico di Auspergh, un nobile carinziano, di erigere un castello. La presenza umana nella zona, invece, si pu\u00f2 attestare attorno all'anno 2000 a.C., data a cui risalgono i reperti rinvenuti nella Grotta \"\u00c7ondar des Paganis\" al confine tra i comuni di Faedis e Attimis. Sicure sono le tracce anche del passaggio dei romani (monete ed altri resti), con la presenza quasi certa di una villa di un colono alla base della collinetta di Colvillano e di un tempietto votivo dove \u00e8 collocata attualmente la chiesa di Santa Maria Assunta a Faedis.\nDal 1000 in poi la storia di questo paese \u00e8 stata fortemente caratterizzata dalla presenza della famiglia nobile dei Cucagna, dalla quale derivarono poi gli Zucco, i Partistagno e i Freschi che, con la costruzione dei castelli e delle ville, hanno praticamente dominato su questi territori fino all'arrivo di Napoleone e degli austriaci.\nSeconda guerra mondiale.\nLa storia degli ultimi cento anni di Faedis \u00e8 stata caratterizzata dalla prima e seconda guerra mondiale e dalla resistenza friulana, con la partecipazione delle Brigate Garibaldi e delle Brigate Osoppo che nell'estate del 1944 costituirono la Zona Libera del Friuli Orientale, che comprendeva i comuni di Attimis, Nimis, Faedis, Lusevera, Taipana e Torreano di Cividale. Tale esperienza terminer\u00e0 alla fine di settembre con una potente controffensiva dell'esercito tedesco, che riconquist\u00f2 i territori persi pochi mesi prima e si vendic\u00f2 incendiando le case, deportando ed uccidendo molte persone.\nProprio in questi territori, qualche mese dopo, precisamente il 7 febbraio 1945, i partigiani cattolici di Francesco De Gregori detto \"Bolla\" furono catturati e uccisi dai gappisti comunisti guidati da Mario Toffanin detto \"Giacca\" in quello che \u00e8 noto come eccidio delle malghe di Porz\u00fbs.\nDalla fine della guerra ai giorni nostri.\nDopo la guerra, le tappe della rinascita passarono per le prime elezioni libere: la scelta tra Repubblica o Monarchia (Repubblica 1534 voti - Monarchia 973 - Schede Bianche 208 - Nulle 40), le elezioni per la costituente e quelle per l'amministrazione comunale che in tutti e due i casi videro vittoriosa la Democrazia Cristiana.\nIl primo sindaco eletto da libere elezioni fu Giuseppe Pelizzo che, insieme alla sua amministrazione e alla gente di Faedis, dovette affrontare i problemi della ricostruzione e della rinascita sociale ed economica della comunit\u00e0 faedese cos\u00ec prostrata dalla guerra.\nNegli anni successivi la ripresa economica fu lenta e progressiva e non diede la possibilit\u00e0 a tutti di una vita dignitosa, costringendo molti all'emigrazione. Tra il 1945 e il 1959, furono 1700 le persone che lasciarono il comune di Faedis, in cerca di migliori fortune.\nCome gran parte del resto del Friuli, anche Faedis (comune disastrato) fu colpito pesantemente dal terremoto del 1976, per fortuna quasi esclusivamente per danni materiali. L'impegno e la dedizione profusa nell'opera di ricostruzione, oltre a permettere una ripresa economica che garantir\u00e0 una ricchezza generalizzata mai vista prima in queste terre, ha permesso al comune di Faedis di essere insignito della Medaglia d'oro al Merito Civile.\nSociet\u00e0.\nLingue e dialetti.\nA Faedis, accanto alla lingua italiana, la popolazione utilizza la lingua friulana. Ai sensi della deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Faedis rientra fra le varianti appartenenti al friulano centro-orientale.\nNelle frazioni e localit\u00e0 della parte alta del comune (Canebola/\u010cenijebola, Valle di Soffumbergo/Podcirku, Clap/Podrata, Costalunga/Vila, Costapiana/Rauan, Pedrosa/Pedroza, Stremiz/Garmov\u0161\u010dica e Gradischiutta/Radi\u0161\u010de) \u00e8 parlato il locale dialetto sloveno, tutelato ai sensi della Legge 38/2001 in ottemperanza al DPR 12 settembre 2007 \"Approvazione della tabella dei comuni del Friuli-Venezia Giulia nei quali si applicano le misure di tutela della minoranza slovena, a norma dell'articolo 4 della legge 23 febbraio 2001, n. 38\". (GU n. 276 del 27-11-2007) .\nEconomia.\nL'agricoltura e pi\u00f9 in generale le attivit\u00e0 primarie sono le attivit\u00e0 che da secoli reggono l'economia faedese. Fino a quando venivano sfruttati i pascoli in alta collina anche l'allevamento aveva un certo peso, soprattutto nei paesi di quelle zone.\nDopo il terremoto del 1976 si assiste, come nel resto del Friuli, all'inizio di un nuovo sviluppo dell'artigianato, e dell'agricoltura, in particolare della viticoltura, vocazione naturale di questo territorio.\nAnche il settore turistico, con la nascita di numerosi agriturismi e bed &amp; breakfast, che \"sfruttano\" la bellezza del territorio, ricco di natura e storia, castelli, ville e chiesette votive, vede l'inizio di uno sviluppo che dovrebbe concretizzarsi con la nascita entro qualche anno del \"Parco Archeologico della Terra dei Castelli\", che comprender\u00e0 oltre al comune di Faedis, i comuni di Attimis e Povoletto.\nAmministrazione.\nAl consiglio regionale \u00e8 stata presentata richiesta di referendum per la costituzione, in seguito alla fusione dei due enti, del comune di Attimis e Faedis."}
{"id": "1189142", "revid": "68012", "url": "https://it.wikipedia.org/wiki?curid=1189142", "title": "Frase enigmistica", "text": ""}
{"id": "1189143", "revid": "466539", "url": "https://it.wikipedia.org/wiki?curid=1189143", "title": "Anna Walentynowicz", "text": "Biografia.\nNativa di una citt\u00e0 dell'Ucraina occidentale, allora in Polonia, ha avuto una parte di rilievo nei mutamenti sociali e sindacali intervenuti nel suo paese durante gli anni 1980 che hanno portato alla creazione del movimento sindacale e politico di Solidarno\u015b\u0107. Di tale movimento \u00e8 diventata poi un'esponente di spicco. \u00c8 stata membro dell'Unione professionale libera (\"Wolnych Zwi\u0105zk\u00f3w Zawodowych\") e Cavaliere dell'Ordine dell'Aquila Bianca. Alla sua figura sono stati dedicati quattro film.\nEra tra le persone che il 10 aprile 2010 si stavano recando alla commemorazione del massacro di Katyn' a bordo del Tupolev Tu-154, che trasportava il Presidente della Polonia Lech Kaczy\u0144ski, insieme alla moglie Maria e altre persone, tra cui moltissimi importanti esponenti della vita politica, economica e militare polacca. L'aereo si \u00e8 schiantato in fase di atterraggio presso la base aerea di Smolensk, in Russia, uccidendo tutti i 96 passeggeri."}
{"id": "1189144", "revid": "124877140", "url": "https://it.wikipedia.org/wiki?curid=1189144", "title": "Jim Gillespie", "text": "Biografia.\nDopo varie esperienze televisive per la TV britannica, negli anni novanta dirige un paio di video per la pop band britannica Deacon Blue.\nCol successo del cortometraggio \"thriller\" \"Joyride\", ha la possibilit\u00e0 nel 1997 di mettere in scena il conosciuto \"So cosa hai fatto\" su sceneggiatura di Kevin Williamson e con un ricco cast di giovani divi americani. Segue il \"thriller\" claustrofobico \"D-Tox\" (2002) con Sylvester Stallone e l'horror teen movie \"Venom\" (2005) con Agnes Bruckner."}
{"id": "1189146", "revid": "125756112", "url": "https://it.wikipedia.org/wiki?curid=1189146", "title": "Danza", "text": "La danza \u00e8 un'arte, una disciplina e anche uno sport che si esprime nel movimento secondo un piano prestabilito, detto coreografia, o attraverso l'improvvisazione. \u00c8 presente in tutte le culture umane. Nella cultura occidentale \u00e8 documentata fin dalla pi\u00f9 profonda preistoria insieme ad altre arti quali il teatro e la musica vocale e/o strumentale. Spesso \u00e8 accompagnata da musiche o composizioni sonore. La danza nel linguaggio e nella tradizione della danza popolare pu\u00f2 essere chiamata anche danza etnica.\nSin dall'antichit\u00e0, la danza \u00e8 parte dei rituali come momento di aggregazione della collettivit\u00e0, sia nelle cerimonie che nelle feste popolari, ha sempre rappresentato un'occasione di aggregazione tra le persone di una comunit\u00e0. \nStoria ed etimologia.\nLa danza \u00e8 una disciplina vastissima, non solo perch\u00e9 esistono molte forme di danza, ma, anche, perch\u00e9 \u00e8 un'arte del corpo in movimento. Per quanto riguarda la storia della danza come forma d'arte dello spettacolo, ha da sempre costituito uno dei livelli espressivi del teatro. Nella tragedia e nella commedia dell'antica Grecia, il \"coro\" si esprimeva principalmente danzando nello spazio antistante l'edificio scenico (in greco \u03c3\u03c7\u03b7\u03bd\u03ad, \"schen\u00e9\") denominato \u03bf\u03c1\u03c7\u03ae\u03c3\u03c4\u03c1\u03b1, (\"orch\u1e17stra\"). Il fatto che, in quello spazio, il coro danzasse, non solo spiega l'etimologia della parola \"orchestra\", che deriva, appunto, dal verbo \u03bf\u03c1\u03c7\u03ae\u03bf\u03bc\u03b1\u03b9 (\"orch\u1e17omai\", danzare), ma \u00e8, anche, il motivo per cui, in molte lingue moderne, i termini che si riferiscono alla danza (italiano: \"coreografia\", \"coreutica\"; francese: \"chor\u00e9graphie\", \"choreutique\"; inglese: \"choreography\", \"choreutic\") portano in s\u00e9 l'etimo greco \u03c7\u03cc\u03c1\u03bf\u03c2, (\"ch\u00f3ros\"). Il termine italiano \"danzare,\" invece, deriva dal francese antico \"danser\", da cui il francese odierno \"danse\" e l'inglese \"dance\"; l'origine di \"danser\" \u00e8 discussa: c'\u00e8 chi pensa a una derivazione dal franco *\"dintjan\" (dalla medesima forma deriverebbe il tedesco \"Tanz\" con la seconda rotazione consonantica) o, meno probabilmente, da un latino *\"deanti\u0101re\", \"andare avanti\".\nNelle civilt\u00e0 antiche indiane, cinesi ed egiziane, la danza voleva raffigurare il corso armonioso degli astri. I greci posero la danza sotto la protezione della musa Tersicore, facendone cos\u00ec un simbolo della propria cultura. Per i romani, invece, assunse la forma di pantomimo=attore che danza, .\nIn seguito all'avvento del Cristianesimo, anche se inizialmente fu accolta nei riti all'interno delle chiese, in seguito fu condannata dalla Chiesa e nel corso del Medioevo scomparve dalla liturgia, mentre sopravvisse nella forma di danza popolare.\nNel seguente sviluppo della musica strumentale, la danza si espanse soprattutto nelle corti italiane e durante il XVII secolo soprattutto in Francia, dove veniva praticata in particolare nei palazzi reali come arte raffinata. La danza divenne cos\u00ec una vera e propria Arte e nel corso dei secoli nacquero numerose coreografie, che nell'Ottocento venivano rappresentate in teatri prestigiosi come l'Op\u00e8ra di Parigi e la Scala di Milano.\nGeneri di danza.\nLa danza, sia nel tempo che nello spazio, si \u00e8 sviluppata in numerose forme. Le denominazioni che seguono riguardano per lo pi\u00f9 la sua evoluzione come arte dello spettacolo. Se ne possono trovare diversi generi, come la danza classica, la danza moderna, quella contemporanea e l'hip hop.\nDanza medievale.\nSe ne conoscono vari generi:\nDanza classica.\nLa danza classica o danza accademica si basa sulla cosiddetta \"tecnica accademica\", che si \u00e8 sviluppata a partire dal 1661, quando il re di Francia Luigi XIV fond\u00f2 a Parigi l'Acad\u00e9mie Royale de Danse (accademia reale di danza), con l'intento di organizzare, codificare, diffondere e sviluppare i principi fondamentali di quest'arte.\nA dirigere questa accademia, Luigi XIV design\u00f2 il suo maestro di ballo: il ballerino e coreografo Pierre Louis de Beauchamps. Questi ha codificato le cinque posizioni classiche (gi\u00e0 stabilite in precedenza dai maestri di ballo del Quattrocento e del Cinquecento), assumendole a regola per iniziare e terminare i passi, ed ha fissato le regole per l'esecuzione dei principali passi di danza allora conosciuti, stabilendone anche la terminologia. Per questo motivo, i passi della danza accademica sono nominati in lingua francese.\nNella danza classica, a partire dagli 11 anni di et\u00e0, si utilizzano delle apposite scarpette chiamate \"scarpe da punta\" con punta rinforzata con gesso apposito, (proteggendo i piedi da eventuali vesciche e ferite con nastro carta, carta assorbente o se si vuole essere pi\u00f9 accurati i salvapunta in silicone o in stoffa),ovviamente le scarpe da punta si possono utilizzare dopo aver studiato per alcuni anni con scarpe da mezza punta, perch\u00e9 i muscoli che sostengono la colonna vertebrale devono essere ben formati.\nDanza moderna.\nLa danza moderna si \u00e8 sviluppata all'inizio del Novecento nel Nord Europa grazie a Rudolf Laban e Mary Wigman e negli Stati Uniti d'America con le espressioni libere iniziate da Isadora Duncan e Ruth St. Denis. Si \u00e8 poi definita con varie tecniche grazie a Martha Graham, Doris Humphrey, Charles Weidman e Jos\u00e9 Lim\u00f3n.\nDanza neoclassica.\nPur richiamandosi alla tecnica accademica, la danza neoclassica si avvale del linguaggio della danza classica, ma utilizza forme vicine a quelle della danza moderna.\nLa Danza neoclassica \u00e8 uno stile della danza classica, o danza accademica, che nasce intorno agli anni trenta del Novecento negli Stati Uniti d'America, anche grazie al coreografo americano di origine russa George Balanchine.\nSi tratta di una forma che si sviluppa in senso opposto sia alla \"Danza libera\" di Isadora Duncan e di Ruth Saint-Denis, che alla Danza moderna o Modern Dance avviata sempre negli USA da Martha Graham, Doris Humphrey e Charles Weidman.\nLa danza neoclassica, al contrario delle nuove forme di danza, si avvale del tradizionale bagaglio tecnico del linguaggio coreografico accademico (prese, posizioni rigidamente definite, bilanciamento, movimenti geometrici, etc.), ma le utilizza tentando una maggiore libert\u00e0 di scrittura e introducendo nuovi passi e nuove figure.\nFra l'altro la danza neoclassica si avvale delle cosiddette scarpe da punta, ovvero di scarpe particolari con la punta rinforzata specifiche della danza classica.\nDanza contemporanea.\nLa danza contemporanea prosegue la rivoluzione attuata dalla danza moderna a favore di nuove espressioni corporee, che, talvolta, comprendono anche la recitazione di testi. Dalla danza classica alle Urban Dances (breaking e hip-hop), la danza contemporanea, il teatrodanza, il performing media, pongono il principio del superamento dei generi e delle forme artistiche performative convenzionali.\nLa danza contemporanea rientra pienamente nelle nuove Arti sceniche contemporanee.\nLa danza contemporanea nasce in Europa e negli Stati Uniti dopo la seconda guerra mondiale.\nDanza sportiva.\nLa danza sportiva ha una lunga storia nel campo delle danze di coppia, che comprendono i principali balli delle diverse parti del mondo eseguiti secondo modelli stereotipati. Recentemente, l'ideale di danza quale sport olimpico ha coinvolto le discipline di danza individuale e per gruppi coreografici. Rimane, comunque, una netta separazione tra lo sport e la danza concepita come sola manifestazione artistica.\nLa danza sportiva rappresenta la trasposizione del ballo - individuale, di coppia o in squadra - da disciplina artistica in disciplina sportiva, con proprie regole, competizioni e gare agonistiche, il cui livello varia dall'amatoriale al professionistico suddiviso in varie classi. La Federazione Italiana Danza Sportiva (FIDS), \u00e8 stata riconosciuta dal CONI dal 1997; organizza lo sport in Italia, definendone le normative e aggiudica ufficialmente i titoli ai campioni delle varie specialit\u00e0. Altri enti e associazioni sportive, che non possono definirsi federazione, si occupano di ballo sportivo a carattere puramente amatoriale. Le discipline di Danza sportiva sono suddivide in \"Danze di coppia\" (standard, latine, caraibiche, jazz, argentine, nazionali) e \"Danze artistiche\" (hip hop, modern, classica, belly dance, tap, disco, synchro, show, choreographic).\nTeatroterapia.\nLa teatroterapia \u00e8 una forma di arteterapia di gruppo sempre pi\u00f9 diffusa e conosciuta anche dal grande pubblico. Da parte di alcuni psicologi e teatranti, in Italia come all'estero, \u00e8 stato sviluppato, negli ultimi anni, un approccio originale che coniuga le teorie psicologiche e le prassi artigianali dell'allestimento scenico. Si definisce teatroterapia la messa in scena dei propri vissuti, all'interno di un gruppo, con il supporto di alcuni principi di presenza scenica derivati dall'arte dell'attore.\nEssa implica l'educazione alla sensorialit\u00e0 e alla percezione del proprio movimento corporeo e vocale; agisce attraverso la rappresentazione di personaggi extraquotidiani (principalmente improvvisati), ma implica un minuzioso lavoro pre-espressivo. L'obiettivo della seduta di teatroterapia \u00e8 quello di rendere armonico il rapporto tra corpo, voce e mente nella relazione con l'altro, gli altri, s\u00e9 stesso e la propria creativit\u00e0 interpretativa.\nGli effetti delle sedute di gruppo continuano a produrre risultati sul singolo anche dopo la seduta stessa, in quanto gli stimoli ricevuti entrano a far parte di un'esperienza profonda che la persona pu\u00f2 integrare nella vita di tutti i giorni. La Teatroterapia non produce diagnosi, n\u00e9 interpretazioni psicologiche, ma rafforza nuove visioni di s\u00e9, pertanto, non pu\u00f2 sostituire cure psicoterapeutiche, ma le affianca.\nDanza urbana.\nL'espressione \"danza urbana\" si riferisce a eventi, \"performance\" e creazioni coreografiche in spazi pubblici e indaga il rapporto tra danza, corpo danzante e architettura.\nSecondo queste premesse in questo contesto possono essere, quindi, considerate vicine esperienze di ricerca degli anni settanta come quelle di Trisha Brown e Joan Jonas, cos\u00ec come le pratiche di danza urbana come la break dance, la danza con lo skateboard, o quella saltata del city jumping.\nIl termine \"danza urbana\" si afferma in Italia a partire dal 1997, anno della prima edizione di Danza Urbana - Festival internazionale di danza nei paesaggi urbani, la prima manifestazione in Italia specificamente dedicata alla danza in spazi non-teatrali. Danza Urbana \u00e8 tra i pi\u00f9 importanti e innovativi festival di danza contemporanea in Italia e si svolge a Bologna nel mese di settembre. Questo Festival ha contribuito a promuovere la ricerca coreografica e la programmazione di spettacoli di danza in spazi pubblici o in luoghi non-teatrali in Italia e ha determinato la diffusione della locuzione \"danza urbana\" per definire tutte le performance e le creazioni coreografiche in spazi pubblici o in luoghi non teatrali.\nBreaking.\nVero nome B-boying o Breaking, questa danza non-accademica nasce nelle strade del Bronx (nelle periferie americane di New York) intorno al 1975 a opera di giovani afroamericani che avevano avuto problemi con la societ\u00e0, influenzati dalle innovazioni musicali di Dj Kool Herc. Unica forma di danza che svolge la propria ricerca artistica in ambienti popolari e grazie a essi propone una modalit\u00e0 estetica che entra in pieno contatto con lo spettatore. A partire dagli anni ottanta il B-boying si \u00e8 diffuso in tutto il mondo, evolvendo la sua tecnica con mosse sempre pi\u00f9 spettacolari, e associando la sua pratica a un vero e proprio stile di vita, di stampo hip hop.\nDanze popolari e tradizionali.\nLe danze popolari sono l'espressione delle diverse comunit\u00e0 locali, un tempo agricole o montanare. Nei Paesi dove sono sopravvissute alla modernizzazione, assieme al repertorio musicale a loro necessario, sono danzate con molta vivacit\u00e0 e, ultimamente, sono tornate a diffondersi, anche, al di fuori dei confini locali e tradizionali.\nDanza jazz.\nLa danza jazz \u00e8 l'insieme di vari stili e tecniche di danza non facili da etichettare. In principio questo termine indicava una tradizionale danza della comunit\u00e0 afro-americana ma ha preso spunto anche da altre civilt\u00e0: ha ereditato il movimento europeo che ha affinato e contribuito all'eleganza nel movimento, e quello africano che ha dato l'impulso ritmico e il fascino primitivo. Il termine \"danza jazz\" viene usato per descrivere un tipo di movimento in continua evoluzione proprio perch\u00e9 legato ai cambiamenti della cultura: dalle danze sociali degli anni venti allo sviluppo delle danze teatrali, fino ad arrivare a oggi con l'hip hop e il funky jazz."}
{"id": "1189147", "revid": "481349", "url": "https://it.wikipedia.org/wiki?curid=1189147", "title": "Sport Mediaset (programma televisivo)", "text": ""}
{"id": "1189148", "revid": "116195137", "url": "https://it.wikipedia.org/wiki?curid=1189148", "title": "Exoforia", "text": "Per exoforia si intende il disallineamento degli occhi in direzione tempiale quando non sono presenti stimoli visivi binoculari. Un'exoforia importante pu\u00f2 portare alla difficolt\u00e0 di convergenza degli assi visivi degli occhi.\nCaratteristiche.\nQuando si guarda un oggetto posto a distanza finita, gli assi visivi dei due occhi devono modificare il loro assetto, da parallelo a convergente sul piano orizzontale fino a formare un angolo con il vertice sull'oggetto osservato. Quanto pi\u00f9 vicino \u00e8 posto l'oggetto osservato, tanto maggiore sar\u00e0 la rotazione dei due bulbi oculari verso il naso. La rotazione dei bulbi oculari verso il naso si chiama convergenza e si ottiene tramite la contrazione dei muscoli estrinseci (oculomotori), in particolare dei retti mediali o interni.\nIn situazioni normali, cio\u00e8 quando la convergenza dei due assi si effettua senza alcuna difficolt\u00e0, si ha ortoforia, ci\u00f2 significa che i due muscoli antagonisti di ogni singolo occhio, deputati alla rotazione dei bulbi oculari sul piano orizzontale, sono fra di loro in equilibrio.\nSui soggetti affetti da exoforia questo equilibrio del tono muscolare non \u00e8 presente, di conseguenza si ha una tendenza alla divergenza o una difficolt\u00e0 alla convergenza in uno o in entrambi gli occhi. Potremmo definire l'exoforia come una sorta di strabismo divergente allo stato latente, in quanto il disallineamento degli assi visivi non \u00e8 osservabile visivamente, perch\u00e9 compensato da rotazioni opposte messe in atto dalle riserve fusionali. Quando le riserve fusionali di convergenza non sono sufficienti a neutralizzare l'exoforia, il disallineamento diventa manifesto e si ha exotropia cio\u00e8 strabismo divergente.\nL'unit\u00e0 di misura della convergenza \u00e8 l'angolo metrico, che \u00e8 dato dall'angolo formato dai due assi visivi, con il vertice a 1 metro dal centro del segmento che unisce i due centri di rotazione dei due bulbi oculari. In alternativa all'angolo metrico, \u00e8 possibile, anzi consigliabile in quanto pi\u00f9 precisa, utilizzare la diottria prismatica, che considera anche la distanza fra i due centri di rotazione dei due bulbi oculari, cosa non considerata nell'angolo metrico.\nSi consideri, solo a titolo di esempio, che la giusta convergenza alla distanza media di lettura di 33cm, \u00e8 di 3 angoli metrici, pari a 18 diottrie prismatiche, considerata una distanza fra i centri di rotazione di 6cm. Il sintomo principale descritto dai soggetti affetti da exoforia \u00e8 il rapido affaticamento oculare, prevalentemente in visione prossimale (lettura, lavoro ecc.), nonostante la presenza di correzione ottica ottimale dal punto di vista refrattivo.\nIl primo tentativo di soluzione del problema dovrebbe essere quello riabilitativo, che consiste nel praticare, con costanza e per periodi adeguati, esercizi di convergenza atti a migliorare la capacit\u00e0 di contrazione dei muscoli deputati alla funzione. Nei casi in cui non si ottengono buoni risultati dal tentativo di riabilitazione, rimangono soltanto due opzioni:\nDi tutti questi elementi, il professionista della visione (optometrista, ortottista, oftalmologo) dovr\u00e0 tenere conto nella eventuale progettazione degli occhiali."}
{"id": "1189149", "revid": "767487", "url": "https://it.wikipedia.org/wiki?curid=1189149", "title": "Freejack - In fuga nel futuro", "text": "Freejack - In fuga nel futuro (\"Freejack\") \u00e8 un film di fantascienza del 1992, diretto da Geoff Murphy e liberamente ispirato al romanzo breve \"Anonima aldil\u00e0\" (\"Immortality, Inc.\", 1958) di Robert Sheckley.\nTra gli interpreti principali Mick Jagger, leader dei Rolling Stones, nel ruolo di un cacciatore di corpi. Questi - se appartenenti a persone sane e morte in giovane et\u00e0 - vengono \"recuperati\" dal passato e rivenduti a vecchi facoltosi per reincarnarsi e vivere una nuova giovinezza.\nTrama.\nNel 1991 Alex Furlong, un giovane pilota automobilistico, si schianta con la sua monoposto nel corso di una gara cui assisteva la sua fidanzata Julie Redlund. Del suo corpo non viene per\u00f2 rinvenuta traccia perch\u00e9, pochi secondi prima dell'impatto, \u00e8 stato rapito da una squadra di uomini del futuro, che lo trasportano nel loro tempo, il 2009, in una New York squallida e dominata dal crimine, in cui quasi tutti gli abitanti sono alle prese con la miseria e le malattie provocate dall'inquinamento.\nAlex fugge dai suoi rapitori, che lo volevano lobotomizzare, e dopo l'iniziale incredulit\u00e0 si rende conto di essere un \"freejack\", ossia un corpo catturato nel passato per fungere da nuovo \"contenitore\" per le menti di ricchi potenti che possono cos\u00ec assicurarsi l'immortalit\u00e0. Inseguito da una banda di cacciatori di uomini, capitanata dallo spietato Victor Vacendak, Alex riesce a rintracciare Julie, divenuta nel frattempo una dirigente della potentissima multinazionale McCandless.\nCon l'aiuto di Julie, scopre di essere stato scelto proprio da McCandless in persona che, deceduto ma ancora vivo con la mente salvata in un computer per prolungare la propria esistenza di pochi giorni, voleva possedere il corpo del giovane pilota nella speranza di essere cos\u00ec amato dalla donna. Dopo varie vicende, Alex riuscir\u00e0 a salvarsi e a fuggire con Julie, grazie all'aiuto del tutto insperato di Victor.\nProduzione.\nIl ruolo di Julie Redlund avrebbe dovuto essere originariamente interpretato da Linda Fiorentino, ma a causa di impegni nello stesso periodo dovette rinunciarvi e fu sostituita da Rene Russo. Le riprese furono girate ad Atlanta, in Georgia.\nSecondo testimonianze dell'epoca della produzione e interviste ad alcuni membri del cast, la versione originale del film ebbe un esisto disastroso nella visione di prova, cos\u00ec il produttore Ronald Shusett fu costretto a rigirare circa il 40% del film e aggiungere altre scene di personaggi e umoristiche. Emilio Estevez ha anche ricordato come il regista Geoff Murphy li fece, a suo giudizio, peggiorare concentrandosi troppo sull'azione nella suo versione originale del film. Al contrario Geoff Murphy sostiene che ci furono interferenze da parte di societ\u00e0 di produzione Morgan Creek e chiese di essere rimosso dai titoli del film.\nAccoglienza e critica.\nLa pellicola non ebbe successo, malgrado il notevole impegno della produzione. Alla sua uscita negli Stati Uniti, il film ricevette critiche prevalentemente negative.\nFantafilm scrive che \"la storia \u00e8 originale, e tiene malgrado qualche veniale incongruenza. Le ambientazioni sono ricche e curate ben sopra la media. Di tutto rispetto il cast.\""}
{"id": "1189151", "revid": "767487", "url": "https://it.wikipedia.org/wiki?curid=1189151", "title": "Non guardare indietro", "text": "Non guardare indietro (\"Don't Look Back\") \u00e8 un film noir scritto da Billy Bob Thornton e diretto da Geoff Murphy.\nTrama.\nJesse (Eric Stoltz) aveva due amici dove era nato. E aveva giurato di non lasciarli mai. Ma la vita va avanti a dispetto dei sogni: e Jesse si ritrova grande, drogato e sbandato, perso in una citt\u00e0 che non \u00e8 la sua. Poi una valigetta piena di soldi, rubata ad un sicario, in una notte sporca come tante, troppe per Jesse. Che ora si ritrova a fuggire seguito da una banda di pericolosi criminali: la meta della fuga? Il suo paese natale."}
{"id": "1189152", "revid": "252105", "url": "https://it.wikipedia.org/wiki?curid=1189152", "title": "Guardie e ladri (gioco)", "text": "Guardie e ladri \u00e8 un gioco per bambini .\nIl principio fondamentale \u00e8 la divisione dei giocatori in due squadre di cui una insegue e l'altra viene inseguita. \nRegole del gioco.\nCome la maggior parte dei giochi infantili, guardie e ladri esiste in numerose varianti e le regole applicate non sono le stesse ovunque. Quelle che seguono sono un esempio di regole tipiche:\nI giocatori si dividono in due squadre generalmente in numero diseguale, due o tre ladri per ogni guardia. Le guardie sono generalmente identificate da qualche segno particolare come per esempio un fazzoletto stretto al braccio. Prima dell'inizio del gioco le \"guardie\" si radunano in un punto prestabilito, mentre i ladri si spargono in giro. Al segnale, le guardie si lanciano all'inseguimento dei ladri cercando di catturarne il maggiore numero possibile. Ogni ladro che viene toccato o fermato da una guardia viene portato in \"prigione\", un luogo prestabilito dove deve rimanere. Il ladro prigioniero resta confinato oltre la linea della prigione, e tende la mano verso i giocatori. Se un altro ladro, senza farsi prendere, riesce a toccare la mano del prigioniero, questo ritorna libero. Quando vi sono pi\u00f9 prigionieri essi formano una catena ed \u00e8 sufficiente che un ladro libero tocchi il primo prigioniero, affinch\u00e9 tutti quelli che sono in contatto con lui siano liberati immediatamente.\nSpesso prima che le guardie inizino a inseguire i ladri questi si nascondono, come a nascondino, mentre le guardie non possono guardare e iniziano a inseguirli dopo un tempo prestabilito.\nOltre a variare in regole il gioco pu\u00f2 variare anche in ambientazione e diventare per esempio \"indiani e cowboy\", \"tedeschi e partigiani\", \"banditi e carabinieri\" (variante barbaricina) o \"a li brigante\" (variante napoletana).\nFine del gioco.\nIn questo gioco i ladri non possono vincere perch\u00e9 le guardie sono le sole a fare prigionieri, perci\u00f2 solitamente dopo qualche partita le squadre invertono i loro ruoli. \u00c8 diffusa anche la pratica di dare un punteggio per stabilire un vincitore assegnando alle guardie un punto per ogni ladro imprigionato, ed un punto ai ladri per ogni prigioniero liberato. Pi\u00f9 punti sono assegnati per la catena di ladri liberati."}
{"id": "1189157", "revid": "9383513", "url": "https://it.wikipedia.org/wiki?curid=1189157", "title": "Gluepalla", "text": ""}
{"id": "1189158", "revid": "481349", "url": "https://it.wikipedia.org/wiki?curid=1189158", "title": "Verbis", "text": ""}
{"id": "1189160", "revid": "161374", "url": "https://it.wikipedia.org/wiki?curid=1189160", "title": "SS 131", "text": ""}
{"id": "1189162", "revid": "77509909", "url": "https://it.wikipedia.org/wiki?curid=1189162", "title": "SS 30", "text": ""}
{"id": "1189163", "revid": "161374", "url": "https://it.wikipedia.org/wiki?curid=1189163", "title": "SS 394", "text": ""}
{"id": "1189165", "revid": "161374", "url": "https://it.wikipedia.org/wiki?curid=1189165", "title": "SS 229", "text": ""}
{"id": "1189166", "revid": "161374", "url": "https://it.wikipedia.org/wiki?curid=1189166", "title": "SS 344", "text": ""}
{"id": "1189167", "revid": "161374", "url": "https://it.wikipedia.org/wiki?curid=1189167", "title": "SS 337", "text": ""}
{"id": "1189168", "revid": "320578", "url": "https://it.wikipedia.org/wiki?curid=1189168", "title": "SS 659", "text": ""}
{"id": "1189169", "revid": "161374", "url": "https://it.wikipedia.org/wiki?curid=1189169", "title": "SS 336", "text": ""}
{"id": "1189170", "revid": "484362", "url": "https://it.wikipedia.org/wiki?curid=1189170", "title": "Crittonews", "text": ""}
{"id": "1189171", "revid": "78804611", "url": "https://it.wikipedia.org/wiki?curid=1189171", "title": "SS 54", "text": ""}
{"id": "1189174", "revid": "78592597", "url": "https://it.wikipedia.org/wiki?curid=1189174", "title": "SS 48", "text": ""}
{"id": "1189176", "revid": "78804605", "url": "https://it.wikipedia.org/wiki?curid=1189176", "title": "SS 49", "text": ""}
{"id": "1189177", "revid": "77509793", "url": "https://it.wikipedia.org/wiki?curid=1189177", "title": "SS 18", "text": ""}
{"id": "1189178", "revid": "77509797", "url": "https://it.wikipedia.org/wiki?curid=1189178", "title": "SS 19", "text": ""}
{"id": "1189181", "revid": "767487", "url": "https://it.wikipedia.org/wiki?curid=1189181", "title": "John Wood il Vecchio", "text": "Era chiamato anche Wood of Bath e viene ricordato oggi come John Wood il vecchio.\nLavor\u00f2 principalmente nella citt\u00e0 di Bath, situata nell'Inghilterra sudoccidentale anche se era originario dello Yorkshire, nel Nord dell'Inghilterra. Fra le sue opere, si ricordano \"The Circus\", \"Queen Square\", \"Prior Park\" ed il \"North and South Parades\"."}
{"id": "1189183", "revid": "767487", "url": "https://it.wikipedia.org/wiki?curid=1189183", "title": "John Wood il Giovane", "text": "\u00c8 ricordato come John Wood il giovane. Inizi\u00f2 la carriera come assistente del padre John Wood il Vecchio. Tra i suoi lavori, nella cittadina di Bath, si ricordano il \"Royal Crescent\", le \"Bath Assembly Rooms\" e la \"Buckland House\" in Buckland (Oxfordshire).\nTermin\u00f2 la famosa costruzione del padre, \"The Circus\" nel 1764."}
{"id": "1189195", "revid": "124272765", "url": "https://it.wikipedia.org/wiki?curid=1189195", "title": "Mac Ronay", "text": "Biografia.\nMac Ronay inizi\u00f2 la sua carriera di acrobata negli anni venti, perfezionando numeri sempre pi\u00f9 spericolati. Nel 1936 fu tra i primi a esibirsi in motocicletta insieme a un amico in spettacoli di acrobazia del tipo \"muro della morte\" e simili. Nel 1938 approd\u00f2 negli Stati Uniti, dove esegu\u00ec un pericolosissimo triplo salto mortale a bordo di una autovettura decappottabile.\nDopo la seconda guerra mondiale Mac Ronay decise di lasciare gli spettacoli di acrobazia, anche per via del mutamento dei gusti del pubblico, e inizi\u00f2 a esibirsi nei panni del Mago Alcarthy, eseguendo giochi di prestigio nei locali notturni della capitale francese, negli intervalli tra uno spogliarello e l'altro. Sorpreso dall'ilarit\u00e0 causata nel pubblico da un trucco mal riuscito, ebbe l'idea di cambiare il proprio spettacolo in chiave comica, dando cos\u00ec vita al personaggio del mago maldestro e pasticcione che, insieme con quello del domatore delle pulci e del pianista matto, gli assicureranno il successo e la notoriet\u00e0 internazionale.\nDurante uno dei suoi spettacoli come Mago Alcarthy venne notato da Maurice Chevalier che gli procur\u00f2 una scrittura al Casino de Paris, consentendogli di effettuare un salto di qualit\u00e0 che lo port\u00f2 presto a calcare i palcoscenici dei pi\u00f9 noti locali di rivista parigini, tra cui l'ABC, il Bobino, il Lido e diversi altri. Mac Ronay debutt\u00f2 cos\u00ec nel 1956 al famoso Crazy Horse con il suo stralunato personaggio, sempre impassibile nonostante i suoi trucchi magici finissero in disastri e ostinatamente restio a pronunciare in scena qualsiasi parola, a eccezione dell'esclamazione \"Hep!\".\nBen presto il personaggio di Mac Ronay oltrepass\u00f2 le frontiere. Negli anni sessanta si esib\u00ec negli Stati Uniti a Las Vegas e a Reno, nello stato del Nevada, e venne ripetutamente ospitato dal programma televisivo \"The Ed Sullivan Show\". Di questo periodo furono anche le sue prime apparizioni cinematografiche, la prima nel film \"Tot\u00f2 di notte n. 1\", parodia del documentario \"Il mondo di notte\" diretto da Luigi Vanzi nel 1960.\nIl cinema si era gi\u00e0 accorto del valore comico che la maschera lunare e impassibile di Mac Ronay poteva portare in ruoli di contorno e fu cos\u00ec il regista Luigi Comencini a offrire all'artista francese la possibilit\u00e0 di esibirsi non come prestigiatore, ma interpretando un vero e proprio personaggio, seppure minore, nel suo film \"Tutti a casa\". A questa pellicola fecero seguito altri ruoli in diverse opere cinematografiche, sia italiane che straniere, l'ultimo dei quali nel film \"Le fou du Roi\", diretto da Yvan Chiffre nel 1984.\nApparve spesso sul piccolo schermo, in particolare in Italia, dove, negli anni sessanta e settanta, fu una presenza fissa in spettacoli musicali quali \"Studio Uno\", nonch\u00e9 controparte del famoso mago Silvan in \"Sim Salabim\".\nNel 1989 il Ministro della Cultura francese Jack Lang confer\u00ec a Mac Ronay il titolo di \"Chevalier des Arts et des Lettres\", onorificenza solitamente accordata ad artisti e letterati e su cui qualcuno comment\u00f2 che in questa occasione era servita a celebrare un artista che nella sua carriera di lettere ne aveva usate davvero assai poche. Proprio durante questa cerimonia Mac Ronay annunci\u00f2 l'intenzione di ritirarsi a vita privata, al termine di un percorso artistico durato oltre 60 anni.\nVita privata.\nMac Roney ebbe un figlio, Mac Ronay Junior, che ne prosegu\u00ec l'attivit\u00e0, imitandone stile e sketch."}
{"id": "1189199", "revid": "228587", "url": "https://it.wikipedia.org/wiki?curid=1189199", "title": "Solanum gilo", "text": "Il gilo (Solanum gilo) \u00e8 una pianta affine alla melanzana e come questa si coltiva. Si cucina come la melanzana. La pianta raggiunge l'altezza di 1,50 m circa.\nI frutti possono essere cucinati anche in uno stadio pi\u00f9 avanzato di maturazione rispetto alla melanzana in quanto i semi sono piccolissimi e non danno fastidio. Tuttavia, poich\u00e9 hanno un sapore amarognolo che si accentua con la maturazione, vengono raccolti ancora acerbi. Il frutto acerbo \u00e8 verde, quello maturo rosso o arancione.\n\"Solanum gilo\" \u00e8 originario dell'Africa occidentale, dove \u00e8 tuttora coltivato (p.es. in Nigeria), ma attualmente trova la sua massima diffusione sia come coltura che come consumo in Brasile.\nCollegamenti esterni.\nWorldCrops (in inglese)"}
{"id": "1189200", "revid": "125518837", "url": "https://it.wikipedia.org/wiki?curid=1189200", "title": "Hugo Ch\u00e1vez", "text": " \u00c8 stato presidente del Venezuela dal 1999 fino alla sua morte, tranne durante la breve parentesi del colpo di Stato scoppiato nel Paese nel 2002.\nDurante la sua lunga carriera presidenziale, Ch\u00e1vez promosse un suo personale modello politico votato all'integrazione dell'America Latina e all'anti-imperialismo, ponendosi inoltre come uno strenuo critico della globalizzazione neoliberista e della politica estera statunitense. La sua particolare filosofia politica \u00e8 stata denominata chavismo, caratterizzata dalla commistione di bolivarismo, teologia della liberazione, marxismo d'ispirazione guevarista e castrista, terzomondismo e nazionalismo di sinistra, che, assieme al cosiddetto socialismo del XXI secolo, hanno costituito l'asse portante dell'ideologia del suo partito.\nCh\u00e1vez fond\u00f2 il Movimento Quinta Repubblica (poi confluito nel Partito Socialista Unito del Venezuela nel 2008) dopo aver organizzato, il 4 febbraio 1992, un fallito colpo di Stato contro l'allora presidente Carlos Andr\u00e9s P\u00e9rez. Ch\u00e1vez fu eletto presidente nel 1998, grazie alle sue promesse di aiuto per la maggioranza povera della popolazione venezuelana, e fu rieletto nel 2000, nel 2006 e nel 2012. In patria, Ch\u00e1vez ha lanciato le cosiddette \"Missioni Bolivariane\", i cui obiettivi sono quelli di combattere le malattie, l'analfabetismo, la malnutrizione, la povert\u00e0 ed altri mali sociali. In politica estera, si \u00e8 mosso contro il \"Washington consensus\", sostenendo modelli di sviluppo economico alternativi e richiedendo la cooperazione dei paesi pi\u00f9 poveri del mondo, specialmente quelli latino-americani.\nI suoi critici e detrattori lo accusarono di essere un populista autoritario, rimproverandogli anche la sua vicinanza con alcuni Stati non-democratici e con Stati le cui modalit\u00e0 di governo, seppur formalmente democratiche, sono fortemente criticate dall'Occidente, come la Libia durante il regime di Mu\u02bfammar Gheddafi e l'Iran, mentre i suoi sostenitori lo considerano un rivoluzionario socialista e democratico, impegnato per la giustizia sociale. Poco dopo la quarta vittoria consecutiva alle elezioni presidenziali, nel 2012, Hugo Ch\u00e1vez ha prima dovuto ritirarsi gradualmente dalla scena politica ed \u00e8 poi morto nel 2013, a causa di una grave forma di tumore, che lo aveva colpito nel 2011, e delle relative complicanze, lasciando il governo e la presidenza al suo successore designato, Nicol\u00e1s Maduro.\nBiografia.\nOrigini familiari e infanzia.\nCh\u00e1vez nacque a Sabaneta, nello stato federato di Barinas, il 28 luglio del 1954 in una modestissima famiglia d'origini amerinde, afrovenezuelane e spagnole. Il futuro Presidente venezuelano non ha mai fatto mistero di queste sue origini meticce, dichiarando altres\u00ec di come abbiano inciso sulla maturazione della propria coscienza sociale e politica. Suo padre, Hugo de los Reyes Ch\u00e1vez, era un maestro elementare che, a causa delle ristrettezze economiche, per mantenere la numerosa famiglia fu obbligato ad affidare due dei figli, il piccolo Hugo e il fratello maggiore, Ad\u00e1n, alla nonna paterna Rosa In\u00e9s, anch'ella residente a Sabaneta, in una tipica casetta da indio fatta di paglia e fango secco, costruita grazie a un sussidio statale. Hugo e il fratello erano molto legati alla nonna, che chiamavano \"Mama\", e il futuro presidente scrisse numerose lettere, anche dopo la morte della donna, dove la ringraziava per la sua infanzia felice con lei. Nonostante le migliori condizioni di vita, Ch\u00e1vez ebbe comunque problemi economici: fu rifiutato alle elementari perch\u00e9 non aveva un paio di scarpe, ma solo dei sandali di corda. Date le precarie circostanze economiche, Ch\u00e1vez contribuiva all'esiguo reddito familiare vendendo dolci fatti dalla nonna per le strade di Sabaneta.\nCarriera militare.\nAll'et\u00e0 di diciassette anni si arruol\u00f2 nell'Accademia venezuelana di Arti Militari. Dopo la laurea in Scienza e Arti militari, Ch\u00e1vez svolse per alcuni mesi il servizio militare. Si occup\u00f2 anche di comunicazioni, gestendo un programma radio nell'esercito e partecipando in qualit\u00e0 di presentatore ad eventi ricreativi come concorsi di bellezza. In seguito si dedic\u00f2 allo studio delle Scienze politiche all'Universit\u00e0 Sim\u00f3n Bol\u00edvar di Caracas, che tuttavia lasci\u00f2 senza ottenere una laurea.\nDurante gli anni degli studi Ch\u00e1vez e i suoi compagni svilupparono una dottrina nazionalista di sinistra che chiamarono \"bolivariana\", ispirata dalla filosofia Panamericanista del rivoluzionario venezuelano dell'Ottocento Sim\u00f3n Bol\u00edvar, dall'influenza del presidente peruviano Juan Velasco Alvarado e dal pensiero di vari ideologi comunisti e socialisti tra cui Marx e Lenin. A influenzare la visione politica di Ch\u00e1vez furono anche il pensiero di Antonio Gramsci, quello di Antonio Negri e l'azione storica di Giuseppe Garibaldi. In questi anni, inoltre, si dedic\u00f2 ad attivit\u00e0 culturali ed eventi sportivi, giocando a baseball e softball, arrivando fino ai campionati nazionali, e scrivendo poesie, racconti e opere teatrali.\nDi Sim\u00f3n Bol\u00edvar ne assorb\u00ec il pensiero, soprattutto sul concetto di integrazione e costruzione della Grande Colombia: Venezuela, Colombia, Ecuador, Per\u00f9 e Bolivia. Ma gi\u00e0 da cadetto aveva subito il fascino del \"Libertador\" Sim\u00f3n Bol\u00edvar, a cui per altro era intitolato il suo corso. Di indole ribelle, si mise spesso nei guai per non condividere le azioni di repressione dell'esercito, in quei tempi utilizzato come estensione della polizia.\nNacque cos\u00ec l'ideologia bolivariana, che inizialmente si svilupp\u00f2 all'interno delle Forze Armate, dando vita gi\u00e0 dal 1983 al \"Movimiento Bolivariano MBR-200\", costituito per la maggior parte dai cadetti della \"Promozione Sim\u00f3n Bol\u00edvar\" che usc\u00ec dalle scuole militari nel 1975.\nIl \"caracazo\" e l'opposizione alla politica governativa.\nNel 1989 scoppi\u00f2 una protesta popolare contro il caro-vita, detta \"caracazo\". Il governo incaric\u00f2 anche i militari per il mantenimento dell'ordine pubblico; l'esercito ebbe anche l'ordine di sparare sulla folla, e massacr\u00f2 migliaia di oppositori. Ch\u00e1vez e alcuni suoi colleghi bolivariani furono tra i pochi ufficiali che si rifiutarono categoricamente di eseguire quegli ordini, e non furono congedati o sanzionati per questo. Questo lo accredit\u00f2 come un \"amico del popolo\" agli occhi di molti venezuelani.\nIl fallito colpo di Stato \"bolivariano\".\nPromosso al grado di colonnello nel 1991, l'anno seguente, il 4 febbraio 1992, fu protagonista di un colpo di Stato da parte delle forze militari che tent\u00f2 di rovesciare il legittimo presidente Carlos Andr\u00e9s P\u00e9rez, che i bolivaristi ritenevano corrotto e filo-statunitense. Il golpe fall\u00ec, causando, secondo le voci ufficiali del Ministero della Difesa, 14 morti e 53 feriti, e Ch\u00e1vez fu arrestato e imprigionato. Prima di essere messo in custodia dalle forze dell'ordine, Ch\u00e1vez parl\u00f2 in diretta sulla televisione nazionale, dichiarando di aver fallito \"per ora\" e promettendo un futuro migliore per il popolo venezuelano. Il suo arresto suscit\u00f2 un ampio movimento popolare che ne chiedeva la liberazione; riacquist\u00f2 la libert\u00e0 nel 1994 grazie a un'amnistia, ma dovette abbandonare le Forze Armate.\nLa sua traiettoria politica cominci\u00f2 a prendere corpo gi\u00e0 durante gli anni nel carcere di Yare, in Valles del Tuy, e prosegu\u00ec fino all'elezione alla presidenza del Venezuela, nel 1998.\nL'avvento al potere.\nNel 1999 giur\u00f2 per la prima volta per divenire presidente del Venezuela; fu ripetutamente eletto nel 2000, 2006 e 2012, promuovendo l'ideologia socialista e bolivarista, durante i quasi 14 anni di governo (vedi sezione \"La politica di Ch\u00e1vez\"), escluso il brevissimo periodo della sua deposizione temporanea (2002).\nVita privata.\nCh\u00e1vez \u00e8 stato sposato due volte, con Nancy Colmenares e Marisabel Rodr\u00edguez (con quest'ultima da 1999 al 2004), aveva quattro figli (Rosa Virginia, Mar\u00eda Gabriela, Hugo \"Huguito\" Rafael, e Rosin\u00e9s) ai quali ha sempre garantito la massima privacy e riservatezza, anche se spesso le figlie hanno partecipato con lui a eventi politici, nei suoi ultimi anni di vita.\nLa famiglia.\nTutti i familiari di Ch\u00e1vez sono impegnati in politica. Il fratello maggiore Ad\u00e1n \u00e8 stato ministro dell'educazione, mentre ora \u00e8 l'attuale governatore dello stato di Barinas, Narciso \u00e8 plenipotenziario (ossia responsabile degli accordi tra Cuba e Venezuela), Anibal \u00e8 sindaco di Sabaneta (paese natale della famiglia), Argeny \u00e8 segretario di Stato a Barinas, Adelis \u00e8 consigliere d'amministrazione della Sofitasa, banca privata che gestisce alcuni fondi del governo.\nFede religiosa.\nCh\u00e1vez era da sempre un cattolico praticante, bench\u00e9 seguisse politiche laiche. Sulla sua fede personale, vicina anche alla teologia della liberazione e al popolare sincretismo religioso venezuelano, ha detto tra l'altro, esprimendo il desiderio di incontrare Papa Benedetto XVI, durante la Mostra del cinema di Venezia nel 2009: \nAbitudini personali.\nCh\u00e1vez ha affermato di masticare foglie di coca abitualmente, nonostante non facesse uso di alcol e non fumasse. Era un grande appassionato di sport, in particolare di baseball, e sostenne, con i proventi nazionali del petrolio, e tramite un apposito progetto statale, la carriera del giovane pilota automobilistico venezuelano Pastor Maldonado alla Williams F1. Molto nota anche la sua stretta amicizia con l'ex calciatore argentino Diego Armando Maradona e con il pugile venezuelano Edwin Valero.\nMalattia e morte.\nCh\u00e1vez, dal giugno 2011 fino alla morte, ha sofferto di un cancro nella regione pelvica, con metastasi al fegato, ai linfonodi e al midollo spinale. \u00c8 stato ripetutamente operato in Venezuela e a Cuba, dove si \u00e8 sottoposto a numerose cure, tra cui chemioterapia e radioterapia. Questo, in un primo momento, non ha comunque impedito i suoi impegni politici. Dopo aver dichiarato in alcune occasioni di stare molto meglio, in occasione della Pasqua 2012, Ch\u00e1vez ha pregato pubblicamente per la propria salute, mentre si diffusero voci che fosse ormai malato terminale, tra chi diceva gli restassero pochi mesi e chi al massimo due anni di vita, di rabdomiosarcoma alveolare metastatico, una forma di tumore molto grave e rara nelle persone adulte. Molti hanno sostenuto che Ch\u00e1vez nascondesse le sue reali condizioni per non danneggiare la fiducia dei cittadini nei suoi confronti, e facesse ampio uso di antidolorifici per apparire normale.\nSecondo il sito Wikileaks, che cit\u00f2 alcuni cablogrammi intercettati dei medici russi e cubani del 2012, Ch\u00e1vez avrebbe forse avuto un tumore alla prostata (e non un rabdomiosarcoma), poi estesosi al colon e agli altri organi, anche se il governo venezuelano non ha mai divulgato l'esplicita diagnosi, parlando solo di tumore pelvico. Sempre secondo i documenti resi pubblici dal sito di Julian Assange, la malattia di Ch\u00e1vez lo avrebbe portato alla morte entro un anno, nel 2013, cosa poi nei fatti avvenuta.\nNel giugno 2012, annunciando la nuova candidatura, avvenuta in una manifestazione a cui partecip\u00f2 assieme ai figli, afferm\u00f2 che le sue condizioni erano nettamente migliorate, e di aver camminato quasi fino a Caracas, per 10\u00a0km, indice delle buone condizioni fisiche. Successivamente, a luglio, dichiar\u00f2 di essere completamente guarito e libero dal cancro, e di non aver bisogno di ulteriori cure. In realt\u00e0 il cancro si ripresent\u00f2; in seguito di una sua mancata presenza a un vertice del Mercosur tuttavia, sono cominciate a circolare voci, fin da novembre, su una recidiva della malattia, che hanno trovato conferma ufficiale in data 8 dicembre 2012 quando Ch\u00e1vez annunci\u00f2 un nuovo ricovero in un ospedale dellAvana, a Cuba, allo scopo di sottoporsi a nuove cure oncologiche, che hanno avuto parziale successo sul cancro ma senza migliorare lo stato generale del presidente, a causa della tossicit\u00e0 dei farmaci usati.\nCh\u00e1vez aveva indicato come possibile successore il vicepresidente Nicol\u00e1s Maduro, qualora lui non fosse stato pi\u00f9 in grado di completare il mandato presidenziale. A causa del progresso della malattia le condizioni di Ch\u00e1vez sono rapidamente peggiorate, e nel gennaio 2013, il ministro delle comunicazioni venezuelano, Ernesto Villegas, comunic\u00f2 ufficialmente che \"il comandante ha mostrato complicazioni a seguito di una grave infezione polmonare che gli ha causato problemi respiratori\", il che ha comportato un aggravamento dello stato di salute del presidente venezuelano nel mese successivo.\nRiportato a Caracas, e affetto anche da polmonite, Hugo Ch\u00e1vez \u00e8 morto il 5 marzo 2013, a seguito dell'aggravarsi delle sue precarie condizioni di salute, che gli hanno causato un fatale infarto cardiaco. La causa della morte non \u00e8 stata direttamente il tumore ma l'infezione polmonare.\nMaduro ha annunciato subito sette giorni di lutto nazionale, le esequie militari e i funerali di Stato per lo scomparso \"Comandante\", accusando inoltre gli Stati Uniti di avergli inoculato una malattia per ostacolarne la guarigione, o di avergli provocato il cancro stesso con l'esposizione a sostanze radioattive (cosa sostenuta dallo stesso Ch\u00e1vez, lamentando l'inquinamento delle multinazionali, collegato all'aumento dei tumori e malattie che hanno colpito negli anni numerosi leader politici latinoamericani) accusa respinta da Barack Obama, che ha espresso cordoglio per la scomparsa di Ch\u00e1vez, aprendo a un dialogo tra i due paesi. Ai funerali hanno partecipato, oltre a capi di Stato di tutto il mondo, anche personalit\u00e0 della cultura come il regista e attore statunitense Sean Penn, amico personale del politico scomparso:\nAlcuni esperti, facendo paragoni con l'avvelenamento da polonio di Aleksandr Litvinenko, hanno mostrato scetticismo sul fatto che un tumore solido come quello prostatico possa essersi sviluppato in questo modo, necessitando di molti anni di esposizione, a differenza delle leucemie e dei tumori ematici. Inoltre la proposta inoculazione di cellule tumorali in zone del corpo, ha mostrato, in test di laboratorio, una percentuale estremamente bassa di riuscita. Il 6 marzo il Consiglio dei Diritti Umani dell'ONU ha decretato un minuto di silenzio per rendere omaggio a Hugo Ch\u00e1vez.\nIn America Latina sono state istituite giornate di lutto nazionale in quasi tutti gli stati. Dopo il funerale, fu annunciato che il corpo di Ch\u00e1vez sarebbe stato imbalsamato, come accaduto per altri famosi leader come Lenin, ed esposto al pubblico dietro una lastra di vetro nel mausoleo del Pantheon Nazionale, accanto alla tomba di Sim\u00f3n Bol\u00edvar. Tuttavia, le autorit\u00e0 venezuelane e la famiglia hanno rinunciato all'eventualit\u00e0 della mummificazione per problemi logistici. Il corpo di Ch\u00e1vez \u00e8 stato quindi inumato in una tomba presso il palazzo che ospita il Museo Storico Militare della Caserma de la Monta\u00f1a. Cerimonie laiche e religiose si sono svolte in tutta l'America centro-meridionale, e anche in altri continenti; in Italia, il \"prete di strada\" don Andrea Gallo ha celebrato a Genova una messa in memoria dello scomparso presidente del Venezuela, definendolo \"un grande statista sudamericano nella fede cattolica\" e \"una grande forza per trovare la via della liberazione\", capace di unire varie culture nella lotta al capitalismo a difesa del suo paese. Ch\u00e1vez \u00e8 stato, in seguito alla morte, ricordato anche come il \"Comandante eterno della Rivoluzione Bolivariana\".\nCh\u00e1vez presidente.\nIl primo mandato e la nuova costituzione (1999-2000).\nConquistatosi un vastissimo consenso presso le fasce popolari, nel 1997 Ch\u00e1vez cre\u00f2 un partito politico, il \"Movimento Quinta Repubblica\" (o \"MVR\") alla guida del quale vinse le elezioni presidenziali del 6 dicembre 1998 con il 56,2% dei voti. La sua campagna elettorale era basata sul progetto di una nuova costituzione che potesse permettere una rifondazione del paese, passando dalla \"Quarta Repubblica\", quella nata con il \"Patto di Punto Fijo\", alla \"Quinta Repubblica\". Il nome \"Quinta Repubblica\" ha infatti questo significato: nuova costituzione e nuovo ordinamento giuridico. Altri temi della sua campagna, come la lotta alla corruzione e al degrado morale del paese vennero sempre subordinati all'idea di una nuova Carta Costituzionale e del conseguente rinnovamento dei poteri dello Stato.\nSubito dopo il \"giuramento da presidente\", avvenuto il 2 febbraio 1999, Ch\u00e1vez incominci\u00f2 la realizzazione del suo programma di governo indicendo un referendum, primo nella storia del Venezuela, per chiedere al popolo il consenso alla stesura di una nuova costituzione. I voti a favore superarono l'80%. Anche la seconda votazione per l'elezione dei membri dell'Assemblea Costituente fu un successo: i venezuelani gli diedero addirittura 120 seggi su 131, e l'MVR ottenne pi\u00f9 del 60% dei voti.\nL'insediamento dell'Assemblea Costituente, essendo \"originaria\", determin\u00f2 automaticamente il decadimento temporaneo di tutti i poteri in vigore. Durante il periodo dell'Assemblea, il potere esecutivo, per far fronte alla disastrosa situazione socioeconomica in cui versava il Venezuela (oltre l'87% della popolazione viveva in condizioni di povert\u00e0 e circa il 47% di povert\u00e0 critica), chiese e ottenne il potere legislativo, come previsto dalla \"Ley abilitante\". Nel dicembre del 1999, nacque la nuova costituzione, confermata da un altro referendum. Tra i punti pi\u00f9 significativi:\nApprovata la nuova costituzione, tutte le cariche pubbliche elettive dovettero essere sottoposte al voto popolare e anche Ch\u00e1vez, rimesso il suo mandato, si ricandid\u00f2 alle nuove elezioni presidenziali. Confermato a larga maggioranza (59,5% dei voti) il 30 luglio 2000, Ch\u00e1vez, a capo del nuovo parlamento (rinominato \"Assemblea Nazionale\") diede avvio all'attuazione della nuova costituzione. Ch\u00e1vez chiam\u00f2 questa fase \"Rivoluzione Bol\u00edvariana Pacifica\". Durante la campagna presidenziale, Chavez aveva lanciato l'idea di creare una Banca per lo sviluppo economico dei paesi del Sudamerica e da questi partecipata (Il concetto verr\u00e0 poi ripreso nel 2006 e dar\u00e0 origine alla Banca del Sud).\nSecondo mandato (2000-2006).\nSocialismo democratico.\nDurante il primo mandato, i partiti di opposizione si sono dimostrati \"forti, ma alquanto contenuti, [con] lamentele principalmente legate sugli aspetti procedurali relativi all'applicazione della costituzione\".\nLa prima protesta organizzata contro il governo bolivariano avvenne a gennaio del 2001, allorch\u00e9 il governo Ch\u00e1vez tent\u00f2 delle riforme nel campo dell'istruzione attraverso la proposta di risoluzione 259 e decreto 1.011, che prevedeva la pubblicazione di libri scolastici con propaganda bolivarista e imparzialit\u00e0 storica. Il movimento di protesta, organizzato principalmente da genitori del ceto medio i cui figli frequentavano scuole private, manifestarono nel centro di Caracas urlando lo slogan \"Non combinate casini coi miei bambini\". Ch\u00e1vez disapprov\u00f2 la manifestazione e defin\u00ec i manifestanti \"egoisti e individualisti\", ma la protesta riusc\u00ec a bloccare la riforma dell'istruzione e il governo si conform\u00f2 a un piano di istruzione condiviso dall'opposizione.\nIl 30 gennaio 2005, parlando al Convegno internazionale del \"Social Forum\" a Porto Alegre, in Brasile, Ch\u00e1vez offr\u00ec il suo aiuto alla causa no-global, dichiarandosi, inoltre, favorevole a un socialismo patriottico e democratico che \"deve essere umanista e deve mettere gli esseri umani e non le macchine in condizioni di superiorit\u00e0 nei confronti di tutto e di tutti\", concetto ribadito anche nella successiva riunione del suo governo, svoltasi nel febbraio del 2005.\nL'azione di Ch\u00e1vez in realt\u00e0 non risponde a un'ideologia ben definita e coerente: in generale il suo pensiero accoglie elementi del socialismo e del nazionalismo di sinistra e ha come riferimento principale la figura di Sim\u00f3n Bol\u00edvar. Se per gli oppositori interni ed esterni e per gran parte dei media internazionali il governo di Ch\u00e1vez s'incentra su una lotta costante contro le fasce pi\u00f9 alte della popolazione, indistintamente da come abbiano costruito la loro ricchezza, secondo altri osservatori e studiosi delle problematiche del Sud America, la politica chavista mira al risanamento delle condizioni socioeconomiche disastrose della stragrande maggioranza dei venezuelani.\nTra le misure prese da Ch\u00e1vez, in gran parte reinvestendo i proventi petroliferi: lo stanziamento di 1641 miliardi di bol\u00edvar (circa 314 milioni di euro) per la ricerca scientifica, l'aumento del 40% degli stipendi degli insegnanti, borse di studio e istruzione gratuita, creazione di una banca popolare con bassi crediti per scopi sociali e umani, come l'acquisto di un alloggio familiare, creazione di cooperative, abolizione del latifondo, nazionalizzazione dei pozzi petroliferi, uscita del Venezuela dal Fondo Monetario Internazionale e dalla Banca Mondiale, blocco della fuga di capitali e della svalutazione del bol\u00edvar, incremento alla sanit\u00e0 pubblica con seicento centri di diagnostica. Il PIL venezuelano \u00e8 cresciuto fino a 50 trilioni di bolivares nel 2006.\nLa politica estera.\nLa politica estera di Ch\u00e1vez pu\u00f2 essere meglio compresa tenendo conto di una visione imperialistica del mondo, dominato, secondo tale visione, dagli Stati Uniti. In quest'ottica egli ha promosso alleanze con i cosiddetti stati canaglia, ossia paesi non allineati oppure considerati non democratici dagli Stati Uniti (tra cui Cuba e l'Iraq di Saddam Hussein). Ci\u00f2 ha generato una reazione da parte degli Stati Uniti, i quali hanno definito il Venezuela una minaccia per la sicurezza nazionale. Secondo alcuni, sarebbe questa la causa principale della presa di posizione statunitense. Secondo altri, la causa principale sarebbe la presenza di immensi giacimenti di petrolio nel Venezuela (i pi\u00f9 grandi al mondo) e l'interesse degli Stati Uniti sarebbe unicamente economico, come accaduto con le guerre del golfo. Secondo dati diffusi, il Venezuela gi\u00e0 esporta verso gli Stati Uniti buona parte del petrolio estratto e la causa dei conflitti potrebbe essere nel prezzo troppo alto oppure nel vantaggio del prezzo basso del greggio concesso agli \"stati canaglia\". Gi\u00e0 nel 2004, i servizi segreti statunitensi, cos\u00ec come il Carter Center e l'Organizzazione degli Stati Americani avevano ribadito l'importanza di un governo democratico in Venezuela, soprattutto per l'importanza strategica data dal petrolio e, secondo questi, Ch\u00e1vez sarebbe una minaccia alla democrazia.\nCh\u00e1vez avrebbe persino accusato alcune ONG per i diritti umani di ricevere fondi dagli Stati Uniti al fine di rovesciare il governo. Queste, accusate di tradimento, avrebbero cominciato a ricevere telefonate e email minatorie da diverse parti e avrebbero cominciato ad avere timore.\nCh\u00e1vez incominci\u00f2 a operare per il rafforzamento dell'OPEP (l\"'Organizaci\u00f3n de Pa\u00edses Exportadores de Petr\u00f3leo\"; l'acronimo inglese \u00e8 OPEC), anche grazie al miglioramento delle relazioni diplomatiche con tutti i paesi membri (dove si rec\u00f2 personalmente).\nA livello continentale Ch\u00e1vez domandava un'integrazione dei paesi latino-americani da effettuarsi anche mediante l'ALBA (\"Alianza Bolivariana para Am\u00e9rica Latina y el Caribe\") costituita in contrapposizione all'ALCA (\"Area di Libero Commercio delle Americhe\") voluta dagli Stati Uniti. Inoltre l'amicizia tra Venezuela e Cuba (che prevedeva ad esempio lo scambio tra la fornitura di petrolio venezuelano a prezzi vantaggiosi e il supporto della competenza medica cubana nell'ambito dei piani di miglioramento delle condizioni sanitarie del Venezuela e altri paesi sudamericani), cos\u00ec come quella con l'Iran e la Bolivia di Evo Morales, era vista con sospetto dagli Stati Uniti in quanto cambiava gli equilibri geopolitici e favoriva i Paesi definiti stati canaglia (dotandoli, ad esempio, di petrolio a basso costo). Tali argomentazioni erano utilizzate dall'opposizione per discreditare Ch\u00e1vez.\nSotto Chavez, il Venezuela riconosceva lo Stato di Palestina: per questo e per protesta contro il governo israeliano di centro-destra che il leader venezuelano accus\u00f2 di volont\u00e0 di genocidio contro i palestinesi, Chavez ha espulso l'ambasciatore israeliano nel 2009 interrompendo di fatto le relazioni diplomatiche tra i due paesi.\nOltre alla critica agli USA, con l'elezione di Barack Obama al posto del detestato Bush, Chavez ha detto di \"volerlo aiutare\". Nel 2012 ci sono stati screzi ma anche alcuni segnali di cauta distensione tra i due Paesi.\nSempre nel 2006 Hugo Ch\u00e1vez, insieme al presidente dell'Argentina N\u00e9stor Kirchner, rilanci\u00f2 l'idea, da lui gi\u00e0 proposta durante la sua prima campagna elettorale, di una banca per lo sviluppo dei Paesi dell'America del Sud, una Banca del Sud, che fosse alternativa alla Banca Mondiale del Fondo Monetario Internazionale. Nell'aprile del 2007 anche il Brasile si unisce ufficialmente alla proposta. La proposta venne concretizzata nell'aprile 2007, con un accordo fra Venezuela, Argentina, Brasile e altri Stati sudamericani; la Banca \u00e8 stata fondata nel mese di settembre 2009 ed \u00e8 operativa dal 2013.\nLa politica interna.\nIn 7 anni di governo Ch\u00e1vez il paese si \u00e8 dichiarato libero dall'analfabetismo e tre milioni di venezuelani sono stati inseriti nell'istruzione primaria, secondaria e universitaria. Diciassette milioni di venezuelani (quasi il 70% della popolazione) ricevono, per la prima volta, assistenza medica e medicinali gratuiti e, in pochi anni, nelle intenzioni governative tutti i venezuelani avranno accesso gratuito all'assistenza medica. Si somministrano pi\u00f9 di 1 milione e 700\u00a0000 tonnellate di alimenti a prezzi modici a 12 milioni di persone (quasi la met\u00e0 dei venezuelani), un milione dei quali li ricevono gratuitamente, in forma transitoria. La questione \u00e8 centrale in un Paese come il Venezuela dove le persone sottonutrite sono cresciute dal 1992 al 2003 del 7%, raggiungendo la cifra di 4,5 milioni. La malnutrizione \u00e8 scesa dal 14% al 12%. La mortalit\u00e0 infantile si \u00e8 ridotta al 2%.\nSecondo i dati forniti dal governo, il tasso di disoccupazione \u00e8 sceso dall'8,9% (2006) al 6,20% (feb 2007) e la popolazione sotto la soglia di povert\u00e0 \u00e8 diminuita dal 37,9% (2005) al 23% (2009). Il numero di medici \u00e8 passato da 20 per 100.000 abitanti nel 1999 a 80 per 100.000 abitanti nel 2010, ovvero un aumento del 400% e l'aspettativa di vita \u00e8 passata da 72,2 anni nel 1999 a 74,3 anni nel 2011. Grazie all'Operaci\u00f3n Milagro, lanciata nel 2004, 1,5 milioni di venezuelani affetti da cataratte o altre patologie oculari hanno recuperato la vista. Inoltre, dal 1999 al 2011 il tasso di povert\u00e0 \u00e8 passato dal 42,8% al 26,5%, il tasso di povert\u00e0 estrema dal 16,6% nel 1999 al 7% nel 2011. Secondo The Economist, i dati statistici forniti dal governo venezuelano non sarebbero attendibili perch\u00e9 ottenuti non con metodi statistici ma tramite valutazioni personali di stampo propagandistico.\nDiritti umani e civili.\nDall'inizio del governo di Ch\u00e1vez, \"The Economist\" riporta che il tasso di omicidi \u00e8 quasi triplicato, e che la capitale venezuelana, Caracas \u00e8 diventata la terza pi\u00f9 violenta dell'America Latina, dopo Ciudad Ju\u00e1rez e Bogot\u00e0 con la polizia implicata in alcuni di questi crimini.\nAmnesty International ha accertato episodi di vessazioni contro i difensori dei diritti umani, la gravit\u00e0 delle condizioni carcerarie (comune tra i paesi in via di sviluppo), attacchi verbali di politici e aggressioni contro giornalisti.\nVenne denunciato il controllo della maggioranza chavista sui media, ma le violenze per le strade e della polizia erano comunque a un livello simile al periodo precedente a Ch\u00e1vez. Molte carceri sono rimaste sotto il controllo \"de facto\" di gang di criminali l\u00ec rinchiusi.\nNel 2006, per tagliare simbolicamente con il passato, l'Assemblea nazionale ha approvato la trasformazione della caserma San Carlos, prigione politica dove lo stesso Ch\u00e1vez era stato detenuto, in passato anche centro di tortura dei regimi precedenti, venne trasformato in una sede culturale e museo per esposizioni.\nSui diritti degli omosessuali Ch\u00e1vez ha detto:\nNel 2009 Ch\u00e1vez ha dato il suo appoggio a una legge sulle unioni civili e contro l'omofobia non ancora approvata (soltanto lo stato di M\u00e9rida le ammette gi\u00e0).\nLe prospettive della politica economica.\nI numerosi provvedimenti di ispirazione socialista attuati da Ch\u00e1vez nel tentativo di migliorare le condizioni di vita delle fasce pi\u00f9 povere della popolazione possono per\u00f2 generare, secondo alcuni osservatori, gravi conseguenze economiche per il paese. Secondo il liberista Pietro Di Giorgio, per esempio, la politica economica di Ch\u00e1vez \u00e8 caratterizzata da spese sociali alte, in cui piani populisti in genere prevalgono su considerazioni di sostenibilit\u00e0 economica. Le politiche monetarie sarebbero poi di tipo espansivo, con un'economia che mostra segni di iperinflazione. Il dato \u00e8 per\u00f2 tenuto basso dai controlli dei prezzi, che possono ridurre l'inflazione, ma al prezzo di creare carenza di beni. In teoria, poi, il Venezuela \u00e8 un paese ricco di petrolio: in pratica per\u00f2 le sovvenzioni al consumo e la nazionalizzazione dell'industria petrolifera (che tiene lontani gli investimenti esteri) comprimono l'offerta ed espandono la domanda, riducendo i benefici netti.\nSecondo invece il sociologo venezuelano Antonio Plessmann, attivista del movimento chavista, il principale problema per il Venezuela \u00e8 il basso prezzo del petrolio conseguente alla crisi economica internazionale, che crea difficolt\u00e0 perch\u00e9 riduce di molto la liquidit\u00e0 e potrebbe rendere inevitabile una crisi. Con questo si giustificano gli interessi dei venezuelani a produrre cibo e altri beni di primo consumo, i quali erano esclusivamente d'importazione, comprando enormi quantit\u00e0 di macchinari agricoli all'Argentina. La situazione, per\u00f2, non \u00e8 d'emergenza e la copertura finanziaria per gli investimenti in spese sociali \u00e8 ancora garantita. Sebbene poi l'inflazione sia la pi\u00f9 alta dell'America Latina, questa \u00e8 contrastata da un'elevata protezione all'inflazione con gli aumenti del salario minimo che sono stati superiori all'aumento dell'inflazione accumulata, col mantenimento dei sussidi al consumo alimentare e con la politica dei prezzi ridotti.\nUn dato di fatto, per\u00f2, \u00e8 che la grande crisi mondiale del 2009, che ha colpito quasi tutti i paesi del mondo, non ha svantaggiato il Sudamerica e in particolare il Venezuela, che ha saputo creare scambi convenienti.\nNel 2010, infine, \u00e8 stato introdotta la nuova moneta, il bol\u00edvar forte (\"bol\u00edvar fuerte\"), avvicinato al valore del dollaro statunitense perlomeno a livello legale, per le importazioni, e una moneta analoga ma debole per le esportazioni.\nIl contesto politico.\nTra tutte le leggi promulgate fino ai primi mesi del 2002, alcune diedero luogo a reazioni particolarmente forti da parte dell'opposizione. Una di queste riguard\u00f2 la regolamentazione della pesca a strascico, da sempre attuata sotto costa, su larga scala e senza alcun controllo da parte delle istituzioni, con l'inevitabile distruzione dell'habitat, e a svantaggio della maggioranza costituita dai piccoli pescatori. Il governo, per placare le reazioni dell'opposizione non riusc\u00ec a proibire definitivamente questo tipo di pesca, ma la limit\u00f2 a oltre le sei miglia nautiche dalle coste.\nLa legge in assoluto pi\u00f9 contrastata fu la cosiddetta riforma agraria; in Venezuela esistono vasti latifondi (fino a casi limite di 240.000 ettari): il 10% della popolazione detiene l'80% del territorio e senza che molti proprietari siano in grado di esibire i relativi titoli di propriet\u00e0.\nQueste leggi, assieme alla nazionalizzazione delle risorse petrolifere (con il conseguente aumento del gettito derivante dallo sfruttamento dell'\"oro nero\" venezuelano da redistribuire alla popolazione tramite nuove forme di Stato sociale come salute, istruzione, servizi); la nuova politica estera di equidistanza e solidariet\u00e0 con alcuni stati del Sud America e il conseguente sottrarsi alla storica subordinazione economica e politica agli Stati Uniti, furono i presupposti per il golpe del 2002.\nIl primo tentativo di sciopero.\nLa Confederaci\u00f3n de Trabajadores de Venezuela (CTV), Confederazione dei lavoratori, retta da numerosi anni da Carlos Ortega Carvajal, in base alla nuova costituzione entr\u00f2 a far parte delle istituzioni la cui dirigenza era sottoposta a elezioni. Durante lo spoglio dei voti , rendendo impossibile il completamento del conteggio dei voti: il comitato elettorale non pot\u00e9 decretare la vittoria, che fu per\u00f2 reclamata da Ortega che si dichiar\u00f2 vincitore. Nel dicembre del 2001 gli industriali cercarono di pilotare uno sciopero generale della CTV chiudendo le fabbriche e impedendo ai lavoratori di entrare, ma assicurando loro i salari, promessa che non fu mantenuta. Lo sciopero non ebbe successo.\nNel febbraio del 2002 Ch\u00e1vez sostitu\u00ec i dirigenti della PDVSA, la compagnia petrolifera nazionale, con persone affini al suo progetto politico, il che provoc\u00f2 la protesta interna di gruppi di impiegati e dirigenti che vedevano nella decisione di Ch\u00e1vez la violazione dei principi di meritocrazia. Il governo considerava inconciliabili le differenze ideologiche tra il proprio progetto di gestione dell'azienda e quello della dirigenza della PDVSA: il primo mirava a una riforma profonda del funzionamento dell'impresa che incrementasse l'utilizzo delle plusvalenze petrolifere in piani sociali, mentre il secondo voleva che PDVSA utilizzasse i profitti petroliferi per finanziare l'espansione dell'attivit\u00e0 aziendale.\nIl golpe fallito contro Ch\u00e1vez (2002).\nLo sciopero alla PDVSA.\nLa televisione di Stato rese pubblica la registrazione di una telefonata tra Ortega e l'ex presidente Carlos Andr\u00e9s P\u00e9rez, profugo dalla giustizia rifugiatosi negli Stati Uniti, nella quale Perez diceva a Ortega di organizzare uno sciopero generale e di portarlo alle estreme conseguenze, di prendere contatto con Pedro Carmona Estanga, attuale presidente di \"Fedecamara\" e di concordare le azioni con lui. Un altro fatto che ebbe notevole peso sugli avvenimenti dell'11 aprile 2002 fu una riunione presso la sede della Conferenza Episcopale Venezuelana in cui erano presenti, oltre ai componenti dell'alta gerarchia ecclesiastica, anche i vertici della CTV con Carlos Ortega in testa, \"Fedecamara\" con Carmona Estanga e vari personaggi dell'opposizione. La seduta si chiuse con un inno alla democrazia, che deline\u00f2 la composizione delle forze promotrici del colpo di Stato contro Ch\u00e1vez.\nIl 7 aprile, il presidente Ch\u00e1vez annunci\u00f2 il licenziamento degli alti dirigenti e le proteste degli oppositori si intensificarono. Il 9 aprile la CTV e la Confindustria, con l'appoggio della Chiesa cattolica, delle televisioni e dei partiti politici di opposizione, annunciarono uno sciopero generale di ventiquattro ore in sostegno dei dirigenti della PDVSA. L'11 aprile fu organizzato un corteo di centomila persone che avrebbe dovuto dirigersi verso la sede della PDVSA, ma che un'arringa di Ortega devi\u00f2 verso il palazzo di Miraflores, sede della Presidenza per cacciare \u00abquel traditore di Ch\u00e1vez\u00bb, dando alla marcia, fino a quel momento pacifica, ben altro scopo. La marcia, alle 12,30 dell'11 aprile 2002, riprese con in testa i sindaci scortati dalle loro polizie armate e motorizzate, ma senza che da quel momento si avesse pi\u00f9 traccia di Ortega e dei suoi colleghi, scomparsi nel nulla.\nGi\u00e0 dalla notte attorno a Miraflores erano radunati migliaia di sostenitori di Ch\u00e1vez, in sentore di ci\u00f2 che poteva accadere. Il corteo non arriv\u00f2 a contatto con i simpatizzanti di Ch\u00e1vez perch\u00e9 dei cecchini appostati nei palazzi circostanti cominciarono a sparare dapprima sui sostenitori di Ch\u00e1vez, poi sulle prime file del corteo. La gente segnal\u00f2 alcuni cecchini sul terrazzo di un palazzo nei pressi di Miraflores, la Guardia Nazionale entr\u00f2 nel palazzo e arrest\u00f2 cinque persone armate di fucili di precisione, con documenti falsi, qualcuno di origine colombiana. Imprigionati, furono successivamente liberati dagli insorti e di essi si persero le tracce. La polizia metropolitana cominci\u00f2 a sparare sulla gente che si trovava sul famoso ponte Laguno e che prese a scappare tentando di mettersi al riparo nei palazzi circostanti.\nLe televisioni private solidali ai golpisti sostennero l'idea di scontro provocati dai sostenitori di Ch\u00e1vez (e questa versione, in un primo tempo, fu ripresa anche dai media internazionali), ma le innumerevoli riprese effettuate nella zona dimostrarono che gli scontri a fuoco non erano tra i componenti delle due marce, ma era la polizia metropolitana a sparare contro i sostenitori di Ch\u00e1vez. I primi caduti si ebbero verso le 15,00. Dalla testimonianza di un giornalista della CNN, Otto Neustald, si seppe che un gruppo di alti militari, verso le ore 11,30 eseguirono una registrazione di prova del loro pronunciamento in cui disconoscevano l'autorit\u00e0 del presidente parlando dei primi morti e addossandone la responsabilit\u00e0 a Ch\u00e1vez. Questo pronunciamento, registrato prima delle 12.00, fu mandato in onda dopo le prime reali uccisioni.\nL'attacco dei militari al palazzo presidenziale.\nI militari si erano riuniti in Fuerte Tiuna, presidio militare di Caracas, assieme a Carmona Estanga, a una schiera di sostenitori e a una nutrita rappresentanza di militari americani. I militari insorti minacciavano Ch\u00e1vez, ancora a Miraflores, intimandogli di arrendersi, pena il bombardamento del palazzo come avvenne con Juan Domingo Per\u00f3n e Salvador Allende, anch'essi minacciati da forze filo-statunitensi (a differenza del golpe cileno del 1973, la forte reazione popolare e delle milizie bolivariane causer\u00e0 il fallimento della sollevazione, ma determinante fu anche la fedelt\u00e0 di buona parte dell'esercito). Il Generale Rosendo faceva parte del complotto, ma fino all'ultimo ingann\u00f2 Ch\u00e1vez, che lo credette un fedele alleato.\nIn un ultimo tentativo di evitare il peggio, Ch\u00e1vez cerc\u00f2 di attuare il \"Plan Avila\", un piano di emergenza (attuato anche per la visita di papa Giovanni Paolo II) che, grazie alla presenza di mezzi blindati attorno al palazzo, avrebbe permesso la difesa delle istituzioni. Invece, proprio Rosendo fece arrivare con ritardo l'ordine di applicare il \"Plan Avila\". I blindati poi, usciti da Fuerte Tiuna, furono fatti subito rientrare da un contrordine lanciato dai cospiratori. Nel frattempo da Maracay, Ra\u00fal Isa\u00edas Baduel era pronto a inviare mezzi e uomini a Caracas e cos\u00ec mezzi blindati da Maracaibo.\nCh\u00e1vez si consegna ai golpisti.\nA questo punto Ch\u00e1vez, per evitare la guerra civile, decise di consegnarsi ai golpisti chiamando proprio Rosendo affinch\u00e9 lo accompagnasse a Fuerte Tiuna, dove verso le 23,00 dell'11 aprile, fu arrestato e posto in isolamento, in attesa di decidere sulla sua sorte. Ch\u00e1vez riusc\u00ec a mettersi in contatto con la moglie e un amico con un cellulare passatogli di nascosto da un ufficiale. Cominci\u00f2 l'afflusso di gente dai ranchos di Caracas che chiedeva la liberazione di Ch\u00e1vez verso Fuerte Tiuna che fu circondato da una folla.\nLa stessa notte Ch\u00e1vez venne trasferito da Fuerte Tiuna a Turiamo, una base navale nel Nord-Est della Costa dello Stato di Aragua e da l\u00ec fu poi trasferito all'isola La Orcila, sede di una base logistica della Marina Militare. Il 12 aprile fu data la notizia del ritiro di Ch\u00e1vez e subito dopo Carmona Estanga si autoproclam\u00f2 presidente del Venezuela.\nIl Parlamento in carica fu sciolto, furono destituiti tutti gli altri poteri, fu dichiarato l'abbandono dell'OPEC da parte del Venezuela, fu ripristinata la vecchia costituzione e dal nome ufficiale della nazione venne cancellata la parola \"Bol\u00edvariana\". Immediatamente gli Stati Uniti si affrettarono a riconoscere il nuovo governo, seguiti a breve intervallo dalla Spagna, dove il quotidiano \"El Pa\u00eds\", legato tramite il gruppo \"Prisa\" ad alcuni media venezuelani, giustific\u00f2 il colpo di Stato. Anche Regno Unito e Israele riconobbero per via diplomatica il governo Carmona.\nI media venezuelani ebbero un ruolo determinante sia nell'organizzazione sia nell'esecuzione del golpe e dato che tutti erano convinti della sua definitiva riuscita, si sbilanciarono in interviste, trasmesse su tutte le reti, dove parlavano del lavoro organizzativo dei militari e civili artefici dell'evento.\nFallimento del golpe.\nIl 12 aprile a Caracas cominciarono seri disordini con saccheggi di negozi. Nei giorni 12 e 13 la polizia uccise pi\u00f9 di 200 persone, gli ospedali accolsero centinaia di feriti. La gente, come gi\u00e0 accaduto a Caracas, circond\u00f2 anche la base dei paracadutisti del generale Baduel a Maracay chiedendo a gran voce il ritorno di Ch\u00e1vez. Lo stesso avvenne in molte altre localit\u00e0; si calcola che in tre giorni pi\u00f9 di sei milioni di persone siano scese per le strade a difendere Ch\u00e1vez e il suo governo.\nNella notte del 13 aprile l'allora vescovo di Caracas, Antonio Ignacio Velasco Garc\u00eda, fu inviato all'isola La Orchila con un jet privato probabilmente di propriet\u00e0 dei Cisneros, dove avrebbe dovuto convincere Ch\u00e1vez a firmare la rinuncia e partire con lo stesso jet verso un'ignota destinazione, forse Cuba. Durante l'incontro arrivarono tre elicotteri per riportare Ch\u00e1vez a Miraflores.\nCon il rientro di Ch\u00e1vez, e il suo ritorno al potere il 14 aprile, gli scontri e i saccheggi cessarono. Il golpe fall\u00ec, dunque, grazie al vastissimo appoggio popolare e all'esiguit\u00e0 del gruppo dei militari golpisti, formato soprattutto da alti ufficiali, mentre il grosso delle forze armate venezuelane, guidate dal generale dell'esercito Ra\u00fal Isa\u00edas Baduel era rimasto fedele a Ch\u00e1vez e alla nuova costituzione. Carmona Estanga fugg\u00ec all'estero, riparando a Miami, negli Stati Uniti. Carlos Ortega, ricomparso sulla scena dopo essersi nascosto, si rese responsabile di nuovi disordini nel dicembre 2002 e nel 2003. Arrestato e condannato a 16 anni, fugg\u00ec di prigione nel 2006 e si rifugi\u00f2 in Per\u00f9.\nIn seguito, venendo criticato per questo, Ch\u00e1vez conceder\u00e0 l'amnistia a molti golpisti.\nIl ritorno di Ch\u00e1vez alla presidenza del Venezuela.\nIl referendum del 2004.\nNel 2004 si avvi\u00f2 la raccolta firme per attivare un referendum revocatorio o referendum ratificatorio per una destituzione popolare del presidente in carica (il tutto permesso dalla Costituzione Bolivariana del 1999 voluta dal presidente Ch\u00e1vez).\nL'opposizione present\u00f2 3,4 milioni di firme per sollecitare il referendum, ma il processo di accettazione fu lungo e complicato. L'opposizione accus\u00f2 il Consiglio Nazionale Elettorale di parzialit\u00e0 e di azioni irregolari del processo d'accettazione. Il 3 giugno 2004, il presidente del CNE Francisco Carrasquero comunic\u00f2 che le firme erano sufficienti per l'attuazione del referendum. Il giorno di voto fu fissato per il 15 agosto 2004, quattro giorni prima che il presidente compisse i primi 4 anni di mandato.\n Il voto avvenne tramite macchinette elettroniche, con prima il proprio riconoscimento tramite lettura dell'impronta digitale del cittadino per evitare doppi voti. Questo sistema venne criticato da parte dell'opposizione che riteneva l'uso di tale tecnologia un sistema che non assicurava la segretezza del proprio voto.\nIl risultato elettorale, escludendo i voti nulli, fu di 59,06% dei voti per il NO, mentre il 40,64% per il SI, confermando il Governo del presidente Ch\u00e1vez:\nA Caracas, immediatamente dopo la pubblicazione dei risultati, ci furono varie manifestazioni contro il presidente Ch\u00e1vez. Durante le manifestazioni, dalla parte dell'opposizione venne uccisa una donna a colpi di pistola. Secondo i chavisti, la tattica della destra in occasione del referendum \u00e8 stata quella di delegittimare le istituzioni venezuelane e i risultati del voto, in modo da far credere che vi fosse una situazione di \"caos\" e giustificare cos\u00ec un intervento internazionale guidato dagli Stati Uniti, volto a rovesciare i risultati del voto popolare.\nTra gli osservatori internazionali, il pi\u00f9 considerato fu il Centro Carter (organizzazione senza fine di lucro fondata nel 1982 dall'ex presidente degli Stati Uniti Jimmy Carter). Nonostante le accuse dell'opposizione alla presenza di brogli elettorali, Jimmy Carter defin\u00ec il voto un \"esempio di democrazia\" e \"pi\u00f9 serio delle elezioni in Florida del 2000\" e invit\u00f2 la cittadinanza ad accettarne il risultato. Ci\u00f2 considerato, e vista anche la netta prevalenza dei NO, l'opposizione dopo qualche settimana fece cessare le contestazioni.\nIl caso della lista Tascon.\nIl 20 marzo del 2004, il Ministro della Salute e dello Sviluppo Sociale Roger Capella, ai microfoni della televisione nazionale, fa la seguente dichiarazione:\nIn seguito al deposito delle firme necessarie per attuare il referendum, l'intera lista dei firmatari venne pubblicata da un deputato, tale Luis Tascon, attraverso il suo sito internet. L'invito del deputato Tascon e dello stesso presidente Ch\u00e1vez (attraverso il suo programma \"Al\u00f3 Presidente\") fu diretto a tutti i cittadini, consigliando loro di scaricare la lista e verificare direttamente da casa se il proprio numero di carta d'identit\u00e0 era presente senza aver firmato: una sorta di autocontrollo popolare di verifica dei brogli. Nell'aprile del 2005, il presidente Ch\u00e1vez si scagli\u00f2 contro l'uso della lista:\nSi nutre un forte sospetto nei confronti del neo Vicepresidente, Jorge Rodr\u00edguez G\u00f3mez, presidente del CNE (Centro Nazionale Elettorale) all'epoca del Referendum. L'organo che aveva la possibilit\u00e0 di dare la lista dei firmatari per il referendum al deputato Tascon poteva essere solo lo stesso organo di controllo elettorale. Tale collaborazione avrebbe fatto diventare ministro del \"Despacho de la Presidencia\" la sorella di Jorge Rodr\u00edguez, Delcy (dal 2007 \u00e8 diventata Coordinatrice Generale della Vicepresidenza, annuncio pubblicato dalla risoluzione numero 121 della Gazzetta Ufficiale del 2 febbraio 2007, sotto designazione dello stesso fratello Jorge).\nTerzo mandato (2006-2012).\n2006, l'anno della rielezione.\nDopo le vittorie dei chavisti nelle elezioni per i governatori degli Stati (ottobre 2004), nelle amministrative del 2005 e nelle elezioni per l'Assemblea Nazionale (sempre nel 2005), Ch\u00e1vez compie a maggio 2006 una serie di visite ufficiali in Europa, Italia compresa, incontrando papa Benedetto XVI e il neoeletto presidente della Camera Fausto Bertinotti, e parlando alla FAO a Roma.\nIl 20 settembre del 2006, intervenendo all'Assemblea delle Nazioni Unite, definisce il presidente statunitense Bush \u00abil diavolo in persona\u00bb (tanto da farsi il segno della croce all'arrivo del presidente degli Stati Uniti).\nIl 3 dicembre del 2006 si svolgono le elezioni presidenziali, considerate da Ch\u00e1vez alla vigilia come un avvenimento cruciale per la storia del Venezuela, in quanto in gioco c'\u00e8 il futuro stesso della Rivoluzione Bolivariana da lui portata avanti da quando \u00e8 presidente. La campagna elettorale \u00e8 stata caratterizzata da una forte polarizzazione sociale e politica, culminata, a pochi giorni dal voto, da due enormi manifestazioni, l'una di sostegno al candidato unico delle opposizioni, Manuel Rosales, governatore del ricco Stato petrolifero di Zulia, l'altra, pi\u00f9 partecipata, organizzata dal movimento Bolivariano, in appoggio di Ch\u00e1vez: in entrambi i casi centinaia di migliaia di persone hanno invaso le vie di Caracas.\nI risultati elettorali vedono la rielezione di Ch\u00e1vez, che cresce al 62,87% (con 7.274.331 voti), come presidente della Repubblica, mentre Rosales si ferma al 36,88% (4.266.974 voti). Ch\u00e1vez risulta essere il pi\u00f9 votato presidente dal 1958, in una tornata elettorale che ha visto un netto calo dell'astensionismo (meno del 25%) rispetto ai voti precedenti. \u00c8 la prima campagna elettorale nella quale Hugo Ch\u00e1vez si presenta con un programma apertamente socialista, che denomina Socialismo del XXI secolo.\n\u00c8 la seconda volta nella storia che un candidato e un partito apertamente socialista (in senso anticapitalista) trionfano in elezioni libere e certificate da molteplici centri di osservazione internazionali, tra i quali l'Unione europea e il Giappone che ha fornito la tecnologia. La prima volta era toccato a Salvador Allende in Cile, il 4 settembre 1970. L'opposizione ha ammesso la sconfitta, auspicando dialogo con il rieletto presidente. Nei discorsi successivi alla vittoria, Ch\u00e1vez ha affermato che con le elezioni si \u00e8 aperta una nuova fase della Rivoluzione Bolivariana, che consiste nella costruzione di \"un socialismo costruito dal basso, dall'interno\". Lo scontro con i riformisti del movimento bolivariano, che vogliono un passaggio lento e graduale verso il socialismo, appare aperto: secondo Ch\u00e1vez la forza e l'organizzazione delle masse impongono un'accelerazione del processo rivoluzionario.\nIl 2007.\nCh\u00e1vez ha poi dichiarato guerra alla burocrazia statale e dei partiti, che a suo dire hanno portato avanti negli anni una vera \"contro-rivoluzione\", col sabotaggio delle decisioni governative. Ferma apparve poi la sua volont\u00e0 di sconfiggere la corruzione dilagante nell'apparato statale. L'8 gennaio 2007, in occasione del giuramento come presidente del Venezuela, ha annunciato di voler nazionalizzare, attraverso una legge, tutte le industrie privatizzate negli anni novanta dai precedenti governi: tra queste, le aziende nazionali delle telecomunicazioni e dell'energia elettrica. L'obiettivo \u00e8 stabilire \"la propriet\u00e0 sociale sui settori strategici\". A questi annunci, hanno fatto seguito le proteste del presidente USA George W. Bush e il crollo della Borsa statunitense (-18%).\nSempre nel 2007, al vertice tra la Spagna e i paesi latinoamericani di Santiago del Cile, Ch\u00e1vez si \u00e8 lanciato in un attacco contro l'ex premier spagnolo Jos\u00e9 Mar\u00eda Aznar, giudicato responsabile di aver appoggiato il golpe del 2002. Aznar \u00e8 stato difeso dal successore Jos\u00e9 Luis Rodr\u00edguez Zapatero, ma Ch\u00e1vez ha continuato gli attacchi verbali definendo Aznar \"fascista\" e affermando che \"un fascista non \u00e8 un essere umano. Un serpente \u00e8 pi\u00f9 umano di un fascista\", provocando le vistose rimostranze del re Juan Carlos (che sbott\u00f2 dicendo: \"Perch\u00e9 non stai zitto?\"), che successivamente ha lasciato l'assemblea per protesta contro Ch\u00e1vez. Chavez dal canto suo disse di aspettarsi le scuse del re, in quanto secondo il leader venezuelano \"re Juan Carlos \u00e8 andato in fuori giri\", affermando che occorreva rivedere i rapporti diplomatici con la Spagna, accusando poi il monarca stesso di essere stato a conoscenza del golpe.\nLa proposta di rieleggibilit\u00e0 fino al 2031.\nDest\u00f2 scalpore quando nel maggio 2006 Ch\u00e1vez propose di decretare un referendum per poter essere rieletto fino al 2031 se l'opposizione avesse urlato ai brogli alle elezioni di dicembre:\nDure le critiche dell'opposizione, che durante la campagna elettorale del 2006 pubblicarono in diversi manifesti le parole del Libertador Sim\u00f3n Bol\u00edvar:\nLa salvaguardia dell'ambiente.\nIl Venezuela, dal primo dicembre 2010 si impegna a rispettare il Protocollo di Kyoto e gli accordi intrapresi dalle Nazioni Unite riguardo al clima e all'ambiente. Con questa decisione il Venezuela diventa uno dei primi paesi in via di sviluppo a impegnarsi nel rispetto dell'ambiente.\nIl Partito Socialista Unito.\nIn una dichiarazione successiva alle elezioni, Hugo Ch\u00e1vez ha proposto di unificare i partiti del movimento bolivariano nel Partito Socialista Unito del Venezuela (PSUV), che a suo parere dovr\u00e0 nascere dalla base dei partiti preesistenti, a partire dalle squadre e dai battaglioni elettorali, che erano stati determinanti per la vittoria della sinistra nel referendum revocatorio del 2004 e nelle elezioni presidenziali del 2006.\nNelle intenzioni di Ch\u00e1vez, il nuovo soggetto politico non dovr\u00e0 risultare dalla semplice aggregazione dei partiti gi\u00e0 esistenti, n\u00e9 riproporre lo schema di una burocrazia che lo stesso Ch\u00e1vez considera auto-referenziale e \"contro-rivoluzionaria\". Significativo \u00e8 che l'appello di Ch\u00e1vez per il nuovo partito si \u00e8 rivolto direttamente alla base militante del movimento, \"scavalcando\" cos\u00ec quelle leadership burocratiche contro cui ormai Ch\u00e1vez si scontra apertamente. Il nuovo partito dovr\u00e0 essere, secondo il presidente, \"autenticamente democratico\", con un'elezione dei leader direttamente da parte della base militante.\nIl processo di iscrizione al nuovo partito ha assunto rapidamente un carattere di massa, con il reclutamento di milioni di venezuelani. Nello stesso anno si costituisce la coalizione organica e stabile Alleanza Patriottica, che crea una unit\u00e0 di azione per il medesimo obiettivo con il PCV, nel quadro di una collaborazione duratura che ha pi\u00f9 volte portato quest'ultimo al quasi scioglimento.\nLa crisi diplomatica tra Venezuela e Colombia del 2008.\nIl primo marzo del 2008 le forze armate colombiane hanno compiuto un'azione in violazione della sovranit\u00e0 dell'Ecuador volta all'eliminazione di esponenti delle Forze Armate Rivoluzionarie della Colombia FARC mentre il presidente Ch\u00e1vez era impegnato a trattare con queste ultime la liberazione dell'ostaggio \u00cdngrid Betancourt. Il risultato dell'operazione \u00e8 stato l'assassinio di Raul Reyes, il numero due delle FARC. All'azione militare colombiana ha seguito un'immediata risposta da parte di Ecuador e Venezuela.\nIl Venezuela ha schierato il suo esercito al confine con la Colombia e ha interrotto le relazioni diplomatiche, stessa cosa ha fatto il presidente dell'Ecuador Rafael Correa. Condanne dell'azione voluta dall'ex presidente della Colombia, \u00c1lvaro Uribe V\u00e9lez, sono state pronunciate da un po' tutti i paesi del Sudamerica e addirittura da alcuni paesi europei. . La crisi si \u00e8 conclusa con il Vertice di Rio di Santo Domingo, dove i tre presidenti hanno dichiarato chiusa la crisi.\nCon l'arrivo del nuovo presidente della Colombia, Juan Manuel Santos, i rapporti tra i due paesi sono molto migliorati, considerando che si \u00e8 trattato solo di un conflitto inter-politico, assai lontano dalle relazioni culturali e sociali tra i cittadini colombiani e venezuelani.\n2009-2011.\nNegli ultimi anni del mandato Ch\u00e1vez si dedic\u00f2 all'unione economica dell'America latina, all'incremento del \"socialismo\" interno, e critic\u00f2 alcuni aspetti della cosiddetta Primavera araba, come la deposizione e la morte del suo alleato petrolifero Mu\u02bfammar Gheddafi e la guerra civile siriana contro Bashar al-Assad, i cui nemici egli riteneva, fossero guidati dagli Stati Uniti e da Israele, mentre sostenne la lotta contro il regime di Hosni Mubarak in Egitto.\nQuarto mandato (2012-2013).\nElezioni del 2012.\nHugo Ch\u00e1vez si \u00e8 ricandidato nuovamente alle elezioni presidenziali di ottobre 2012, il 12 giugno. Insieme alla famiglia e a numerosi sostenitori, ha incominciato il tour elettorale da Caracas, con lo slogan \"Ch\u00e1vez coraz\u00f3n de mi patria\" (\"Ch\u00e1vez cuore della mia patria\"), che riprende il simbolo adottato dai manifesti, un cuore con i colori della bandiera venezuelana\nOpposto a Henrique Capriles Radonski del partito Primero Justicia, il 7 ottobre Ch\u00e1vez si \u00e8 confermato presidente con il 55,25% dei voti contro il 44,13% del suo contendente.\nCessione dei poteri a Maduro.\nCh\u00e1vez, a causa della malattia che lo ha portato alla morte, non ha potuto giurare ed esercitare realmente il potere, detenuto dal vicepresidente e successore Nicol\u00e1s Maduro, scelto da lui stesso, a cui cedette il potere reale nei primi mesi del 2013.\nPolitiche economiche e sociali.\nIl governo di Ch\u00e1vez, dalla sua prima elezione nel 1999 fino alla sua morte nel 2013 ha emanato una serie di interventi di stampo socialista democratico. Gli interventi hanno riguardato una maggiore redistribuzione della ricchezza, la riforma agraria, e la democratizzazione delle attivit\u00e0 economiche attraverso autogestione del posto di lavoro e creazione di cooperative possedute dai lavoratori\nDurante il suo governo, \u00e8 stata incentivata la costruzione di migliaia di cliniche per i poveri. Secondo molte organizzazioni di comprovata autorevolezza, il Venezuela avrebbe fatto progressi nei campi dell'alfabetizzazione, della povert\u00e0 e dell'assistenza sanitaria.\nIl 95,2% dei venezuelani maggiori di 15 anni risultano in grado di leggere e scrivere, e il paese ha raggiunto uno dei pi\u00f9 alti tassi di alfabetizzazione della regione, sebbene alcuni studiosi non attribuiscano il maggior grado di alfabetizzazione alle politiche del governo Ch\u00e1vez. Il tasso di povert\u00e0 \u00e8 passato dal 48,6% nel 1999 al 32,1% nel 2013, secondo l'istituto di statistica governativo venezuelano (INE). Nei due anni successivi alla morte di Ch\u00e1vez, il tasso di povert\u00e0 \u00e8 tornato allo stesso livello del periodo precedente alla sua elezione.\nLe politiche sociali introdotte dal governo Ch\u00e1vez si reggevano sull'esportazione del petrolio, avendone il Venezuela le pi\u00f9 grandi riserve al mondo, e il governo Ch\u00e1vez ha cominciato a soffrire del male olandese. L'economista Mark Weisbrot, in un'analisi del 2009, ha affermato che, sotto il governo Ch\u00e1vez, \"l'espansione economica \u00e8 cominciata quando il governo ha assunto il controllo delle riserve di petrolio nel primo trimestre del 2003\". Ch\u00e1vez si \u00e8 guadagnato la fama di price hawk all'interno dell'OPEC, premendo per l'applicazione stringente delle quote di produzione e un pi\u00f9 alto prezzo del greggio come obiettivo.; Nel 2012 la Banca Mondiale ha chiarito che l'economia venezuelana \u00e8 \"estremamente esposta\" a variazioni di prezzo del greggio dal momento che nel 2012 il \"96% delle esportazioni nazionali e quasi la met\u00e0 dei ricavi fiscali\" si basava sulla produzione di greggio, mentre a partire dal 2008, secondo \"Foreign Policy\", le esportazioni di tutto tranne il petrolio \"sono crollate\". L'amministrazione Ch\u00e1vez ha poi usato questi prezzi di greggio nelle sue politiche populiste e con gli elettori. in modo da garantirsi il potere politico.\nGli economisti affermano che l'eccessiva spesa in programmi sociali e politiche commerciali stringenti hanno portato a squilibri nell'economia venezuelana, contribuendo, negli anni finali della sua presidenza, a un'inflazione galoppante, povert\u00e0, bassa spesa sanitaria e scarsit\u00e0 di beni. Tutto questo, in particolar modo il rischio di default e la diffidenza nei confronti del settore privato, ha portato a una carenza di investimenti esteri e a valute estere pi\u00f9 forti, sebbene il governo venezuelano sostenga che il settore privato sia rimasto sostanzialmente intatto durante la presidenza Ch\u00e1vez nonostante molte nazionalizzazioni. A gennaio 2013, verso la fine della presidenza di Ch\u00e1vez, la Heritage Foundation e il Wall Street Journal hanno valutato la libert\u00e0 economica del Venezuela con un punteggio basso, pari a 36.1, di venti punti pi\u00f9 basso che nel 1999, piazzando la sua libert\u00e0 al 174\u00ba posto tra 177 paesi, con un trend di libert\u00e0 in declino. Nicholas Kozloff, il biografo di Ch\u00e1vez, ha affermato riguardo alla politica economica di Ch\u00e1vez: \"Ch\u00e1vez non ha rovesciato il capitalismo, ma piuttosto ha rifiutato il pi\u00f9 estremo modello di sviluppo neoliberale.\" Secondo gli analisti, i problemi economici patiti dal Venezuela con il presidente Nicol\u00e1s Maduro si sarebbero avuti con o senza Ch\u00e1vez.\nCibo e prodotti.\nNegli anni '80 e '90, gli indici di salute e nutrizione in Venezuela erano generalmente bassi e la disuguaglianza sociale nell'accesso alla nutrizione era alta. L'obiettivo di Ch\u00e1vez era quello di ridurre le disuguaglianze per quanto riguarda la nutrizione di base, e raggiungere la sovranit\u00e0 alimentare del Venezuela. Al fine di rendere il cibo disponibile a tutte le classi sociali, ha adottato la controversa strategia di fissare dei prezzi massimi per generi di prima necessit\u00e0 a partire dal 2003. Tra il 1998 e il 2006, le morti causate da malnutrizione sono calate del 50%. A ottobre 2009 il direttore esecutivo dell'Istituto Nazionale di Nutrizione (INN) Marilyn Di Luca ha rivelato che l'apporto calorico giornaliero dei venezuelani aveva raggiunto le 2790 calorie, e che la malnutrizione era calata dal 21% del 1998 al 6%. Ch\u00e1vez ha anche espropriato e redistribuito 5 milioni di acri di terra arabile da grandi proprietari terrieri.\nIl controllo dei prezzi incominciato da Ch\u00e1vez ha creato scarsit\u00e0 di beni dal momento che i commercianti non potevano pi\u00f9 permettersi di importare i prodotti necessari. Ch\u00e1vez ha dato la colpa a \"speculatori e incettatori\" di queste scarsit\u00e0 e ha applicato rigorosamente la sua politica di controllo dei prezzi, additando chiunque vendeva prodotti alimentari a prezzi pi\u00f9 alti come \"speculatore\". Nel 2011 i prezzi degli alimenti a Caracas erano nove volte pi\u00f9 alti di quando il controllo dei prezzi fu istituito ed ci\u00f2 ha causato scarsit\u00e0 di olio da cucina, pollame, latte in polvere, formaggio, zucchero e carne. Il controllo dei prezzi ha incrementato la richiesta di cibo di base rendendo allo stesso tempo difficile importare prodotti. Gli economisti ritengono che questa politica abbia incrementato la scarsit\u00e0. Carenze di cibo si sono verificate durante la restante parte della presidenza di Ch\u00e1vez con scarsit\u00e0 di generi alimentari tra il 10% e il 20% dal 2010 al 2013. Una possibile spiegazione dell scarsit\u00e0 \u00e8 la correlazione tra inflazione e sussidi, secondo cui l'assenza di profitto a causa del prezzo regolato influenza le operazioni. Inoltre, la scarsit\u00e0 di dollari ha reso difficile l'acquisto di pi\u00f9 cibo importato. La strategia di Ch\u00e1vez in risposta alla carenza di cibo \u00e8 stata cercare di incrementare la produzione domestica attraverso la nazionalizzazione di larga parte dell'industria alimentare. Tale nazionalizzazione, secondo alcuni, avrebbe prodotto l'effetto contrario e ridotto la produzione.\nNell'ambito di questa strategia, Ch\u00e1vez apr\u00ec una catena nazionale di supermercati nota come Mercal network, che aveva 16.000 seicento punti vendita e 85.000 dipendenti e che distribuiva cibo a prezzi molto bassi. Contemporaneamente Ch\u00e1vez espropri\u00f2 molti supermercati privati. Secondo il ministro del commercio Richard Canan, \"il risparmio medio per il cibo di base \u00e8 di circa il 30%. Ci sono alcuni prodotti, come ad esempio formaggio e carne, che raggiungono un risparmio dal 50% fino al 60% rispetto ai supermercati capitalisti\". Il Mercal network \u00e8 stato oggetto di critiche da parte di alcuni commentatori poich\u00e9 visto come una strategia di Ch\u00e1vez di apparire come fornitore di cibo economico. I negozi mostravano palesemente la sua immagine. Il Mercal network \u00e8 stato anch'esso soggetto a frequenti scarsit\u00e0 di generi di prima necessit\u00e0 come ad esempio carne, latte e zucchero e quando qualcosa arrivava, i clienti dovevano fare la fila.\nLe comuni.\nDopo la sua elezione nel 1998, pi\u00f9 di 100.000 cooperative di propriet\u00e0 statale furono formate con l'ausilio di fondi governativi e garantendo formazione professionale; e la creazione e mantenimento, in data settembre 2010, di oltre 30.000 consigli delle comuni, esempi di democrazia localizzata partecipata.\nNel 2010 Ch\u00e1vez ha promosso la costruzione di 184 comuni, ospitandovi migliaia di famiglie. Le comuni producevano un po' del loro stesso cibo e potevano prendere decisioni per assemblea popolare riguardo a come impiegare i fondi governativi.\nIl controllo dei cambi.\nNei primi anni del governo Ch\u00e1vez, i programmi sociali da lui appena creati richiedevano ingenti pagamenti al fine di realizzare i cambiamenti desiderati. Il 5 febbraio 2003 il governo cre\u00f2 CADIVI, un organismo di controllo dei cambi incaricato di gestire le procedure dei cambi di valuta. La sua creazione aveva lo scopo di limitare la fuga di capitali ponendo dei limiti e concedendo solo una limitata quantit\u00e0 di valuta estera. Questi limiti hanno portato alla creazione di un mercato nero di valute estere dal momento che i commercianti venezuelani dipendevano da beni esteri che richiedevano pagamenti con valuta estera affidabile.\nIl valore presunto o \"valore al maercato nero\" \u00e8 quanto i venezuelani credono valga il Bol\u00edvar Fuerte rispetto al dollaro statunitense. I tassi alti nel mercato nero rendono difficile per le imprese acquistare i prodotti necessari dal momento che il governo spesso costringe le imprese a tagliare i prezzi.\nQuesto induce le imprese a vendere i prodotti con margini di profitto bassi. Da ci\u00f2 deriva la scarsit\u00e0 di prodotti dal momento che sono impossibilitate a importare i beni dai quali il Venezuela dipende.\nCritiche e aspetti controversi.\nIl rapporto con i media.\nCh\u00e1vez condusse un programma televisivo politico in cui spiegava i suoi provvedimenti e commentava l'attualit\u00e0, \"Al\u00f3 Presidente\" (\"Pronto presidente\").\nDa quando Ch\u00e1vez venne eletto per la seconda volta presidente del Venezuela, il numero di canali legati al governo sono stati aumentati da due (\"Venezolana de Televis\u00f3n\" e \"Asamblea Nacional TV\") a cinque (pi\u00f9 i canali \"Vive\", \"Telesur\" e la recente \"Televisora Venezolana Social\"). I pi\u00f9 importanti canali privati nazionali, non soggetti al controllo governativo, che trasmettono via antenna sono \"Venevisi\u00f3n\", \"Televen\" (vengono esclusi dalle critiche governative i vari canali di sola musica come \"Puma TV\", in via d'acquisto da parte del governo, e di solo sport come \"Meridiano Televisi\u00f3n\"), mentre quelli che trasmettono via cavo sono \"Globovisi\u00f3n\", \"Canal de Noticias\" (entrambe televisioni di solo notizie e di approfondimento, ma in opposizione al governo) e in ultimo \"Radio Caracas Televisi\u00f3n (RCTV)\".\nForti sono le critiche per la legge per la tutela dei minori e di responsabilit\u00e0 dei media, emanata in seguito al tentativo di golpe del 2002, che vieta la trasmissione di immagini violente prima delle dieci di sera. In seguito a queste nuove leggi di tutela, i canali come Televen e Venevisi\u00f3n, per il loro rigoroso rispetto, ora vengono ben considerati dal governo.\nLa relazione degli osservatori europei sulle elezioni del 2006.\nNelle ultime elezioni presidenziali del 3 dicembre 2006, la commissione di Osservazione Internazionale dell'Unione Europea verific\u00f2 l'andamento della propaganda mediatica televisiva pre-elettorale:\nLe norme pubblicate per il CNE nel luglio 2006 dichiarano che \"i media di comunicazione pubblici e privati daranno copertura informativa completa e bilanciata dei fatti in relazione alla campagna elettorale. Con effetto, osserveranno un rigoroso equilibrio per quanto riguarda spazi e gerarchia delle informazioni relative alle attivit\u00e0 di sviluppo per tutti i candidati e candidate, organizzazioni con fini politici, gruppi di elettrici ed elettori a livello nazionale\".\nLa maggioranza dei media, privati e pubblici, non hanno rispettato le norme del CNE, offrendo un'informazione di parte e appoggiando apertamente uno dei principali candidati. In tal proposito il CNE non ha effettuato alcuna sanzione n\u00e9 rimprovero, nonostante fosse legittimato per legge. Nella relazione si legge che nella copertura informativa nel canale di Stato, \"Venezolana de Televis\u00f3n\" (VTV), c'\u00e8 stato un ampio squilibrio a favore del candidato Hugo Ch\u00e1vez. Tuttavia le autorit\u00e0 elettorali aprirono un'indagine amministrativa per chiarire la possibile violazione delle norme elettorali da parte del canale Telesur (creato e finanziato dal Mercosur) per aver divulgato dei risultati di un sondaggio durante la giornata del voto.\nI due canali privati pi\u00f9 seguiti nel paese hanno palesemente appoggiato il candidato dell'opposizione, Rosales, e criticato pesantemente il presidente uscente.\nPer quanto riguarda i canali Televen e Venevisi\u00f3n, la relazione dichiara che esse hanno dedicato minor tempo che altri canali alla campagna elettorale, dando un servizio d'informazione politica e tono critico molto basso, mantenendo comunque una predilezione verso il candidato dell'opposizione.\nGli osservatori hanno notato la drastica riduzione delle catene presidenziali e la discontinuit\u00e0 del programma televisivo Al\u00f3 Presidente a partire dalla data di inizio della missione europea del 15 novembre.\nPer quanto riguarda i quotidiani nazionali analizzati, \u00daltimas Noticias e, particolarmente, Vea hanno favorito apertamente la campagna di Hugo Ch\u00e1vez, mentre El Nacional, El Universal ed El Nuevo Pa\u00eds si sono caratterizzati per le critiche al governo uscente. El Mundo invece \u00e8 stato il quotidiano pi\u00f9 equilibrato.\nLa fine della concessione a RCTV.\nIl governo venezuelano nel 2007 non ha rinnovato la concessione delle frequenze e l'autorizzazione a trasmettere a RCTV, il canale televisivo pi\u00f9 antico del Venezuela (con oltre 50 anni di trasmissione). L'emittente \u00e8 stata accusata di continua violazione della legge di responsabilit\u00e0 civile dei media (che limita pornografia e violenza a protezione dei minorenni), di aver appoggiato il golpe del 2002, di campagna persistente mirata al rovesciamento violento del governo e di essere finanziati da un paese straniero (e precisamente dalla CIA) (mancano le fonti). Nonostante la gravit\u00e0 di tali affermazioni, raccolte anche in libri come \"Il codice Ch\u00e1vez\" di Eva Golinger, non \u00e8 stata effettuata alcuna denuncia nei confronti del canale o dei suoi dipendenti. Di conseguenza, l'emittente non ha potuto effettuare una difesa processuale del suo operato e l'autorit\u00e0 giudiziaria non ha potuto verificare la fondatezza delle accuse.\nLa data prevista per la revoca delle frequenze era stata fissata per il 27 maggio 2007, subito contestata e portata di fronte al Tribunale Supremo di Giustizia. Nonostante la Corte Suprema di Giustizia non avesse ancora formulato sentenza al ricorso di RCTV, il presidente Hugo Ch\u00e1vez ufficializz\u00f2 mediante decreto (11 maggio 2007) il passaggio della concessione delle frequenze alla Televisora Venezolana Social (TVes), la nuova rete di servizio pubblico del Venezuela che incominci\u00f2 le sue trasmissioni il 28 maggio 2007.\nIl canale, in mancanza di frequenze e della propria strumentazione (ripetitori televisivi) per trasmettere via antenna (materiale confiscato dal governo), non riusc\u00ec a trasmettere n\u00e9 via cavo n\u00e9 via satellite fino al 20 luglio 2007 (traguardo raggiunto dopo numerose difficolt\u00e0 burocratiche). Durante questo periodo l'emittente trasmise attraverso la rete informatica con un suo programma, il notiziario \"L'observador\" tramite YouTube.\nIl presidente Ch\u00e1vez, nei confronti del canale RCTV, non risparmi\u00f2 di commentare il provvedimento:\nForti sono state le contestazioni contro l'oscuramento dello storico canale venezuelano, con cortei e manifestazioni (specialmente da parte di studenti universitari). Il clima della protesta degener\u00f2 in seguito agli scontri verificatisi tra dimostranti e Guardia Nacional e della Polizia Metropolitana. I tafferugli sono stati documentati da una troupe peruviana, guidata dalla giornalista Anuska Buenaluque. La troupe peruviana riprese le immagini finch\u00e9 non ci fu il tentativo di sequestro della telecamera da parte di alcuni agenti della Guardia Nacional e il successivo uso delle armi in dotazione per le operazioni di ordine pubblico contro la giornalista e il cameraman (entrambi lievemente feriti con proiettili di gomma).\nIl reportage \u00e8 stato successivamente trasmesso dal canale peruviano Am\u00e9rica Televisi\u00f3n nel programma \"Cuarto poder\" (\"Quarto potere\") e su YouTube. L'unico canale a trasmettere i disordini e le manifestazioni a Caracas \u00e8 stato un canale privato, Globovisi\u00f3n (violando peraltro la legge per la tutela dei minori e della responsabilit\u00e0 civile dei media che limita la trasmissione di immagini violente), mentre i canali governativi e i rimanenti di opposizione (Televen, Venevisi\u00f3n, ecc.) hanno ignorato gli scontri e continuato a trasmettere la normale programmazione.\nLa democrazia durante il governo Ch\u00e1vez.\nConsiderate le manifestazioni e scioperi anche di grandi dimensioni, come quello del 10 dicembre 2001, il pi\u00f9 grande della storia del Venezuela, il governo americano, su alcuni cablogrammi riservati della CIA resi pubblici da Wikileaks, ha cercato di spiegare la discrepanza tra un basso consenso popolare e lo schiacciante successo elettorale di Ch\u00e1vez.\nSecondo il governo americano Hugo Ch\u00e1vez avrebbe utilizzato fondi statali praticamente illimitati per attivit\u00e0 di propaganda, e gli alti prezzi del petrolio avrebbero facilitato il suo successo. L'opposizione, al contrario, si sarebbe frammentata in pi\u00f9 partiti, che concorrevano al medesimo seggio e le scarse risorse finanziarie sarebbero state male investite. Ch\u00e1vez avrebbe elargito enormi quantit\u00e0 di denaro in cambio di voti. Avrebbe mobilitato i ceti bassi del Venezuela, persino persone che si astenevano da molti anni dal votare, fornendo a venezuelani privi di documenti di identit\u00e0 e a stranieri dei documenti di identit\u00e0 validi; sarebbero stati naturalizzati circa 3000-4000 stranieri all'anno, i quali avrebbero poi votato per lui.\nSecondo le stesse fonti, avrebbe avuto il controllo del CNE (Consiglio Nazionale Elettorale, l'organismo di gestione e controllo del processo elettorale) e, \"per estensione, delle missioni internazioni di osservazione\".\nInfine, sempre secondo il succitato documento, Ch\u00e1vez avrebbe utilizzato la magistratura al fine di incarcerare o intimorire i politici dell'opposizione oppure le ONG accusate di ricevere denaro dagli Stati Uniti (attraverso la National Endowment for Democracy - NED) al fine di rovesciare il governo. Stando a quanto riportato su Wikileaks, la cifra in questione sarebbe attorno ai 30 mila dollari statunitensi. Avrebbe anche fatto pressioni sulle pi\u00f9 alte gerarchie della magistratura venezuelana al fine di coprire eventuali notizie in caso di scandali del suo governo.\nSupporto alle FARC.\nSecondo l'International Institute for Strategic Studies (IISS), \"il governo Chavez avrebbe istituito un ufficio delle FARC a Caracas e avrebbe dato loro accesso ai servizi di intelligence del Venezuela\" e ha detto che durante il tentativo di colpo di Stato del 2002 le FARC hanno risposto alle richieste dei servizi segreti venezuelani di fornire formazione in terrorismo urbano riguardo ad uccisioni mirate e all'uso di esplosivi. L'IISS continua affermando che \"l'archivio offre promettenti ma non comprovate allusioni al fatto che le FARC potrebbero aver commesso assassinii degli oppositori politici di Chavez per conto dello stato del Venezuela\". I diplomatici venezuelani hanno smentito le conclusioni dell'IISS dicendo che contengono \"inaccuratezze di base\".\nInoltre, alcuni documenti di Wikileaks risalenti al 2002 riporterebbero l'esistenza, gi\u00e0 allora, di accampamenti FARC in Venezuela e che alle alte gerarchie militari \u00e8 stato chiesto di chiudere un occhio sulla presenza di accampamenti FARC ed ELN.\nNel 2007, le autorit\u00e0 colombiane affermarono di aver trovato, in un portatile confiscato in un raid contro Ra\u00fal Reyes, documenti che attestavano che Hugo Ch\u00e1vez aveva offerto un pagamento di 300 milioni di dollari alle FARC \"tra altri rapporti finanziari e politici di anni addietro\" assieme ad altri documenti riguardo a \"incontri di alto livello tra i ribelli e gli ufficiali ecuadoriani\" e alcuni documenti che riportavano che le FARC avevano acquistato e venduto uranio\".\nNel 2015, l'ex-guardia del corpo di Ch\u00e1vez, Leamsy Salazar, ha affermato in \"Bumer\u00e1n Ch\u00e1vez\" che Ch\u00e1vez incontr\u00f2 l'alto comando delle FARC nel 2007 da qualche parte in Venezuela. Ch\u00e1vez invent\u00f2 un metodo secondo cui le FARC avrebbero rifornito il governo venezuelano con droga che sarebbe stata trasportata dentro mucche vive e le FARC avrebbero ricevuto denaro e armi dal governo venezuelano. Secondo Salazar, ci\u00f2 fu fatto per indebolire il presidente colombiano \u00c1lvaro Uribe, nemico di Ch\u00e1vez.\nRiconoscimenti.\nNel 2005 e nel 2006 lo statunitense \"Time\" magazine ha incluso Hugo Ch\u00e1vez nella propria lista delle 100 persone pi\u00f9 influenti. In una lista del 2006 stilata dal magazine britannico \"New Statesman\", \u00e8 stato votato undicesimo nella lista di \"Eroi del nostro tempo\". Nel 2010 il magazine incluse Ch\u00e1vez nel suo annuale \"Le 50 pi\u00f9 influenti figure del mondo\" al decimo posto. I suoi bibliografi Marcano e Tyszka hanno sostenuto che gi\u00e0 nei primi anni della sua presidenza \"abbia ottenuto il suo posto nella storia come il presidente pi\u00f9 amato e pi\u00f9 disprezzato allo stesso tempo.\"\nDurante il suo mandato, Ch\u00e1vez fu premiato con le seguenti lauree ad honorem:"}
{"id": "1189202", "revid": "124123", "url": "https://it.wikipedia.org/wiki?curid=1189202", "title": "Ingy\u014d", "text": "Nessuna data certa pu\u00f2 essere assegnata al suo regno, ma si ritiene che abbia governato nella met\u00e0 del V secolo.\nSecondo il \"Kojiki\" e il \"Nihonshoki\", fu il quarto figlio dell'imperatore Nintoku e della sua consorte Iwanohime, e pertanto fratello dell'imperatore Hanzei. Sal\u00ec al trono alla morte di Hanzei e regn\u00f2 per 41 anni. La sua consorte fu Oshisaka no \u014cnakatsu no Hime. Ebbe cinque figli e quattro figlie, incluso gli imperatori Ank\u014d e Y\u016bryaku. Riform\u00f2 il sistema di clan e nomi famigliari perch\u00e9 molti si diedero falsi nomi usando quelli di clan o famiglie di status maggiore.\nGli studiosi odierni lo identificano con Re Sai nel \"Libro di Song\", che fu re del Giappone (indicato come \"\"Wa\" dagli studiosi cinesi moderni) e invi\u00f2 messaggeri alla dinastia Song almeno due volte nel 443 e nel 451.\nSecondo il \"Nihonshoki\", il re del regno coreano di Silla rimpianse molto la sua morte. Per confortare l'anima di Ingy\u014d egli offr\u00ec al Giappone ottanta musicisti.\n\u00c8 sepolto al \"Eganonagano no kita no misasagi\" \u6075\u6211\u9577\u91ce\u5317\u9675 nella citt\u00e0 di Fujiidera nella prefettura di Osaka."}
{"id": "1189203", "revid": "599013", "url": "https://it.wikipedia.org/wiki?curid=1189203", "title": "Etv", "text": ""}
{"id": "1189205", "revid": "287204", "url": "https://it.wikipedia.org/wiki?curid=1189205", "title": "Franzosischer Dom", "text": ""}
{"id": "1189206", "revid": "287204", "url": "https://it.wikipedia.org/wiki?curid=1189206", "title": "HMS Dido (37)", "text": "LHMS \"Dido\" (Pennant number 37) fu la sesta nave della Royal Navy a portare questo nome. Era un incrociatore leggero dell'omonima classe, venne impostato il 26 ottobre 1937 nei cantieri Cammell Laird Shipyard di Birkenhead, varato il 18 luglio 1939 ed entr\u00f2 in servizio il 30 settembre 1940, un anno dopo lo scoppio della Seconda guerra mondiale.\nServizio.\nDopo gli ultimi lavori di addobbo terminati nei primi giorni di novembre del 1940 entr\u00f2 a far parte del 15\u00ba Squadrone incrociatori impegnato nel blocco del Golfo di Biscaglia per evitare l'uscita dell'incrociatore da battaglia \"Admiral Scheer\". Nel marzo 1941 partecip\u00f2 alla copertura navale al raid alle Isole Lofoten denominato Operazione Claymore.\nNel Mediterraneo.\nNell'aprile 1941 venne trasferito presso la \"Mediterranean Fleet\" ad Alessandria. Nel mese di maggio partecip\u00f2 alle scorte ai convogli diretti a Malta. Il 29 del mese, insieme all'incrociatore \"Orion\" venne gravemente danneggiato da un attacco aereo tedesco dopo aver imbarcato truppe da Sphakia ed Heraklion sull'isola di Creta, riuscendo comunque a giungere ad Alessandria d'Egitto la sera stessa. Nel mese di giugno fece parte della forza al comando del Contrammiraglio Halifax, che aveva l'ordine di catturare il porto di Assab. La forza consisteva di una nave da trasporto, un mercantile armato e due sloop indiani. All'alba dell'11 giugno, con la copertura dell'oscurit\u00e0, due motoscafi ciascuno con a bordo trenta uomini del Reggimento Punjab entrarono nel porto coperti da un bombardamento aereo e dalle bordate della \"Dido\".\nI soldati toccarono terra senza alcuna reazione, avendo colto la guarnigione italiana totalmente di sorpresa. Per le ore 0600 il gruppo di assalto entr\u00f2 ad Assab, ultimo porto italiano sul Mar Rosso. Nel luglio seguente la \"Dido\" entr\u00f2 in cantiere a Simon's Town, in Sudafrica per riparazione. In seguito venne trasferito a Durban per riparazioni pi\u00f9 impegnative. Il 15 agosto salp\u00f2 per gli Stati Uniti, dove venne raddobbata nei cantieri navali di Brooklyn. Per il dicembre successivo la nave fu di ritorno nel Mediterraneo, dove torn\u00f2 a scortare i convogli di rifornimenti diretti da Alessandria a Malta.\nNei mesi di gennaio e febbraio del 1942 scort\u00f2 i convogli diretti a Malta. Nel mese di marzo insieme alla sorella e sei cacciatorpediniere bombard\u00f2 l'isola di Rodi. Il 20 marzo partecip\u00f2 alla scorta alla nave cisterna \"Breconshire\" carica di carburante diretto a Malta e necessario per gli aerei presenti sull'isola. Nel convoglio erano presenti anche la \"SS Clan Campbell\", la \"Pampas\" e la norvegese \"Talabot\", cariche di munizioni. Il convoglio venne intercettato dalle forze italiane in quella che divenne nota come la Seconda battaglia della Sirte e delle 26.000 tonnellate di materiali trasportati solo 5.000 giunsero a destinazione.\nIl 19 luglio seguente insieme all\"Euryalus\" e ai cacciatorpediniere , e bombard\u00f2 le posizioni italiane a Marsa Matruh.\nIl 18 agosto 1942 raggiunse Massaua per riparazioni in seguito a dei danni ricevuti a poppa. In quel periodo la \"Dido\" e le sue sorelle \"Euryalus\", e erano l'intera forza della Royal Navy nel Mediterraneo orientale e questo rendeva necessaria la massima celerit\u00e0 nelle riparazioni. Non essendo il bacino di carenaggio di Massaua abbastanza grande per l'incrociatore, la nave venne parzialmente tirata in secco da poppa, lasciando la prua in acqua. Le riparazioni terminarono in sei giorni.\nIl 19 settembre insieme agli stessi cacciatorpediniere con cui aveva operato il 19 luglio a cui si aggiunse il bombard\u00f2 la zona di Daba. Nel novembre seguente insieme all\"Euryalus\", l' e a dieci cacciatorpediniere scort\u00f2 a Malta un convoglio di quattro navi, giungendo a destinazione nonostante i continui attacchi aerei tedeschi.\nNell'aprile del 1943 venne trasferito di base ad Algeri da dove torn\u00f2 in patria per un raddobbo radicale. Nel luglio fu di ritorno nel Mediterraneo in tempo per essere assegnata alla forza di copertura dell'Sbarco in Sicilia. Nel mese di agosto bombard\u00f2 la zona del Golfo di Sant'Eufemia in Calabria in supporto all'avanzata dell'Ottava armata. Nel mese di settembre partecip\u00f2 alle operazioni di sbarco della Prima Divisione aviotrasportata a Taranto\nNell'Artico.\nNell'ottobre del 1944 venne trasferito nell'Artico per scortare i convogli diretti in Unione Sovietica. Il mese successivo scort\u00f2 al largo della Norvegia la portaerei \"Implacable\" impegnata ad attaccare un convoglio tedesco diretto a sud nell'area di Mosj\u00f8en, a nord dell'isola di Namsos. Nel maggio del 1945 si diresse a Copenaghen dove si trovavano dopo la resa gli incrociatori tedeschi \"Prinz Eugen\" e \"N\u00fcrnberg\", scortandoli successivamente a Wilhelmshaven.\nNel dopoguerra.\nTra il marzo e l'agosto del 1946 ricevette la quinta torretta da 133\u00a0mm denominata Q durante dei lavori di riaddobbo. Nonostante fossero moderni, gli incrociatori di questa classe vennero ritenuti troppo piccoli e poco stabili per ricevere nuovo equipaggiamento. Nel settembre del 1946, entr\u00f2 nel Secondo Squadrone Incrociatori. Nell'ottobre dell'anno successivo venne posto in riserva nel Gare Loch. Nel 1951 venne trasferito presso la Flotta di Riserva di Portsmouth. Nel novembre 1956 insieme alla nave sorella \"Cleopatra\", con la quale aveva formato il gruppo ammiraglio della flotta di riserva, venne rimpiazzato dalla nave da battaglia \"Vanguard\". Il 16 luglio 1958 venne demolito presso i cantieri Thomas W. Ward Ltd. di Barrow-in-Furness.\nLo stemma della nave \u00e8 ancora oggi esposto presso i bacini di carenaggio di Simon's Town, in Sudafrica."}
{"id": "1189211", "revid": "122514488", "url": "https://it.wikipedia.org/wiki?curid=1189211", "title": "Alma Redemptoris Mater", "text": "L'Alma Redemptoris Mater (espressione latina che significa Santa Madre del Redentore) \u00e8 un'antifona mariana.\nInsieme alla Salve Regina, al Regina Coeli e all'Ave Regina Coelorum costituisce il gruppo delle antifone che la Chiesa cattolica dedica a Maria.\nViene tradizionalmente recitata dopo la Compieta dall'inizio del Tempo di Avvento sino al 2 febbraio, quindi come conclusione dell'ultima Ora della giornata.\nL'inno fu scritto da Ermanno il Contratto nell'XI secolo.\nPapa Giovanni Paolo II nel 1987 ha dedicato un'enciclica a Maria intitolandola Redemptoris Mater."}
{"id": "1189214", "revid": "15756", "url": "https://it.wikipedia.org/wiki?curid=1189214", "title": "Scottish Football League 1919-1920", "text": "La Scottish Football League 1919-1920 \u00e8 stata la 30\u00aa edizione della massima serie del campionato scozzese di calcio, disputato tra il 16 agosto 1919 e il 5 maggio 1920 e concluso con la vittoria dei , al loro decimo titolo.\nCapocannoniere del torneo \u00e8 stato Hugh Ferguson () con 33 reti.\nStagione.\nAggiornamenti.\nCon la fine della Grande Guerra furono riammesse al campionato le squadre obbligate, causa difficolt\u00e0 logistiche, a lasciare la massima divisione due anni prima. Pertanto , e ritornaro a disutare la massima serie scozzese. La Federazione, al fine di mantenere un numero pari di squadre nel campionato, decise per l'ammissione del .\nClassifica finale.\nLegenda:\nRegolamento:"}
{"id": "1189215", "revid": "31886", "url": "https://it.wikipedia.org/wiki?curid=1189215", "title": "Scottish Football League 1920-1921", "text": "La Scottish Football League 1920-1921 \u00e8 stata la 31\u00aa edizione della massima serie del campionato scozzese di calcio, disputato tra il 16 agosto 1920 e il 20 aprile 1921 e concluso con la vittoria dei , al loro unidcesimo titolo, il secondo consecutivo.\nCapocannoniere del torneo \u00e8 stato Hugh Ferguson () con 43 reti.\nClassifica finale.\nLegenda:\nRegolamento:"}
{"id": "1189216", "revid": "287204", "url": "https://it.wikipedia.org/wiki?curid=1189216", "title": "Scottish Division One 1921-1922", "text": "La Scottish Division One 1921-1922 \u00e8 stata la 32\u00aa edizione della massima serie del campionato scozzese di calcio, disputato tra il 15 agosto 1921 e il 29 aprile 1922 e concluso con la vittoria del , al suo sedicesimo titolo.\nCapocannoniere del torneo \u00e8 stato Duncan Walker () con 45 reti.\nStagione.\nNovit\u00e0.\nFu abolito l'ormai arcaico sistema delle ri-elezioni per decidere le partecipanti al massimo campionato e fu reintrodotta, dopo una sospensione dovuta alla prima guerra mondiale, la retrocessione automatica nella nuova seconda serie per le ultime classificate in campionato. Quest'anno a scendere di categoria furono le ultime tre, a fronte di una sola promozione con lo scopo di ridurre, dalla stagione successiva, il numero di squadre partecipanti a 20. Il campionato riprese il nome di \"Division One\".\nAltra importante novit\u00e0 fu l'abolizione del \"pari merito\". Per dirimere eventuali parit\u00e0 di punti venne introdotto il quoziente reti.\nClassifica finale.\nLegenda:\nRegolamento:"}
{"id": "1189217", "revid": "287204", "url": "https://it.wikipedia.org/wiki?curid=1189217", "title": "Scottish Division One 1922-1923", "text": "La Scottish Division One 1922-1923 \u00e8 stata la 33\u00aa edizione della massima serie del campionato scozzese di calcio, disputato tra il 15 agosto 1922 e il 28 aprile 1923 e concluso con la vittoria dei , al loro docicesimo titolo.\nCapocannoniere del torneo \u00e8 stato Jock White () con 30 reti.\nStagione.\nNovit\u00e0.\nRaggiunto il format di 20 squadre partecipanti, il numero delle retrocesse fu stabilizzato a due, con due promozioni dalla Scottish Division Two.\nClassifica finale.\nLegenda:\nRegolamento:"}
{"id": "1189219", "revid": "287204", "url": "https://it.wikipedia.org/wiki?curid=1189219", "title": "Scottish Division One 1923-1924", "text": "La Scottish Division One 1923-1924 \u00e8 stata la 34\u00aa edizione della massima serie del campionato scozzese di calcio, disputato tra il 15 agosto 1923 e il 26 aprile 1924 e concluso con la vittoria dei , al loro tredicesimo titolo, il secondo consecutivo.\nCapocannoniere del torneo \u00e8 stato David Halliday () con 38 reti.\nClassifica finale.\nLegenda:\nRegolamento:"}
{"id": "1189222", "revid": "287204", "url": "https://it.wikipedia.org/wiki?curid=1189222", "title": "Scottish Division One 1924-1925", "text": "La Scottish Division One 1924-1925 \u00e8 stata la 35\u00aa edizione della massima serie del campionato scozzese di calcio, disputato tra il 16 agosto 1924 e il 25 aprile 1925 e concluso con la vittoria dei , al loro quattordicesimo titolo, il terzo consecutivo.\nCapocannoniere del torneo \u00e8 stato William Devlin () con 33 reti.\nClassifica finale.\nLegenda:\nRegolamento:"}
{"id": "1189224", "revid": "287204", "url": "https://it.wikipedia.org/wiki?curid=1189224", "title": "Scottish Division One 1925-1926", "text": "La Scottish Division One 1925-1926 \u00e8 stata la 36\u00aa edizione della massima serie del campionato scozzese di calcio, disputato tra il 15 agosto 1925 e il 24 aprile 1926 e concluso con la vittoria del , al suo diciassetesimo titolo.\nCapocannoniere del torneo \u00e8 stato William Devlin () con 40 reti.\nClassifica finale.\nLegenda:\nRegolamento:"}
{"id": "1189226", "revid": "287204", "url": "https://it.wikipedia.org/wiki?curid=1189226", "title": "Scottish Division One 1926-1927", "text": "La Scottish Division One 1926-1927 \u00e8 stata la 37\u00aa edizione della massima serie del campionato scozzese di calcio, disputato tra il 14 agosto 1926 e il 30 aprile 1927 e concluso con la vittoria dei , al loro quindicesimo titolo.\nCapocannoniere del torneo \u00e8 stato Jimmy McGrory () con 48 reti.\nClassifica finale.\nLegenda:\nRegolamento:"}
{"id": "1189229", "revid": "287204", "url": "https://it.wikipedia.org/wiki?curid=1189229", "title": "Scottish Division One 1927-1928", "text": "La Scottish Division One 1927-1928 \u00e8 stata la 38\u00aa edizione della massima serie del campionato scozzese di calcio, disputato tra il 13 agosto 1927 e il 28 aprile 1928 e concluso con la vittoria dei , al loro sedicesimo titolo, il secondo consecutivo.\nCapocannoniere del torneo \u00e8 stato Jimmy McGrory () con 47 reti.\nClassifica finale.\nLegenda:\nRegolamento:"}
{"id": "1189231", "revid": "287204", "url": "https://it.wikipedia.org/wiki?curid=1189231", "title": "Scottish Division One 1928-1929", "text": "La Scottish Division One 1928-1929 \u00e8 stata la 39\u00aa edizione della massima serie del campionato scozzese di calcio, disputato tra l'11 agosto 1928 e il 27 aprile 1929 e concluso con la vittoria dei , al loro diciassetesimo titolo, il terzo consecutivo.\nCapocannoniere del torneo \u00e8 stato Evelyn Morrison () con 43 reti.\nClassifica finale.\nLegenda:\nRegolamento:"}
{"id": "1189232", "revid": "287204", "url": "https://it.wikipedia.org/wiki?curid=1189232", "title": "Miniatura carolingia", "text": "La miniatura carolingia fu una delle pi\u00f9 importanti manifestazioni della cosiddetta Rinascenza carolingia; riguarda la produzione libraria miniata degli \"scriptoria\" annessi ai palazzi imperiali e ai centri monastici fondati da Carlo Magno, nel periodo compreso tra l'VIII e il IX secolo, quando si interruppe la produzione in stile insulare, che aveva precedentemente dominato l'arte miniatoria, per tornare ai modelli dell'antichit\u00e0. Anche la scrittura venne riformata e resa pi\u00f9 leggibile, con caratteri ben distanziati e ordinati, come nella minuscola carolina.\nNel panorama dell'arte carolingia la miniatura fu una delle arti verso cui maggiormente ag\u00ec la spinta alla \"renovatio\". Il libro rivest\u00ec un'importanza fondamentale nell'organizzazione dell'Impero, essendo veicolo delle leggi scritte e del recupero del sapere antico. Per questo gli imperatori stessi furono grandi committenti di opere librarie, insieme ai personaggi ecclesiastici e laici variamente legati alla corte.\nLe opere di pittura murale di et\u00e0 carolingia sono in gran parte perdute, ma gli splendidi manoscritti miniati ci sono pervenuti numerosi, testimoniando la vitalit\u00e0 e gli indirizzi culturali prevalenti nelle arti pittoriche dell'epoca.\nIl libro in et\u00e0 carolingia e la sua tradizione.\nIl libro era un oggetto di lusso, la cui produzione richiedeva molto lavoro e materiali costosi. Tutti i manoscritti carolingi furono scritti su pergamena, poich\u00e9 la carta, pi\u00f9 economica, non giunse in Europa che alla fine del XIII secolo. Le opere pi\u00f9 rappresentative, come l'Evangeliario di Godescalco, l'Evangeliario di San Medardo di Soissons, l'Evangeliario dell'Incoronazione o l'Evangeliario di Lorsch, furono scritte con inchiostro d'oro o d'argento su pergamena tinta di porpora. Le miniature venivano eseguite a gouache, raramente tramite disegno al tratto. Le coperte di questi oggetti erano costituite da placche d'oro o d'avorio, fissate con legature in oro, decorate con pietre preziose.\nCi sono giunti circa 8000 manoscritti datati tra l'VIII e il IX secolo. \u00c8 difficile stimare le perdite dovute alle incursioni normanne, alle guerre, all'iconoclastia, agli incendi, all'ignoranza o al reimpiego dei materiali. Gli inventari giunti sino a noi ci informano sulle consistenze delle biblioteche pi\u00f9 importanti. In epoca carolingia il numero dei volumi conservati nell'abbazia di San Gallo pass\u00f2 da 284 a 428 unit\u00e0, l'abbazia di Lorsch ne possedeva 690 alla fine del IX secolo. I testamenti forniscono notizie sulle biblioteche private; i 200 codici lasciati da Angilberto all'abbazia di Saint-Riquier, tra i quali l'Evangeliario di Saint-Riquier, rappresentano uno dei pi\u00f9 grandi fondi librari dell'epoca. Non si conosce la consistenza della biblioteca di Carlo Magno, venduta alla sua morte in base alle disposizioni testamentarie.\nNon tutte le opere librarie venivano miniate e alcune lo erano solo in parte; i codici pi\u00f9 costosi non avevano funzione utilitaria, ma venivano conservati tra i tesori della chiesa ed esposti, come le reliquie, solo in occasioni speciali. Aperti raramente e conservati entro scrigni o armadi chiusi, non hanno subito nel tempo aggressioni da parte di agenti esterni; la stessa pergamena \u00e8 supporto particolarmente durevole. Per queste ragioni molti manoscritti carolingi miniati sono giunti sino a noi in buono stato di conservazione, i documenti frammentari sono rari, ma il numero dei manoscritti perduti dovette essere significativo, come si deduce dalle copie sopravvissute di miniature perdute. In alcuni casi il modello ci \u00e8 noto perch\u00e9 citato nel libro che lo riproduce.\nSe le coperture dorate difficilmente riuscirono a sfuggire al reimpiego, pi\u00f9 frequenti sono invece le placche in avorio. Delle cinque placche che formano la coperta dell'Evangeliario di Lorsch quella inferiore \u00e8 un originale tardoantico reimpiegato, come si pu\u00f2 dedurre dall'iscrizione presente sul verso. Le sole coperte in avorio che \u00e8 possibile datare con certezza e collegare ad una commissione di Carlo Magno sono quelle del Salterio di Dagulfo, descritte con precisione nella dedica, conservate al Museo del Louvre.\nMotivi iconografici.\nLa posizione di Carlo Magno e della sua corte nei riguardi del problema costituito dalle lotte iconoclaste era descritta nei Libri Carolini; si trattava di una posizione di compromesso che pur non accettando le posizioni degli iconoduli assegnava all'immagine un compito educativo. Col tempo le rigidit\u00e0 iniziali andarono allentandosi. L'immagine del Cristo in trono, rappresentata solo raramente all'inizio dell'epoca carolingia, divenne a partire dalla met\u00e0 del IX secolo un motivo centrale negli evangeliari e nelle Bibbie di Tours entrando a far parte, insieme alle tipiche figure degli evangelisti, di un ciclo iconografico stabile. Nell'Evangeliario di Godescalco apparve per la prima volta il motivo della fontana della giovinezza, ripreso in seguito nell'Evangeliario di Saint-M\u00e9dard de Soissons. Tema iconografico nuovo era anche l'agnello sacrificale.\nCon Ludovico il Pio anche il ritratto dell'imperatore divenne tema ricorrente nei manoscritti di Tours. Nell'ambito della ripresa dell'eredit\u00e0 romana come elemento di legittimazione della regalit\u00e0, questo motivo acquis\u00ec un'importanza particolare. Confrontando queste immagini con la letteratura contemporanea, ad esempio la Vita et gesta Caroli Magni di Eginardo, se ne comprende la natura tipologica, nello stile dei ritratti imperiali romani. Il carattere sacrale della dignit\u00e0 imperiale poteva essere variamente sottolineato, ad esempio facendo apparire la mano di Dio al di sopra dell'imperatore stesso, ma l'immagine pi\u00f9 significativa sotto questo aspetto \u00e8 il ritratto di Ludovico il Pio con aureola e croce che illustra il Liber de laudibus Sanctae Crucis di Rabano Mauro.\nAl confronto dei libri liturgici, i libri laici miniati sono rari, tra questi: gli Aratea di Leida (830-840), Il Fisiologo di Berna (Reims, 825-850), il \"De institutione arithmetica Libri II\" di Boezio miniato a Tours verso l'840 per Carlo il Calvo; le commedie di Terenzio, miniate nell'825 in Lotaringia e nella seconda met\u00e0 del IX secolo a Reims.\nLa miniatura nell'epoca di Carlo Magno.\nLa cultura libraria merovingia, influenzata dalla miniatura insulare, fu interrotta alla fine dell'VIII secolo, quando Carlo Magno (768-814) riun\u00ec i pi\u00f9 grandi intellettuali del suo tempo presso il Palazzo imperiale di Aquisgrana con l'intento di riformare la cultura nel regno. A seguito del viaggio in Italia compiuto nel 780-81 nomin\u00f2 direttore della \"schola palatina\" Alcuino di York. Tra i saggi riuniti ad Aquisgrana vi furono Paolo Diacono e Teodulfo. Molti tra coloro che fecero parte della scuola di palazzo furono in seguito inviati come abati o vescovi nei centri culturali pi\u00f9 importanti del regno per diffondervi la cultura elaborata a corte. Teodulfo fu nominato vescovo d'Orl\u00e9ans, Alcuino vescovo di Tours nel 796. Dopo di lui, la scuola di Aquisgrana fu affidata alla direzione di Eginardo.\nGli stili delle diverse scuole carolinge riflettono le differenti fonti meridionali dalle quali provenivano i modelli di riferimento. Le prime scuole sottoposte alla diretta influenza di Carlo Magno, malgrado le differenze stilistiche, avevano in comune la ricerca della chiarezza e dell'ordine nell'impaginazione, la ripresa dei motivi ornamentali classici, della struttura organica dei corpi e dello spazio nelle parti figurative, degli effetti della luce sulle superfici. Questo riordino del disegno e dell'impaginazione non era che una parte della riforma carolingia in ambito librario, la quale si applicava con altrettanta attenzione alla riproduzione dei testi originali, effettuata con una scrittura che veniva resa unica e chiara.\nSi distingue in primo luogo la scuola di corte, alla quale si collega il gruppo di opere chiamate convenzionalmente gruppo di Ada prodotte in uno \"scriptorium\" palatino di incerta ubicazione. I primi manoscritti della scuola si mostrano ancora legati allo stile della miniatura insulare, nei contorni marcati e nelle architetture che incorniciano figure piatte e rigidamente solenni. Dallo stile del gruppo di Ada si allontana un altro gruppo di codici, caratterizzato invece da un deciso recupero della pittura ellenistica, formato dai Vangeli dell'Incoronazione, dai Vangeli di Aquisgrana, e dall'Evangeliario di Xanten. A partire da queste si svilupparono in seguito altre scuole legate ai diversi \"scriptoria\" annessi ai monasteri di Reims, Metz e Tours. Il loro stile dipendeva dalla tradizione dello \"scriptorium\" stesso, dal contenuto e dalla qualit\u00e0 della biblioteca annessa e dalla personalit\u00e0 del mecenate.\nIl gruppo di Ada o scuola di corte.\nIl gruppo di Ada \u00e8 un gruppo di codici miniati riuniti dagli studiosi Janitschek e Menzel nel 1889 sotto il nome della committente di un evangeliario conservato a Treviri (Evangeliario di Ada).\nL'opera pi\u00f9 antica del gruppo \u00e8 l'Evangeliario di Godescalco commissionato da Carlo Magno in occasione del battesimo di Pipino, figlio di Carlo, avvenuto a Roma nel 781. Nel codice purpureo, con testo a inchiostro d'oro e d'argento, le miniature a piena pagina (il Cristo in gloria, i quattro evangelisti e la fontana della giovinezza) sono gi\u00e0 di ispirazione ravennate, mentre la grande pagina iniziale, le lettere iniziali ornate e una parte della decorazione sono in stile insulare.\nIn seguito la scuola si impadron\u00ec di un maggiore naturalismo e senso della plasticit\u00e0 di cui sono esempio l'Evangeliario aureo di Harley (Londra, British Library, Harley Ms. 2788), l'Evangeliario di Ada datato al 790 circa (Stadtbibliothek di Treviri) e l'Evangeliario di Lorsch, dell'810. Questi evangeliari, tutti datati tra VIII e IX secolo, mostrano, pur mantenendo il tipico stile lineare delle origini, un aulico stile bizantino nella rinnovata attenzione alla precisa elaborazione delle forme, con alcune influenze tipicamente occidentali, quali \u00e8 possibile leggere nelle finte architetture di sfondo o nell'uso di cornici composte da archi e colonne, evidente richiamo agli avori paleocristiani del IV \u2013 V secolo. Al gruppo di Ada appartengono ancora il Salterio di Dagulfo, l'Evangeliario di Saint-Riquier e l'Evangeliario di Saint-M\u00e9dard de Soissons.\nLa scuola di corte sembra essersi dispersa dopo la morte di Carlo Magno lasciando di s\u00e9 scarse tracce nella miniatura dei decenni seguenti. Se ne trovano nell'Abbazia di Fulda, a Magonza a Salisburgo e nei dintorni di Saint-Denis.\nIl gruppo dell'Evangeliario dell'Incoronazione.\nIl secondo gruppo di manoscritti, chiaramente distinto dal gruppo di Ada nel chiaro riferimento alla tradizione ellenistica, venne riunito per affinit\u00e0 stilistica intorno all'Evangeliario dell'Incoronazione. Lo stile impressionistico di questi manoscritti non ha precedenti nell'Europa del nord e per il naturale virtuosismo con il quale furono riprodotte le forme dei modelli greco-ellenistici si ipotizza l'apporto diretto di artisti bizantini o di provenienza italiana. Le monumentali figure degli evangelisti, sapientemente modellate, sono rappresentate nella posizione dei filosofi antichi, entro sfondi paesaggistici aerei e luminosi.\nNell'et\u00e0 di Carlo Magno il gruppo dell'Evangeliario dell'Incoronazione non ebbe vasto seguito e rimase piuttosto all'ombra della scuola di corte. In seguito alla morte di Carlo Magno questa corrente neoellenistica venne ripresa dallo \"scriptorium\" di Hautvillers fondato dal vescovo Ebbone, consigliere di Ludovico il Pio, nei pressi di Reims; i miniatori di Reims vi aggiunsero una tensione dinamica ed emotiva, ottenuta attraverso la linea vivace e il gusto visionario, esemplificato dall'Evangeliario di Ebbone, che avrebbe avuto grande influenza sulla produzione successiva.\nLa miniatura nell'epoca di Ludovico il Pio.\nDopo la morte di Carlo Magno, sotto il regno di Ludovico il Pio (814-840), il centro propulsivo della produzione carolingia si spost\u00f2 a Reims guidata nel secondo e terzo decennio del secolo dall'arcivescovo Ebbone. Nelle opere dei miniatori di Reims la linea espressiva e nervosa disegnava personaggi avvolti da un'estasi agitata che li allontanava dagli armoniosi modelli antichi.\nPer corrispondenza stilistica con l'Evangeliario di Ebbone si attribu\u00ec agli stessi anni e alla stessa scuola il noto Salterio di Utrecht (dal luogo di conservazione, nei Paesi Bassi) realizzato in bianco e nero con disegno al tratto, tra l'816 e l'835: il manoscritto riprende la maniera impressionistica dei prototipi greci, che ci \u00e8 nota ad esempio tramite i frammenti del Codice di Cotton opera di un pittore alessandrino del V-VI secolo. Vi si riscontrano un'innovativa vitalit\u00e0 espressiva, un segno grafico dinamico e uno stile narrativo efficace e sintetico, qualit\u00e0 pienamente medievali e sconosciute al mondo bizantino.\nLa scuola di miniatura di Reims trasmise il proprio stile agli intagliatori d'avorio locali, attivi nel periodo di Carlo II il Calvo e autori di una serie di opere riunite sotto il nome convenzionale di avori di Liutardo, dal nome del miniatore francese che decor\u00f2 alcune opere commissionate da Carlo.\nDurante l'abbaziato di Alcuino (796-804) lo \"scriptorium\" di Tours non volse la propria attivit\u00e0 alla produzione figurata. Una grande Bibbia miniata intorno all'840 (la Bibbia di Moutier-Grandval, Londra, British Library, MS Add. 10546) mostra come gi\u00e0 quasi alla met\u00e0 del secolo i miniatori di Tours seguissero ancora fedelmente i modelli antichi, con fare inesperto.\nCon l'arcivescono Drogone di Metz (823-855), figlio naturale di Carlo Magno, la scuola di Metz produsse capolavori come il Sacramentario di Drogone, con una sola rappresentazione a piena pagina e numerose iniziali riccamente istoriate e ornate.\nLa miniatura nell'epoca di Carlo il Calvo.\nLa miniatura carolingia raggiunse il suo apogeo con Carlo il Calvo. Il lavoro di avvicinamento nei riguardi dei modelli antichi compiuto dallo \"scriptorium\" dell'abbazia di Tours giunse, sotto la guida dell'abate Adalardo (834-843) e del conte Viviano (843-851), agli esiti testimoniati dalla Prima Bibbia di Carlo il Calvo o Bibbia di Viviano (846), miniata da un artista che aveva avuto modo di visionare le novit\u00e0 provenienti da Reims, e dall'Evangeliario di Lotario. Il monastero di Tours fu distrutto dai Normanni nell'853 e il ruolo di sede dello \"scriptorium\" di corte di Carlo il Calvo venne ereditato dalla basilica di Saint-Denis dove si produssero verso l'870 opere riccamente miniate come il Codice aureo di Sant'Emmerano e la Bibbia di Saint-Paul. Il Codice aureo \u00e8 cos\u00ec denominato per l'uso particolarmente esteso dell'oro, caratteristica che \u00e8 stata messa in relazione con la metafisica della luce di matrice plotiniana, ripresa da Scoto Eriugena e destinata ad avere grande importanza nel pensiero medievale.\nLa scuola franco \u2013 sassone.\nSempre nell'ambito della committenza di Carlo II si verific\u00f2 una rinascita della miniatura insulare anglo-irlandese, che prende il nome di scuola franco-sassone, una corrente diffusa nei territori dell'attuale Belgio e nella Germania del Nord, la quale, prendendo a modello le opere anglo-irlandesi dell'VIII secolo, si volse nuovamente al gusto decorativo della miniatura insulare di epoca precarolingia. Anticipazioni di questa tendenza si ebbero nell'abbazia di Saint-Amand con la cosiddetta Seconda Bibbia di Carlo il Calvo, risalente a circa l'870, nella quale si torn\u00f2 alla decorazione \"aniconica\", priva delle piene pagine figurate, alle decorazioni angolari e alle grandi lettere capitali dalla geometria armoniosa e raffinata. Emersero in questo periodo nuovi \"scriptoria\" che ne diedero ulteriori esempi: le abbazie di Saint-Vaast ad Arras, di Saint-Omer e di Saint-Bertin. Da quest'ultima proviene il Salterio di Ludovico II il Germanico, scritto nel terzo o quarto decennio del IX secolo.\nAltri centri scrittori.\nBench\u00e9 i codici miniati pi\u00f9 importanti siano usciti da \"scriptoria\" di palazzo e da abbazie o sedi episcopali strettamente legate alla corte, molte scuole monastiche coltivarono le proprie tradizioni spesso legate originariamente alla produzione insulare o merovingia. Ne \u00e8 esempio l'abbazia di Corbie, dove sembra sia stata elaborata la minuscola carolina. Del 788 circa \u00e8 il Salterio di Montpellier, riccamente decorato e probabilmente realizzato per un membro della famiglia ducale di Baviera nel Monastero di Mondsee. Nello stesso monastero venne redatto, intorno all'800 il \"Codex Millenarius maior\", ora conservato nell'abbazia di Kremsm\u00fcnster.\nLe Bibbie e gli evangeliari scritti durante il primo quarto del IX secolo sotto la direzione del vescovo Teodolfo d'Orl\u00e9ans formano un caso a parte. Teodolfo era, a fianco di Alcuino, uno dei pi\u00f9 grandi teologi della corte di Carlo Magno, e verosimilmente l'autore dei Libri Carolini; la sua tendenza iconoclasta era ancora maggiore di quella di Alcuino e i codici prodotti dal suo \"scriptorium\" a Orl\u00e9ans, bench\u00e9 scritti con oro e argento su pergamena purpurea, presentano quale unico elemento decorativo la struttura architettonica che tipicamente accompagnava le tavole canoniche. Un evangeliario dell'abbazia di Fleury, che dipendeva dalla diocesi di Orl\u00e9ans, contiene, a fianco delle 15 tavole canoniche, una sola miniatura con i simboli degli evangelisti.\nLa scuola dell'abbazia di Fulda sembra seguisse direttamente la tradizione di Aquisgrana, ma nella figura aureolata di Ludovico il Pio, nella copia del Liber de laudibus Sanctae Crucis, guarda a modelli greci e prende esempio dalle rappresentazioni di Costantino il Grande. Tardoantichi erano i modelli degli \"scriptoria\" di Salisburgo e Saint-Amand. L'abbazia di San Gallo era posta sotto la diretta protezione imperiale, ma i modelli di riferimento del suo \"scriptorium\" erano indipendenti da quelli carolingi e pi\u00f9 legati all'Italia settentrionale. Qui, alla fine dell'VIII secolo, si data il codice di Egino, con i testi dei padri della Chiesa e le loro figure miniate a piena pagina su fondo d'oro, con linguaggio che recupera il tardoantico, forse derivandolo da un modello del VI secolo, secondo una tendenza diffusa, come testimoniato dagli affreschi della chiesa di San Zeno a Bardolino. Verso sud, la produzione libraria di epoca carolingia si concentrava negli \"scriptoria\" monastici di Bobbio, Nonantola, Montecassino e San Vincenzo al Volturno.\nIl passaggio all'arte ottoniana.\nDopo la morte di Carlo il Calvo nell'877 e per circa un secolo non si ebbero novit\u00e0 nelle arti grafiche. L'arte della miniatura venne praticata solo nelle abbazie e a un livello modesto, mentre scomparivano le committenze nobiliari. Con i cambiamenti nei rapporti di forza, crebbe l'importanza dei monasteri della Francia orientale. Lo stile delle iniziali dell'abbazia di San Gallo e le miniature delle abbazie di Fulda e di Corvey svolsero un ruolo da intermediari nel passaggio alla miniatura ottoniana. Gli \"scriptoria\" di Lorsch, di Saint-Emmeran a Ratisbona, di W\u00fcrzburg, del Mondsee, di Reichenau, di Magonza e di Salisburgo furono i centri monastici attivi della Francia orientale, e tra questi quelli pi\u00f9 vicini alle Alpi mantennero stretti scambi artistici con l'Italia del nord. Il nuovo stile si svilupp\u00f2 solo dal 970, sotto gli auspici della dinastia sassone. L'arte ottoniana, bench\u00e9 designata talvolta come \"rinascenza ottoniana\" non si rivolgeva direttamente ai modelli dell'antichit\u00e0, ma si appoggiava alla miniatura carolingia pur sviluppando tramite questa un linguaggio autonomo e omogeneo. Alla fine del X secolo nell'abbazia di Reichenau il Cristo in gloria dell'Evangeliario di Lorsch veniva ripreso nel Sacramentario di Petershausen e nei Vangeli di Gero."}
{"id": "1189236", "revid": "991694", "url": "https://it.wikipedia.org/wiki?curid=1189236", "title": "Fondaco motta", "text": ""}
{"id": "1189237", "revid": "36426", "url": "https://it.wikipedia.org/wiki?curid=1189237", "title": "Evangeliari di Ebbone", "text": ""}
{"id": "1189242", "revid": "120573105", "url": "https://it.wikipedia.org/wiki?curid=1189242", "title": "Ramin Bahrami", "text": "Biografia.\nNato da famiglia benestante, si appassion\u00f2 sin da giovanissimo alla musica di Johann Sebastian Bach.\nCon la caduta di Mohammad Reza Pahlevi e l'avvento del regime del Ruhollah Khomeyni a seguito della Rivoluzione iraniana, il padre Paviz, ingegnere dello sci\u00e0, fu incarcerato sotto l'accusa di essere oppositore del nuovo regime (mor\u00ec poi in carcere nel 1991).\nLa sua famiglia fu costretta a emigrare in Europa quando lui aveva 11 anni. L'intenzione era quella di recarsi in Germania (oggi vive a Stoccarda), patria di origine della nonna paterna, ma il primo Paese che lo accolse fu l'Italia, grazie a una borsa di studio donatagli dall'Italimpianti in seguito all'intervento dell'ambasciata italiana a Teheran.\nRifugiato in Italia, Bahrami studi\u00f2 pianoforte e si diplom\u00f2 con Piero Rattalino al Conservatorio \u201cGiuseppe Verdi\u201d di Milano. Approfond\u00ec gli studi all\"'Accademia Pianistica Internazionale \u201cIncontri col Maestro\u201d di Imola\" e con Wolfgang Bloser alla \"Hochschule f\u00fcr Musik und darstellende Kunst\" di Stoccarda.\nDa allora in poi, si sono susseguite numerose esibizioni presso le maggiori istituzioni musicali d'Italia, teatri, stagioni e prestigiosi festival internazionali.\nNel gennaio 2009 Ramin Bahrami \u00e8 stato insignito del Premio \u201cCitt\u00e0 di Piacenza - Giuseppe Verdi\u201d dedicato ai grandi protagonisti della scena musicale, riconoscimento assegnato prima di lui a Riccardo Muti, Jos\u00e9 Cura, Leo Nucci e Pier Luigi Pizzi.\nLa ricerca interpretativa del pianista iraniano \u00e8 attualmente rivolta alla produzione tastieristica di Johann Sebastian Bach, che rimane tuttora il musicista preferito di Bahrami. La sua predilezione per Bach lo porta talvolta a giudicare altri grandi compositori in modo decisamente provocatorio. Cos\u00ec stigmatizza Bruckner dicendo che \u201cin 99 pagine non riesce a dire quello che Bach dice in due facciate\u201d, e persino affermando che Mozart ha composto \u201ci peggiori bassi di tutta la letteratura musicale\u201d.\nBahrami si \u00e8 esibito in importanti festival pianistici tra cui \u201cLa Roque d'Anth\u00e9ron\u201d, Festival di Uz\u00e9s, il festival \u201cPiano aux Jacobins\u201d di Tolosa, il Tallin Baroque Music Festival in Estonia e il Pechino Piano Festival in Cina.\n\u00c8 del giugno 2008 la sua apparizione alla Wigmore Hall di Londra; nella primavera 2009 presenta la sua \"Arte della fuga\" al Festival Pianistico Internazionale \u201cArturo Benedetti Michelangeli\u201d di Brescia e Bergamo. Nel febbraio 2010 ha debuttato a Parigi con le Variazioni Goldberg, e in marzo ha tenuto un applaudito tour con i Festival Strings Lucerne. A maggio 2010 riscuote grande successo con Riccardo Chailly al Gewandhaus di Lipsia, completando l'integrale dei concerti bachiani.\nIn Italia Bahrami ha suonato in importanti sedi concertistiche, come il Teatro La Fenice di Venezia, l'Accademia di Santa Cecilia a Roma (nella rassegna \u201cSolo Piano\u201d), l'Auditorium Rai di Torino, il Teatro alla Scala di Milano, dove ha tenuto un recital nel dicembre 2012, e il Teatro Vittorio Emanuele II di Messina nel quale, il 25 ottobre 2014, ha inaugurato la stagione concertistica della locale Accademia Filarmonica.\nDiscografia.\nI dischi di Ramin Bahrami sono stampati da Decca Universal Italia (a distribuzione nazionale e mondiale).\nL'album \"Bach for babies\" \u00e8 arrivato al 51\u00ba posto della classifica FIMI."}
{"id": "1189247", "revid": "1345938", "url": "https://it.wikipedia.org/wiki?curid=1189247", "title": "Lhasa Apso", "text": "Il Lhasa Apso o Lhassa Apso (in cinese semplificato \u62c9\u8428\u72ac, in cinese semplificato \u62c9\u85a9\u72ac, pinyin \"L\u0101s\u00e0qu\u01cen\", \"cane di Lhasa\") \u00e8 un cane tibetano di taglia piccola.\nIl Lhasa Apso \u00e8 classificato, nella nomenclatura della Federazione cynologique internazionale, FCI, nel gruppo 9, cani da compagnia, pi\u00f9 specificatamente nella sezione 5 (Cani del Tibet) insieme allo Shih Tzu, il Tibetan spaniel e il Tibetan Terrier.\nIl nome \"Lhasa Apso\" in lingua tibetana significa \"cane barbuto di Lhasa\", in quanto \"apso\" vuol dire \"barbuto\". Secondo altre opinioni sarebbe invece una contrazione di \"rapso\", \"capra\", la capra tibetana caratterizzata dal pelo lungo, per cui il significato sarebbe \"cane-capra di Lhasa\".\nStoria.\nIl Lhasa Apso ha origini molto antiche. \u00c8 originario del Tibet, un paese dell'Asia inframezzato di montagne e altopiani con condizioni climatiche difficili: in inverno vi sono venti molto forti con temperature basse, mentre in estate si presenta un caldo afoso durante il giorno e forti abbassamenti di temperature di notte. Le condizioni climatiche di questo paese hanno inciso fortemente sull'aspetto fisico e sul carattere di questo cane. L'avvento del Buddismo in Tibet coincide con la nascita di questa razza avvenuta nel V secolo a.C. La fede buddista prevede un rapporto di comprensione con i propri cani in relazione alla dottrina della rincarnazione che sostiene la possibilit\u00e0 del passaggio dello spirito umano nel corpo del cane. Ecco perch\u00e9 il popolo tibetano rispetta molto questa razza. Il Lhasa Apso viveva a stretto contatto con il Dalai Lama nel suo tempio e nello stesso tempo faceva da guardiano proprio in virt\u00f9 della sua attinenza a segnalare eventuali intrusioni nel luogo sacro.\nCaratteristiche fisiche.\n\u00c8 un cane di piccola taglia caratterizzato da un lungo pelo liscio e pesante. La testa \u00e8 stretta con abbondante pelo sopra gli occhi e lunghi baffi. Il tartufo \u00e8 bene evidente. Gli occhi sono scuri e generalmente non si deve vedere il bianco del globo oculare. Sono ammessi tutti i colori ma generalmente si trova nei colori oro, miele ma anche nero, bianco e marrone oppure pluricolore.\nCarattere.\n\u00c8 un cane molto attivo, intelligente e sicuro di s\u00e9. Ha una personalit\u00e0 molto forte. \u00c8 un ottimo cane da compagnia proprio per il suo carattere allegro e dolce anche se diffidente verso gli estranei. \u00c8 un cane obbediente e un fedele compagno ma considera il padrone un suo pari. Ama molto camminare e fare lunghe passeggiate ma soprattutto giocare. Come tutti i cani ama farsi coccolare ma la sua risposta non \u00e8 mai eccessiva. \u00c8 un cane tranquillo e indipendente per questo affronta le eventuali assenze del padrone serenamente senza atteggiamenti di disperazione. Proprio per le sue origine \u00e8 un ottimo cane da guardia nonostante le sue dimensioni, russa molto.\nSalute.\nI Lhasa Apso sono soggetti a problemi renali ereditari, che possono causare anche problemi del metabolismo osseo e frequenti fratture.\nI cani, nonostante la piccola mole sono anche soggetti alla displasia dell'anca."}
{"id": "1189248", "revid": "767487", "url": "https://it.wikipedia.org/wiki?curid=1189248", "title": "Sono cose che capitano", "text": "Sono cose che capitano \u00e8 il primo album in studio del cantautore italiano Biagio Antonacci, pubblicato il 12 giugno 1989 dalla Philips Records.\nDescrizione.\nProdotto da Ron, Massimo Luca e Vince Tempera, tutti i brani sono interamente scritti dallo stesso Antonacci ad eccezione del brano \"Voglio vivere in un attimo\" del 1988 e dell'omonimo \"Sono cose che capitano\" (entrambi scritti insieme a Ron).\nGran parte dell'album \u00e8 stato registrato presso lo studio di registrazione L'isola di Milano, fatta eccezione per i brani \"Ti prender\u00f2 ballando\" (registrato allo studio One di Garlasco), \"Briciola\" (registrato allo studio Star Dust di Milano), \"Voglio vivere in un attimo\" e \"Fiore\", gli ultimi due registrati negli studi Fonit Cetra di Milano."}
{"id": "1189249", "revid": "767487", "url": "https://it.wikipedia.org/wiki?curid=1189249", "title": "Hooligans (film 1995)", "text": "Hooligans (\"I.D.\") \u00e8 un film del 1995 diretto da Philip Davis.\nTrama.\nLondra, 1995, John, poliziotto frustrato nelle sue aspirazioni di vita ma allo stesso tempo ambizioso, riceve l'incarico di infiltrarsi, insieme ad altri tre colleghi, tra i tifosi violenti, gli hooligans, della squadra dello Shadwell Town F.C.; i vertici di Scotland Yard sospettano infatti che vi siano delle connessioni tra la violenza che ruota intorno al mondo del calcio e la criminalit\u00e0 e l'estremismo politico e la loro missione consiste nello scoprire tali connivenze allo scopo di incriminare i responsabili non per violenza negli stadi ma per associazione per delinquere; la nuova squadra prende il posto di un'altra coppia di agenti che, scoperti, sono stati malmenati all'interno del \"Rock\", un pub, ritrovo abituale dei supporters della squadra, cui per\u00f2 il comandante dell'operazione ordina ai quattro di non recarvisi.\nDopo avere visionato i filmati degli scontri al \"canile\", cos\u00ec viene chiamato lo stadio dagli hooligans della squadra soprannominati \"dogs\", vengono identificati come possibili \"capi\" tre soggetti: David Daley, Paul Funnell e Mynton Mbula e su di loro si dovr\u00e0 iniziare ad indagare; i quattro si dividono in due coppie e John, insieme al sergente Trevor, inizia a frequentare i pubs della zona alla ricerca dei tifosi e, dopo alcune serate infruttuose, incontrano alcuni supporters con i quali divideranno la successiva trasferta, dove avvengono piccole scaramucce con i tifosi avversari.\nNonostante le serate nei pubs e l'abituale frequentazione dello stadio durante le partite le indagini sembrano non approdare a nulla e John, dopo avere fatto la conoscenza di Martin, Nik e Gumbo, un gruppo di amici tifosi dello Shadwell, suggerisce di iniziare a frequentare il Rock per trovare quelle informazioni che fino a quel momento non sono state trovate. Al pub conosce Lynda, nipote del proprietario Bob, che lavora come barista e, facendosi passare insieme a Trevor per una coppia di imbianchini, comincia ad prendere confidenza con il luogo durante il giorno in attesa di recarvisi il venerd\u00ec sera.\nI mesi passano e John, che nel frattempo comincia ad \"appassionarsi\" a quel tipo di vita sregolato ed a dare i primi segni di indisciplina verso i superiori e di cambiamento di atteggiamento nei confronti della compagna Marie, anche lei agente di polizia, riesce ad inserirsi nell'ambiente, facendosi anche promotore di iniziative contro i tifosi delle squadre avversarie e riscuotendo la fiducia di Bob, personaggio violento ed abituale frequentatore delle carceri inglesi, ma, inspiegabilmente secondo i suoi colleghi, sembra non essere deciso a condurre l'indagine in modo appropriato ed eventualmente a denunciare i fatti di cui \u00e8 a conoscenza.\nLa situazione degenera quando John, dopo una violenta lite con Marie, che non riesce pi\u00f9 ad accettare i cambiamenti del compagno, e l'inizio di una relazione con Lynda, durante una rissa, accoltella un tifoso del Tyneburn causandone la morte. Egli viene coperto dai colleghi, i quali, con un mandato fasullo, sequestrano i filmati delle telecamere di sorveglianza del mercato dove si \u00e8 svolto l'accaduto ma l'atmosfera \u00e8 decisamente cambiata ed il suo comportamento sembra scivolare sempre pi\u00f9 verso quello di chi viceversa egli dovrebbe reprimere.\nLa sera dopo John viene \"chiamato\" da Mynton il quale, dopo essersi complimentato con lui ed avergli offerto della droga, lo mette al corrente delle sue attivit\u00e0 che solo superficialmente riguardano il calcio, utilizzato dalla criminalit\u00e0 come \"copertura\" per sviare l'attenzione dell'opinione pubblica, e lo invita a conoscere altre personalit\u00e0 come lui. John accetta ma al rientro alla base riceve la brutta notizia che l'operazione \u00e8 sospesa, i quattro non dovranno pi\u00f9 frequentare lo stadio e le persone e gli ambienti ad esso correlati e che i dati delle indagini fino a quel momento ottenuti dovranno passare all'autorit\u00e0 superiore il cui unico scopo sembra quello di chiudere il Rock.\nDelusi e scontenti da come le cose sono andate i quattro si ritrovano un'ultima volta prima di abbandonare il caso ma John si rifiuta di accettare la fine pensando di continuare ad agire per suo conto ma Lynda, rivelandogli non solo di non amarlo ma di avere sempre saputo chi era, lo scaccia, considerandolo responsabile della chiusura del suo locale; a quel punto egli cerca di recuperare il suo rapporto con Marie recandosi ubriaco a casa dei suoi genitori dove nel frattempo la ragazza si \u00e8 trasferita ma ne viene allontanato, cos\u00ec come viene sospeso dalla polizia nel momento in cui, incapace di tornare ad essere \"uno dei tanti\", si presenta ubriaco alla stazione di polizia e, dopo essersi visto in divisa allo specchio, lo fracassa insieme al suo armadietto.\nSolo e sconfitto John cade definitivamente nel baratro dell'alcolismo e della tossicodipendenza fino a che Trevor, che nel frattempo ha rivelato a Gumbo, fermato per furto, di essere un poliziotto, mettendosi definitivamente alle spalle la vicenda, non lo vede, nelle vesti di naziskin, ad un corteo neonazista, nel quale sostiene di trovarsi per continuare la sua missione sotto copertura; Trevor resta allibito e lo vede proseguire sordo ai suoi richiami fino a che l'immagine non si ferma su John, ormai fuori controllo, nell'atto di mettersi sull'attenti salutando alla maniera nazista."}
{"id": "1189251", "revid": "889336", "url": "https://it.wikipedia.org/wiki?curid=1189251", "title": "Reuss (principato)", "text": "Reuss (in tedesco \"Reu\u00df\") fu il nome di numerosi stati tedeschi oggi compresi nella regione della Turingia. I reggenti, la casata di Reuss, chiamarono tutti i loro figli maschi con il nome di Enrico sin dalla fine del XII secolo in onore dell'imperatore Enrico VI che concesse grandi onori a questa famiglia. I membri di questa famiglia hanno il titolo di principe/principessa Reuss con il trattamento di Altezza Serenissima.\nStoria dei vari stati.\nMolti degli stati appartenenti alla casa di Reuss, gi\u00e0 esistenti prima che venisse formata la Confederazione germanica, divennero in seguito dominii delle due linee rimanenti (i \"Reuss linea primogenita\" o Reuss-Greiz e i \"Reuss linea cadetta e Reuss-Schleiz\"). Prima di allora i vari stati erano appartenuti al Sacro Romano Impero e alla Confederazione del Reno. \nI territori del futuro Principato di Reuss e le terre circostanti erano pressoch\u00e9 disabitate durante l'alto Medioevo sino all'arrivo del cristianesimo durante il regno dell'imperatore Ottone I. Sotto l'aspetto religioso la regione era posta sotto la diocesi di Zeitz (eretta nel 968), suffraganea dell'arcidiocesi di Magdeburgo. \nSotto l'amministrazione germanica l'intera zona venne compresa nel Margraviato di Zeitz. Attorno all'anno 1000 l'imperatore Ottone III permise al margraviato di riscuotere le decime della Turingia mediante \"Advocati\" al servizio dell'Imperatore stesso. La posizione di queste personalit\u00e0 divenne ereditaria. I principi di Reuss discendevano dagli \"advocates\" di Weida.\nLa discendenza dei signori von Plauen \u00e8 stata comprovata da documenti dell'et\u00e0 di Eckeberto I (1122) conte d'Osterode. I suoi successori acquisirono gran parte del Vogtland (cos\u00ec veniva definita questa regione, dalla locuzione latino \"Terra Advocatorum\") attraverso feudi o accordi matrimoniali, anche se tra il XIV e il XV secolo persero gran parte di queste acquisizioni in favore del Principato di Sassonia-Meissen (il futuro Regno di Sassonia). Nel 1244 Enrico IV von Plauen entr\u00f2 in un monastero tedesco e pertanto i suoi figli divisero i loro possedimenti, ponendo le proprie capitali rispettivamente a Weida (linea estintasi nel 1535), Gera (linea estintasi nel 1550) e a Plauen.\nLa linea di Plauen si divise a sua volta in due rami: la linea primogenita (che si estinse nel 1572) e la linea cadetta. Enrico, il capostipite della linea di Plauen (morto circa nel 1300), in seguito a una visita compiuta in Russia ricevette il soprannome di \"der Reusse\" (il Russo), il cui nome pass\u00f2 poi all'intera regione sottoposta alla famiglia.\nNel 1426 i \"dem Reuss von Plauen\" furono feudatari parzialmente autonomi dei duchi di Sassonia, finch\u00e9 nel 1616 sono riconosciuti conti dell'impero immediati e sovrani.\nSuddivisi in vari linee comitali divennero principati nel 1778 e 1806. I due principati rimanenti alla casa di Reuss confluirono della Confederazione germanica nel 1815 (Reuss-Greiz e Reuss-Schleiz o linea giovane). Enrico XXII divenne famoso per la propria inimicizia con il Regno di Prussia, opponendo strenua resistenza quando, nell'ambito della guerra austro-prussiana del 1866, le truppe prussiane occuparono i suoi domini. Dovette infine accettare di entrare a far parte prima della Confederazione della Germania del Nord e poi dell'Impero di Germania nel 1871. Fu il solo tra tutti i principi confederati a rimanere sino alla sua morte (1902) un accanito nemico del principe Otto von Bismarck e dell'Impero di Germania. Suo figlio, Enrico XXIV (1878-1927), divenne incapace di governare, e la reggenza pass\u00f2 ai principi della linea minore. Alla morte di Enrico XXIV avvenne un'ultima scissione dei territori di Reuss nei principati di Reuss-Greiz e Reuss-Schleiz, poi riuniti.\nAlla caduta dell'Impero nel 1918 i domini vennero riuniti e venne proclamata la repubblica.\nLegge di famiglia.\nTutti i maschi della linea primigenia del casato Reuss, sin dal Duecento, si chiamavano Enrico, nome a cui aggiungevano il numerale fino al cento, e poi si ricominciava da uno. Dopo l'estinzione della linea primigenia, anche la linea cadetta adott\u00f2 la medesima usanza, ma, per la legge di famiglia emanata nel 1688, essa fermava la progressione numerica allo scadere del secolo, quando si ricominciava da uno. Si dice che la scelta obbligata del nome derivasse da un omaggio all'imperatore degli Hohenstaufen Enrico VI, che aveva innalzato Heinrich der Reiche (Enrico il ricco) alla carica di prevosto del Cloister in Quedlinburg."}
{"id": "1189253", "revid": "281901", "url": "https://it.wikipedia.org/wiki?curid=1189253", "title": "Pteridium aquilinum", "text": "La felce aquilina (\"Pteridium aquilinum\" (L.) Kuhn) \u00e8 una pianta vascolare della classe delle Polypodiopsida (Felci).\nCaratteri botanici.\n\u00c8 una pianta erbacea perenne di notevole sviluppo (pu\u00f2 raggiungere anche i 2 metri d'altezza), provvista di un grosso rizoma strisciante, da cui emergono le fronde annuali. Le fronde hanno un profilo triangolare e sono lunghe anche fino a 1 metro, con larghezza maggiore che pu\u00f2 superare i 50\u00a0cm; sono pennate, con 2-3 ordini di divisioni (bi- tripennatosette). Le divisioni pi\u00f9 piccole (\"pinnule\") sono oblunghe, pi\u00f9 o meno allungate, con margine generalmente intero. In autunno il colore vira dal verde al rossastro.\nI sori sono lineari, disposti lungo il margine sulla pagina inferiore delle pinnule e ricoperti dal margine ripiegato. La sporificazione ha inizio in tarda primavera e si protrae per tutta l'estate.\nDistribuzione e habitat.\nSpecie cosmopolita, diffusa in tutte le regioni temperate e subtropicali, sia nell'emisfero settentrionale sia in quello meridionale, in Italia \u00e8 presente in tutto il territorio, comprese le isole, dal livello del mare fino ad oltre i 2000 metri di altitudine.\nVegeta su suoli a matrice silicea, anche aridi, nei boschi, nelle macchie e nei pascoli. Nelle radure e nei pascoli pu\u00f2 formare estese e fitte coperture fino a diventare una vera e propria infestante. La sua diffusione su superfici estese \u00e8 indice di un probabile degrado ambientale perch\u00e9 gli incendi ne favoriscono il ricaccio e la moltiplicazione.\nPer le sue propriet\u00e0 tossiche \u00e8 una pianta infestante dei pascoli.\nFarmacologia.\nPur essendo meno popolare di altre felci, anche alla felce aquilina sono attribuite propriet\u00e0 vermifughe associate al rizoma. L'uso di questa pianta a scopo medicinale \u00e8 tuttavia rischioso a causa della sua tossicit\u00e0.\nTossicit\u00e0.\nLa felce aquilina contiene un principio attivo di tipo enzimatico termolabile (tiaminasi o neurinasi) che provoca la distruzione della tiamina (Vitamina B1). L'ingestione di questa pianta da cruda pu\u00f2 provocare gravi avvelenamenti, potenzialmente letali, nell'uomo e negli animali monogastrici (soprattutto nel cavallo), mentre sarebbero tolleranti i ruminanti, in grado di sfruttare largamente la tiamina operata dalla microflora del rumine. Un secondo principio attivo, termostabile, pu\u00f2 provocare gravi emorragie ed anemia nei ruminanti.\nLa pianta contiene anche ptaquiloside, un composto cancerogeno; le comunit\u00e0 (soprattutto in Giappone) che consumano i giovani fusti come vegetale, hanno un livello di cancro allo stomaco tra i pi\u00f9 elevati al mondo. Si ritiene che il consumo di latte contaminato da ptaquiloside contribuisca allo sviluppo del tumore gastrico nelle popolazioni delle Ande venezuelane. Anche le spore sembrano essere implicate nell'attivit\u00e0 carcinogenica.\nLa somministrazione di selenio sembra dimostrarsi utile nella prevenzione e regressione degli effetti immunotossici del Pteridium aquilinum."}
{"id": "1189259", "revid": "580197", "url": "https://it.wikipedia.org/wiki?curid=1189259", "title": "Fussballclub Triesenberg", "text": "Il Fussballclub Triesenberg, pi\u00f9 noto come FC Triesenberg, \u00e8 una squadra non professionistica di calcio con sede a Triesenberg, in Liechtenstein. \u00c8 una delle sette squadre ufficiali di calcio del piccolo principato alpino, ed una delle meno blasonate di queste. Partecipa al campionato di calcio svizzero e milita nella Terza Lega, la settima divisione. Oltre al campionato svizzero, la squadra partecipa alla Liechtensteiner Cup, della quale non ha per\u00f2 mai conquistato un titolo.\nStoria.\nIl club \u00e8 stato fondato nel 1972; come tutte le altre squadre del paese partecipa, in assenza di un campionato nazionale, alla lega svizzera, nella quale ha esordito sempre nel 1972 in quarta lega (all'epoca la sesta divisione nazionale, oggi la settima). Dopo alterne vicende, nella stagione 1986-1987 il Triesenberg riusc\u00ec a guadagnarsi l'accesso alla Terza Lega (all'epoca la quinta divisione nazionale, oggi la sesta) nella quale rimase fino al 1998, anno in cui venne retrocessa. Tre anni dopo, nel 2001, venne nuovamente promossa in Terza Lega, nella quale milita ancora oggi.\nL'FC Triesenberg \u00e8, insieme con l'FC Ruggell, l'unica squadra del Principato a non aver mai conquistato una coppa del Liechtenstein. Nella stagione 2014-2015 ha raggiunto per la prima volta nella sua storia la finale in questa competizione."}
{"id": "1189262", "revid": "120412601", "url": "https://it.wikipedia.org/wiki?curid=1189262", "title": "Volkswagen-Porsche 914", "text": "La Volkswagen-Porsche 914 \u00e8 un'autovettura sportiva prodotta in joint-venture da Volkswagen e Porsche dal 1969 al 1975.\nLa storia.\nA met\u00e0 degli anni sessanta la Volkswagen era alla ricerca di un'erede per l'ormai datata Karmann-Ghia, mentre la Porsche era interessata a un modello economico per rimpiazzare la 912. Le due case, legate da ottimi rapporti commerciali, s'accordarono per un progetto comune, prevedendo per la nuova vettura una carrozzeria tipo targa che potesse ospitare indifferentemente un propulsore Volkswagen o Porsche, montato in posizione centrale-posteriore e stabilendo di affidarne l'assemblaggio a una struttura terza. A tal fine costituirono nel 1966 la societ\u00e0 \"VW-Porsche Vertriebsgesellschaft mbH\" con sede a Ludwigsburg.\nAlla Porsche spett\u00f2 il compito di progettare il telaio e le sospensioni, mentre il disegno della carrozzeria, derivato da un progetto proposto dallo studio di design \"Gugelot\" di Ulma, venne affidato alla Karmann, che poi si sarebbe occupata anche dell'assemblaggio.\nPresentata al Salone dell'Automobile di Francoforte sul Meno (settembre 1969), la \"914\" aveva, nonostante le forme squadrate, un'originale e aerodinamica carrozzeria (il coefficiente di penetrazione aerodinamica era pari a 0,37) targa, con tetto rigido asportabile e robusto roll bar. La meccanica, ideata dalla Porsche, prevedeva il posizionamento posteriore-centrale del motore, sospensioni a 4 ruote indipendenti con barre di torsione, cambio manuale a 5 marce e freni a disco su tutte le ruote. Le motorizzazioni disponibili erano due, entrambe boxer con raffreddamento ad aria. Alla Base (\"914/4\") si poneva il 4 cilindri Volkswagen di 1679 cm\u00b3 a iniezione (proveniente dalla 411 LE), mentre al top (\"914/6\") c'era il 6 cilindri Porsche a 2 carburatori ex 911 T.\nCaratterizzata da un'abitabilit\u00e0 per 2 persone e dalla presenza di due bagagliai, uno anteriore e l'altro posteriore, dietro al motore (in cui veniva posizionato il tetto rigido una volta rimosso), la 914 non ottenne il successo sperato. Troppo costosa per essere una Volkswagen e troppo economica e lenta per essere una Porsche, la 914 pagava lo scotto di prestazioni non esaltanti (i CV erano appena 80 sulla versione 4 cilindri e 110 su quella a 6) e del disinteresse del nuovo management Volkswagen (Nordhoff, che aveva siglato l'accordo con Ferry Porsche, era morto nel 1968 e la nuova dirigenza di Wolfsburg non credeva molto nel progetto).\nLa gamma iniziale era composta da 2 allestimenti (standard e \"S\") per ognuno dei 2 motori. Le versioni \"S\" si distinguevano da quelle standard per il rivestimento in vinile nero del roll bar, i cerchi in lega \"Fuchs\" (per le /6) e \"Pedrini\" (per le 1.7) e gli interni meglio rifiniti. Nel 1972 la Volkswagen si ritir\u00f2 definitivamente dal progetto e la Porsche prosegu\u00ec da sola, ottenendo per\u00f2 la fornitura di motori boxer dalla Casa di Wolfsburg. La 914 modello 1972, leggermente rivista (paraurti neri opachi anzich\u00e9 cromati e modifiche agli interni), perse il motore a 6 cilindri Porsche di 2 litri, rimpiazzato da un 4 cilindri a iniezione (sempre boxer e raffreddato ad aria) di origine Volkswagen di 1971\u00a0cm\u00b3 da 100\u00a0CV. La nuova \"914 2.0\" (sostituta della 914/6 e disponibile solo in allestimento \"Lusso\") venne affiancata nel settembre 1973 (modello 1974) dalla \"914 1.8\" (erede della 914/4) con cilindrata incrementata da 1679 a 1795\u00a0cm\u00b3 (85\u00a0CV).\nLa 914 usc\u00ec di listino nel 1975, rimpiazzata dalla Porsche 924 (anche se si tratta di un modello completamente differente). La Karmann ha assemblato 118.978 esemplari di 914 (contro un obiettivo iniziale di 30.000 unit\u00e0 all'anno), cos\u00ec suddivisi:\nIl mercato statunitense fu quello di maggior successo per la 914, con circa 86.000 esemplari venduti; in Italia se ne importarono 2.520, per la maggior parte 914/4 1.7.\nPer avere una vera erede della 914, bisogner\u00e0 attendere la presentazione della Porsche Boxster, avvenuta nel 1996.\nLe versioni derivate.\nDalla 914 fu anche ricavata una versione particolarmente spinta della vettura, equipaggiata con il 6 cilindri boxer da 2,4 litri della contemporanea 911 S. Inizialmente, nei piani dell'azienda, questa vettura sarebbe stata prodotta in serie, comparendo in pianta stabile nei listini della casa, tuttavia la diretta concorrenza con la 911 e il costo elevato della 916, convinsero la Porsche a produrre solo 11 vetture 916.\nDi queste 11 vetture (compreso il prototipo iniziale), nove furono equipaggiate con il propulsore boxer 2,4 litri da 190 CV (140\u00a0kW), capace di spingere la vettura a oltre 230\u00a0km/h. mentre le altre due furono equipaggiate con l'ancora pi\u00f9 spinto boxer da 2,7 litri di cilindrata e 210\u00a0CV (154\u00a0kW) di potenza, lo stesso della 911 Carrera RS del 1973. In questa configurazione, la piccola 916 era capace di toccare i 250\u00a0km/h.\nOvviamente, rispetto alla 914, furono apportate diverse migliorie anche a livello telaistico, oltre che motoristico. Per aumentare la rigidit\u00e0 torsionale della vettura, il tetto (asportabile sulla 914) venne saldato alla carrozzeria, quest'ultima sub\u00ec anche un allargamento di 4 centimetri per ospitare pneumatici di dimensioni maggiorate (anteriormente e posteriormente) e sospensioni dalla taratura decisamente pi\u00f9 rigida.\nI freni vennero adeguati alle nuove prestazioni, mentre per il cambio si opt\u00f2 per il tipo 915, dotato di 5 rapporti pi\u00f9 retromarcia, con comando manuale a leva.\nNel complesso, esteticamente, la 916 risultava molto simile alla 914-6 GT, la versione impiegata per le competizioni della baby-Porsche. Uno degli esemplari di 916 fu costruito sulle specifiche proprie del mercato americano e comprendeva anche l'aria condizionata. Venne consegnata al proprietario della concessionaria e scuderia Brumos-Porsche.\nUn'ulteriore elaborazione della 914 fu la 914/8: si tratta di un modello prodotto in due soli esemplari, equipaggiato con il boxer 8 cilindri 3 litri aspirato e da competizione derivato dalla Porsche 908, vincitrice del Campionato Mondiale Sportprototipi del 1968 e 1969.\nUn esemplare fu prodotto per testare un eventuale impiego sportivo della vettura, su richiesta di Ferdinand Pi\u00ebch. Il propulsore, in questo caso, erogava una potenza massima di 310 CV (222\u00a0kW), mentre la vettura si differenziava esteticamente dalla versione di serie per alcuni dettagli secondari, come ad esempio la forma dei fari anteriori. Anche in questo caso, come per la 916, si scelse di saldare il tetto alla carrozzeria per trasformare in coup\u00e9 l'auto, accrescendone la rigidit\u00e0 torsionale. Fu ottenuta a partire dal telaio n\u00ba 914006, costruito a mano come prototipo per la prima serie della 914. Il secondo esemplare di 914/8 venne invece approntato per uso prettamente stradale, con il propulsore depotenziato a 260 CV (194\u00a0kW). Verniciata color argento, in omaggio alla livrea delle auto tedesche da competizione, fu omologata per la circolazione stradale e regalata a Ferry Porsche in occasione del suo sessantesimo compleanno. Ferry Porsche, grandissimo estimatore della 911, grad\u00ec il regalo, utilizzando l'auto diverse volte, fino a che non trov\u00f2 posto nel museo della casa, presso Stoccarda. Nessuna delle 918, comunque, scese mai in pista, se non per svolgere i soliti collaudi per la messa a punto.\nPer le competizioni si svilupp\u00f2 la 914/6 GT, con motore a doppia accensione potenziato a 210 CV, tetto in acciaio rivettato, parafanghi allargati, minigonne e paraurti in un pezzo unico. Nel 1970 questa vettura, pilotata da Guy Chasseuil e Claude Ballot-L\u00e9na, si classific\u00f2 sesta assoluta e prima nella classe GT fino a 2 litri alla 24 Ore di Le Mans.\nDal 1970 si poteva richiedere il cambio \"Sportomatic\", ovvero un cambio manuale a quattro rapporti con frizione automatica, ma di fatto, solo pochi esemplari vennero assemblati con questo dispositivo e oggi solo tre risultano sopravvissuti (uno dei quali - perfettamente restaurato - \u00e8 in Italia).\nNel marzo del 1971 fu presentata al Salone di Ginevra la \"VW-Porsche 914/6 Hispano-Alem\u00e1n\"; voluta da Werner Bernhard Heiderich e realizzata in Italia da Pietro Frua, nonostante un buon successo al Salone, a causa di alcune controversie legali sulla propriet\u00e0 intellettuale dell'auto, rest\u00f2 solo un prototipo."}
{"id": "1189268", "revid": "834", "url": "https://it.wikipedia.org/wiki?curid=1189268", "title": "Battaglia di Gaza", "text": ""}
{"id": "1189271", "revid": "1318658", "url": "https://it.wikipedia.org/wiki?curid=1189271", "title": "Alexander Calder", "text": "\u00c8 famoso per l'invenzione di grandi sculture di arte cinetica chiamate \"mobile\".\nOltre alle opere di scultura, \"mobile\" e \"stabile\", Alexander Calder si dedic\u00f2 anche alla pittura, alle litografie e alla progettazione di giocattoli, arazzi, tappeti e gioielli.\nBiografia.\nCalder proveniva da una famiglia di artisti. Il nonno, lo scultore Alexander Milne Calder, nacque in Scozia ed emigr\u00f2 a Filadelfia nel 1868. \u00c8 l'autore della colossale statua di William Penn in cima alla torre di Philadelphia City Hall. Il padre, Alexander Stirling Calder, \u00e8 stato anch'esso uno scultore noto, ha prodotto molti monumenti pubblici, per lo pi\u00f9 a Filadelfia. La madre, Nanette Lederer Calder, era una ritrattista professionista che aveva studiato presso l'Acad\u00e9mie Julian e alla Sorbona a Parigi dal 1888 al 1893 circa.\nEssa si spost\u00f2 in seguito a Filadelfia per frequentare la Pennsylvania Academy of the Fine Arts, dove incontr\u00f2 Alexander Stirling Calder. Si sposarono il 22 febbraio 1895.\nUn anno dopo, nel 1896, nasceva la sorella di Alexander Calder, Margaret \u201cPeggy\u201e, una delle personalit\u00e0 importanti nella fondazione del \"Berkeley Art Museum and Pacific Film Archive\".\nNel 1902, all'et\u00e0 di quattro anni, Calder pos\u00f2 nudo per la scultura del padre \"The man Cub\" (il cucciolo dell'uomo), che oggi si trova al Metropolitan Museum of Art di New York. Nello stesso anno, Calder completava la sua prima scultura, un elefante d'argilla.\nTre anni dopo, quando aveva sette anni e sua sorella nove, il padre contrasse la tubercolosi; i genitori di Calder si trasferirono in un ranch a Oracle in Arizona, lasciando i figli alla cura di amici di famiglia per un anno.\nI bambini raggiunsero i genitori in Arizona alla fine del mese di marzo del 1906 e l\u00ec rimasero fino all'autunno dello stesso anno.\nDopo l'Arizona, la famiglia si trasfer\u00ec a Pasadena, California. Il seminterrato della casa di famiglia divenne il primo studio di Alexander, ed egli ricevette il suo primo set di strumenti. Usava avanzi di filo di rame che riusciva a trovare per strada e le perline delle bambole della sorella per creare gioielli. Il 1\u00ba gennaio 1907, la madre lo port\u00f2 con s\u00e9 al Tournament of Roses dove pot\u00e9 osservare una corsa di carri trainati da cavalli. Questo evento divenne pi\u00f9 tardi il modello del finale degli spettacoli dei circhi di filo di Calder.\nNel 1909, al quarto anno di scuola, Calder cre\u00f2, come regalo di Natale per i propri genitori, un cane e una papera da un foglio di ottone. Queste sculture erano tridimensionali e la papera era cinetica, poich\u00e9 dondolava se sfiorata. Queste opere sono frequentemente citate come esempi dell'abilit\u00e0 precoce di Calder.\nNel 1910, la guarigione di Stirling Calder, il padre, fu completa e la famiglia torn\u00f2 a Filadelfia, dove Alexander frequent\u00f2 per breve tempo la Germantown Academy, e successivamente a Croton-on-Hudson a New York. A Croton, durante i primi anni di scuola, Calder strinse amicizia con il pittore Everett Shinn, con il quale costru\u00ec un sistema di treni meccanici con propulsione a gravit\u00e0. Calder stesso lo descrisse cos\u00ec:\nDopo Croton, i Calder si trasferirono a Spuyten Duyvil per essere pi\u00f9 vicini al Tenth Street Studio Building di New York, dove Stirling Calder aveva affittato uno studio. Durante la permanenza a Duyvil, Calder frequent\u00f2 la Yonkers High School.\nNel 1912, Stirling Calder venne eletto alla carica di direttore del Dipartimento di Scultura della Panama Pacific International Exposition a San Francisco. Inizi\u00f2 a lavorare sulle sculture per l'esposizione che si tenne nel 1915.\nDurante gli anni di scuola superiore di Alexander, tra il 1912 e il 1915, la famiglia fece la spola tra New York e la California. In ogni nuova abitazione, comunque, i genitori destinarono la cantina come atelier per il figlio. Alla fine di questo periodo, Calder, quando i suoi genitori tornarono a New York, rimase con i propri amici in California, cos\u00ec da potersi diplomare alla Lowell High School di San Francisco. Si diplom\u00f2 nel 1915.\nSebbene i genitori avessero incoraggiato la sua creativit\u00e0 quando era bambino, essi non desideravano che i propri figli divenissero artisti, sapendo che li avrebbe attesi una carriera incerta e finanziariamente difficoltosa. Cos\u00ec, nel 1915, Calder decise di studiare ingegneria meccanica dopo aver saputo della disciplina da un compagno di classe della Lowell High School, tale Hyde Lewis. Stirling Calder iscrisse perci\u00f2 il figlio allo Stevens Institute of Technology di Hoboken (New Jersey).\nDurante il suo anno da matricola allo Stevens, Calder si un\u00ec alla squadra di football e si allen\u00f2 con la squadra per tutti i quattro anni seguenti, senza mai giocare una partita. Gioc\u00f2 anche a lacrosse, per il quale era pi\u00f9 portato. Era membro della confraternita Delta Tau Delta. Eccelleva in matematica.\nNell'estate del 1916, Calder trascorse cinque settimane di formazione al Plattsburg Civilian Military Training Camp. Nel 1917, entr\u00f2 a far parte dello Student's Army Training Corps, Sezione Navale, allo Stevens e venne nominato guida del battaglione.\n\"Ho imparato a parlare lateralmente alla bocca e non sono mai stato del tutto in grado di correggermi da allora.\"\nCalder si laure\u00f2 presso lo Stevens nel 1919. Per diversi anni a seguire, esegu\u00ec numerosi lavori di ingegneria, come ingegnere idraulico e come disegnatore per la New York Edison Company, senza per\u00f2 sentirsi soddisfatto di nessuno di questi ruoli.\nNel giugno 1922, Calder inizi\u00f2 a lavorare come fuochista nella sala caldaie della nave \"H. F. Alexander\". Mentre la nave era in viaggio tra San Francisco e New York, Calder vide in prossimit\u00e0 delle coste del Guatemala il sole sorgere e contemporaneamente la luna tramontare su opposti orizzonti. Cos\u00ec ne parl\u00f2 nella propria autobiografia:\nQuando la \"H.F. Alexander\" attracc\u00f2 a San Francisco, Calder viaggi\u00f2 fino ad Aberdeen, Washington, dove la sorella viveva con il marito, Kenneth Hayes. Calder trov\u00f2 impiego come addetto al controllo delle ore di lavoro in una segheria. Lo scenario montuoso lo ispir\u00f2 a scrivere a casa per richiedere colori e pennelli. Poco dopo decise di tornare a New York per intraprendere la carriera di artista.\nCarriera artistica.\nAlla decisione di diventare un artista, segu\u00ec il viaggio di Calder verso New York per iscriversi alla scuola d'arte \"Art Students League di New York\".\nDa studente, collabor\u00f2 con la \"National Police Gazette\" dove, nel 1925, uno dei suoi compiti fu di disegnare il Ringling Brothers and Barnum and Bailey Circus. Calder venne affascinato dal circo, un tema che sarebbe riapparso nei suoi lavori successivi.\nIl \"Circo Calder\" - Le \"Mobiles\".\nNel 1926, Calder si trasfer\u00ec a Parigi dove affitt\u00f2 uno studio al 22 di rue Daguerre nel quartiere di Montparnasse. Su suggerimento di un mercante di giocattoli serbo, cominci\u00f2 a produrre giocattoli articolati. Non trov\u00f2 mai pi\u00f9 il commerciante di giocattoli, ma, su pressione dell'amico scultore Jos\u00e9 de Creeft, present\u00f2 i suoi giocattoli al Salon des Humoristes. Successivamente, Calder cominci\u00f2 a creare il suo \"Circo Calder\", un circo in miniatura costruito con filo metallico, spago, gomma, stracci ed altri oggetti di recupero. Progettato per essere contenuto in valigie (alla fine crebbe tanto da riempirne cinque), permise a Calder di viaggiare e tenere spettacoli su entrambi i lati dell'Atlantico. Calder elaborava spettacoli improvvisati, ricreando i numeri di un circo reale. Presto il suo \"Circo Calder\" (normalmente visibile presso il Whitney Museum of American Art, divenne popolare con l\"'Avanguardia parigina\". Certi mesi Calder faceva pagare un biglietto di ingresso per poter pagare l'affitto.\nNel 1927, Calder torn\u00f2 negli Stati Uniti. Progett\u00f2 parecchi giocattoli cinetici di legno per bambini, che venivano prodotti in serie dalla Gould Manufacturing Company, a Oshkosh, nel Wisconsin. Gli originali, come le repliche in serie, sono visibili nel Berkshire Museum a Pittsfield, Massachusetts.\nNel 1928, Calder tiene la sua prima mostra personale in una galleria commerciale, presso la Galleria Weyhe a New York. Nel 1934, ha avuto la sua prima mostra personale in un museo degli Stati Uniti presso la The Renaissance Society della Universit\u00e0 di Chicago.\nNel 1929, la sua prima mostra personale di scultura di filo a Parigi presso la Galerie Billiet. Il pittore Jules Pascin, un amico di Calder dai tempi dei caff\u00e8 di Montparnasse, ne ha scritto la presentazione.\nNel giugno del 1929, mentre viaggiava da Parigi a New York, Calder incontr\u00f2 la futura moglie, Louisa James, pronipote dello scrittore Henry James e del filosofo William James. Si sono sposati nel 1931.\nMentre era a Parigi, Calder incontr\u00f2 e divenne amico di molti artisti dell'Avanguardia, incluso Joan Mir\u00f3, Jean Arp, e Marcel Duchamp. Una visita del 1930 allo studio di Piet Mondrian lo \"shock\u00f2\" e lo convinse ad abbracciare la bandiera dell'astrattismo.\nIl \"Circo Calder\" pu\u00f2 essere visto come l'inizio dell'interesse di Calder sia per la sculture di filo di ferro che per l'arte cinetica. Mantenne un'attenzione costante per il rispetto dell'equilibrio del bilanciere delle sue sculture e le utilizz\u00f2 per sviluppare le sculture cinetiche che Marcel Duchamp avrebbe nominato in modo definitivo \"mobiles\", un gioco di parole francese che significa sia \"mobile\" che \"motivo\". Calder progett\u00f2 alcuni personaggi del suo circo sospesi ad un filo. I numerosi esperimenti per sviluppare la \"scultura astratta\", dopo la sua visita fatta a Mondrian, lo portarono alle sue prime vere sculture cinetiche, azionate per mezzo di manovelle e pulegge.\nEntro la fine del 1931 era arrivato rapidamente alle pi\u00f9 delicate sculture che derivavano il loro moto dalle correnti d'aria negli ambienti. Cos\u00ec sono nati i veri \"mobiles\" di Calder.\nLe \"Stabiles\".\nNello stesso periodo, Calder stava anche sperimentando sculture astratte autoportanti, soprannominate \"stabiles\" da Arp per differenziarle dai \"mobiles\".\nCalder e Louisa tornarono in America nel 1933 per stabilirsi in una fattoria che acquistarono a Roxbury, nel Connecticut, dove misero su famiglia (la prima figlia, Sandra, nacque nel 1935, e la seconda, Mary, nel 1939). Calder continu\u00f2 a dare spettacoli col suo \"Circo Calder\"; lavor\u00f2 anche con Martha Graham, disegnando la scenografia per i suoi balletti e cre\u00f2 una macchina scenografica in movimento per il \"Socrate\" di Eric Satie nel 1936.\nLa sua prima commissione pubblica \u00e8 stata un paio di \"mobiles\" progettati per il teatro aperto nel 1937 nel Museo Berkshire a Pittsfield (Massachusetts)\nDurante la seconda guerra mondiale, Calder tent\u00f2 di arruolarsi nel corpo dei marines ma la sua domanda fu respinta. Prosegu\u00ec perci\u00f2 nell'attivit\u00e0 artistica: in questo periodo, per la penuria di metallo difficile a reperirsi in tempo di guerra, dovette utilizzare il legno e realizz\u00f2 nuove originali sculture, definite da James Johnson Sweeney e Marcel Duchamp \"costellazioni\": opere costituite da elementi di legno uniti e tenuti insieme da filo di ferro, che presentavano suggestive affinit\u00e0 formali con la struttura del cosmo. Nella primavera del 1943 Calder espose questi lavori in una personale alla Pierre Matisse Gallery, ultima sua mostra in quella sede, l'artista cess\u00f2 infatti di l\u00ec a poco la sua collaborazione con Matisse e scelse la Buchholz Gallery di Curt Valentin per farsi rappresentare a New York.\nLa carriera di Calder in questi decenni, anni '40 e '50, fu costellata di eventi, a partire dalla prima retrospettiva alla George Walter Vincent Smith Gallery di Springfield, Massachusetts, nel 1938. Nel 1943 il Museum of Modern Art di New York ospit\u00f2 una sua retrospettiva che ebbe grande rilevanza, curata da James Johnson Sweeney e Marcel Duchamp. Espose inoltre al Museo d'arte di San Paolo del Brasile, nel 1949, e alla Biennale di Venezia dove vinse il \"Primo Premio per la Scultura\" nel 1952.\nCalder fu inoltre uno dei 250 scultori della 3rd Sculpture International presso il Philadelphia Museum of Art nell'estate del 1949. La sua scultura \"International Mobile\" \u00e8 stata il fulcro della mostra e si trova tuttora (2007) dove fu originariamente posta.\nLe sculture monumentali.\nNegli anni '50, Calder concentr\u00f2 sempre pi\u00f9 i suoi sforzi nel produrre sculture monumentali. Mirabili esempi sono \".125\" per JFK Airport nel 1957; \"La Spirale\" per l'UNESCO a Parigi nel 1958 e \"Trois disques\" per l'Expo 1967 di Montreal. La scultura pi\u00f9 grande di Calder, alta 20.5 metri, fu \"El Sol Rojo\", costruita per i Giochi olimpici di Citt\u00e0 del Messico.\n\"Teodelapio\" fu la prima installazione monumentale di Alexander Calder, realizzata e donata alla citt\u00e0 di Spoleto in occasione del Festival dei Due Mondi del 1962; l'esposizione \"open air\", \"Sculture in citt\u00e0\", ideata da Giovanni Carandente comprendeva 104 sculture di 53 artisti contemporanei.\nLa scultura \u00e8 in acciaio verniciato di nero trae il nome da un re longobardo. \u00c8 antistante la stazione di Spoleto ed \u00e8 divenuta a tutti gli effetti uno dei simboli della citt\u00e0. Alta 18 metri, l'opera viene considerata la prima scultura monumentale stabile del mondo.\nDi fatto, le altre famose e grandiose sculture dello stesso autore (presente con le sue opere in citt\u00e0 come Montr\u00e9al, Chicago e Citt\u00e0 del Messico) sono tutte successive. Il fatto che la scultura poggi direttamente sull'asfalto della piazza e che funga quasi da rotatoria atipica per i veicoli in partenza o diretti alla stazione ferroviaria, non \u00e8 casuale: l'autore dell'opera, da sempre attratto ed affascinato dalla dinamicit\u00e0, immagin\u00f2 il \"Teodelapio\" immerso e attraversato proprio dalla caoticit\u00e0 del traffico cittadino; in quest'ottica, tutta la piazza e tutti i veicoli che vi transitano, partecipano alla dinamicit\u00e0 della scultura.\nResta l'unica scultura monumentale dell'artista presente in Italia. Altre sue opere sono conservate al Museo Carandente, Palazzo Collicola - Arti visive della stessa citt\u00e0 umbra.\nNel 1964-65 il Solomon R. Guggenheim Museum di New York allestisce una vasta retrospettiva\nNel 1966, Calder pubblica la sua \"Autobiografia con Immagini\" con l'aiuto di suo genero, Jean Davidson.\nFra le opere di grandi dimensioni si inserisce \"La grande vitesse\", prima opera d'arte destinata a una collocazione pubblica finanziata dal NEA, Fondo nazionale per le arti (National Endowment for the Arts), per la citt\u00e0 di Grand Rapids nel Michigan (1969);\nSuccessivamente Calder cre\u00f2 una scultura chiamata \"WTC Stabile\" (nota anche come \"The Cockeyed Propeller\" e \"Three Wings\"), installata nel 1971 all'entrata della torre nord del World Trade Center. Quando il quartiere di Battery City Park \u00e8 stato inaugurato, la scultura \u00e8 stata spostata a Vesey and Church Streets. Si trovava di fronte al 7 World Trade Center quando fu distrutto l'11 settembre 2001.\nNel 1973, Calder \u00e8 stato incaricato dalla Braniff International Airways di dipingere un DC-8-62 a grandezza naturale come una \"flying canvas\". Nel 1975, complet\u00f2 un secondo aereo, questa volta un Boeing 727-227, come tributo al Bicentenario degli Stati Uniti.\nCalder muore nell'11 novembre 1976, poco dopo l'apertuta di un'altra importante retrospettiva al Whitney Museum a New York. Stava lavorando ad un terzo aereo intitolato \"Tributo al Messico\".\nDue mesi dopo la sua morte, gli \u00e8 stata assegnata la Medaglia presidenziale della libert\u00e0, il massimo onore civile degli Stati Uniti, che egli stesso aveva modestamente rifiutato qualche anno prima perch\u00e9 non rispecchiava i suoi valori culturali, dal Presidente Gerald Ford. Durante la cerimonia di consegna, il 10 gennaio 1977, i familiari furono sollecitati a fare \"una dichiarazione a favore dell'amnistia per i ribelli della Guerra del Vietnam\"..\nNel 1987 la famiglia costituisce \"La Fondazione Calder\" con l'obiettivo di tutelare le opere, di eseguire i progetti dell'artista, di collaborare alle esposizioni e alle pubblicazioni, nonch\u00e9 al restauro dei lavori di Calder. The U.S. copyright representative for the Calder Foundation is the Artists Rights Society.\nNel 2003, quasi trent'anni dopo la sua morte, una sua opera senza nome \u00e8 stata venduta per 5.2 milioni di dollari al Christie's New York."}
{"id": "1189272", "revid": "339392", "url": "https://it.wikipedia.org/wiki?curid=1189272", "title": "Test psicologici proiettivi", "text": ""}
{"id": "1189273", "revid": "64860", "url": "https://it.wikipedia.org/wiki?curid=1189273", "title": "Uli Jon Roth", "text": ""}
{"id": "1189279", "revid": "38120", "url": "https://it.wikipedia.org/wiki?curid=1189279", "title": "Alexis Musuraka", "text": ""}
{"id": "1189283", "revid": "174925", "url": "https://it.wikipedia.org/wiki?curid=1189283", "title": "Phobetor", "text": ""}
{"id": "1189284", "revid": "228587", "url": "https://it.wikipedia.org/wiki?curid=1189284", "title": "Giuseppe Babbi", "text": "Fu un leader politico e sindacale nonch\u00e9 deputato della I Legislatura e della III Legislatura.\nBiografia.\nNato a Roncofreddo, nell'Appennino, all'et\u00e0 di undici anni si trasfer\u00ec con la famiglia a Rimini (1904).\nNel 1911 entr\u00f2 a far parte dei gruppi di Azione Cattolica e fond\u00f2 il circolo giovanile operaio \"Ludovico Contessi\", di cui fu il primo presidente. Nel 1912 segu\u00ec con attenzione la nascita della locale Federazione dei contadini e nel 1915, assunto nelle Ferrovie dello Stato, cominci\u00f2 ad organizzare un sindacato nazionale dei ferrovieri cattolici.\nNel 1917 si spos\u00f2 con Maria Dalli e dal matrimonio ebbe 8 figli. La sua carriera prosegu\u00ec nelle file del Partito Popolare, fondato nel 1919 da don Luigi Sturzo. Nel 1921 contrast\u00f2 le tendenze filo-fasciste incipienti, anzi eletto delegato PPI al congresso di Torino del 1923 abbracci\u00f2 la tesi di rifiuto al nuovo regime - come sosteneva anche don Sturzo \u2013 e non manc\u00f2 di avversare di persona il fascismo. Per questo, quando il fascismo prese il potere Babbi venne subito epurato dalle FF.SS. \nDurante il Ventennio Babbi trov\u00f2 un lavoro come commerciante di mobili.\nNel 1943, in modo clandestino, chiam\u00f2 a raccolta gli avversari del regime e si impegn\u00f2 nel Comitato di Liberazione nazionale. Scoperto, venne arrestato e imprigionato a Bologna. Liberato nell'ottobre 1944, fu uno dei membri della Giunta comunale provvisoria nominata dal CNL, mentre nel 1945 partecip\u00f2 alla fondazione nazionale delle ACLI.\nNel 1946, dopo essere stato riconfermato consigliere comunale, si dedic\u00f2 proficuamente anche all'attivit\u00e0 sindacale e della cooperazione, contribuendo alla nascita a Rimini della Cooperativa per la macellazione, la Cantina sociale, la Cooperativa sementi, ed a Cesena il Consorzio produttori latte, mentre a Forlimpopoli ed a Savignano sul Rubicone la Cantina sociale. Fu consigliere provinciale della provincia di Forl\u00ec (allora ricomprendente anche il circondario di Rimini) dal 1954 al 1956. La sua carriera politica raggiunse il punto pi\u00f9 alto nel 1948, quando fu eletto in Parlamento.\nSi spense il 14 novembre 1969."}
{"id": "1189285", "revid": "1728", "url": "https://it.wikipedia.org/wiki?curid=1189285", "title": "Chioggiotto", "text": ""}
{"id": "1189286", "revid": "697352", "url": "https://it.wikipedia.org/wiki?curid=1189286", "title": "Lord Marsden", "text": ""}
{"id": "1189288", "revid": "254401", "url": "https://it.wikipedia.org/wiki?curid=1189288", "title": "Campanello elettrico", "text": "Il campanello elettrico \u00e8 un dispositivo elettromeccanico utilizzato per richiamare l'attenzione su uno specifico evento. Il campanello elettrico posto sulle porte delle abitazioni \u00e8 un tipico esempio del suo utilizzo cos\u00ec come lo \u00e8 la \u201ccampanella\u201d nelle scuole.\nStoria.\nFu inventato dal fisico Joseph Henry nel 1831, assieme al buzzer elettrico che ne \u00e8 il componente fondamentale.\nFunzionamento.\nIl funzionamento del campanello elettrico \u00e8 basato sul fenomeno dell'elettromagnetismo ovvero la capacit\u00e0 di generare un campo magnetico da parte della corrente elettrica. I componenti di un campanello elettromeccanico sono: elettrocalamita, percussore (montato sull'estremit\u00e0 di una lamina elastica di metallo), vite di regolazione, campana.\nIn condizione di riposo la lamina \u00e8 appoggiata sulla vite di regolazione, il contatto mobile lamina/vite di regolazione \u00e8 chiuso, il pulsante di accensione \u00e8 aperto: nel circuito non scorre nessuna corrente.\nPremendo il pulsante di accensione la corrente circola attraverso il contatto mobile nell'elettrocalamita che attira a s\u00e9 il percussore che di conseguenza va a colpire la campana. L'avvicinamento del percussore all'elettrocalamita fa s\u00ec che il contatto mobile si apra con conseguente interruzione della corrente nel circuito: la lamina torna quindi indietro fino alla sua posizione di riposo. Il ritorno della lamina in posizione di riposo provoca nuovamente la chiusura del contatto mobile con conseguente inizio di un nuovo ciclo. L'effetto risultante \u00e8 una oscillazione del percussore fra posizione di riposo e posizione di percussione della campana che provoca il classico ronzio o trillo del campanello. L'oscillazione del percussore dura per tutto il tempo in cui il pulsante di accensione rimane premuto.\nTelefoni.\nDove si utilizzi corrente alternata (AC) il \"campanello polarizzato\" pu\u00f2 essere impiegato. Un'armatura con magnete permanente \u00e8 attratta e respinta alternativamente da ogni singola semi-fase dell'alimentazione. Nessun interruttore di contatto \u00e8 richiesto; il sistema \u00e8 a lungo utilizzabile senza manutenzione. Per questo motivo sono molto usati nei sistemi telefonici.\nAllarmi incendio.\nSono divisi in due categorie: vibranti e colpo-singolo. Quelli vibranti suonano sempre in presenza di tensione elettrica. Nel secondo sistema il campanello suona una volta soltanto e deve essere riarmato togliendo alimentazione.\nAlimentazione.\nTipicamente funzionano da 10 a 24 V in AC o DC. Altre sono alimentate con batterie. In applicazioni residenziali l'alimentazione \u00e8 data da piccoli trasformatori AC/AC. In ambito industriale esistono sistemi a tensioni diverse e impieghi speciali."}
{"id": "1189302", "revid": "103167245", "url": "https://it.wikipedia.org/wiki?curid=1189302", "title": "Problema di Didone", "text": "Il problema di Didone \u00e8 un problema geometrico riguardante l'isoperimetria.\nLeggenda.\nSecondo la leggenda, Didone (regina di Tiro), costretta all'esilio dal fratello Pigmalione, si rifugi\u00f2 presso il re Iarba nel Nordafrica, per chiedere asilo. Iarba le promise che le avrebbe dato tanto terreno quanto poteva abbracciarne una pelle di toro. Didone non si scoraggi\u00f2 ma tagli\u00f2 la pelle in striscioline sottili e le un\u00ec in modo da formare una corda. Con essa recint\u00f2 lo spazio nel quale sarebbe dovuta poi nascere Cartagine. Il problema chiede la forma che Didone avrebbe dovuto dare alla sua corda per abbracciare la massima area possibile.\nSoluzione.\nIl problema, chiamato spesso \"problema isoperimetrico\", si pu\u00f2 riformulare chiedendo quale sia la figura geometrica che a parit\u00e0 di perimetro ha area maggiore. La soluzione \u00e8 intuitivamente il cerchio. Per dimostrare questo risultato si dovette attendere il 1838 quando Jakob Steiner ci riusc\u00ec mediante un processo noto come simmetrizzazione di Steiner. Successivamente la sua dimostrazione fu perfezionata e resa pi\u00f9 rigorosa da altri matematici come Karl Weierstrass.\nVarianti.\nSecondo un'altra variante, Didone avrebbe voluto che la sua citt\u00e0 avesse uno sbocco sul mare. In questo caso la soluzione \u00e8 un semicerchio con il diametro sulla costa."}
{"id": "1189303", "revid": "838137", "url": "https://it.wikipedia.org/wiki?curid=1189303", "title": "Giovanni Tonucci", "text": "Biografia.\nFormazione.\nConseguita nell'estate del 1960 la maturit\u00e0 classica presso il liceo Guido Nolfi di Fano, si trasferisce a Roma dove frequenta il Pontificio Seminario Romano Maggiore. Terminati gli studi teologici Tonucci viene ordinato sacerdote il 19 marzo 1966 da mons. Costanzo Micci allora vescovo di Larino. \nNel 1968 entra nel servizio diplomatico della Santa Sede e frequenta i corsi propedeutici alla carriera presso la Pontificia Accademia Ecclesiastica proseguendo allo stesso tempo la sua formazione presso l'Universit\u00e0 Lateranense, dove consegue due dottorati in teologia e diritto canonico.\nAttivit\u00e0 diplomatica ed ecclesiastica.\nDal 1971 alla fine del 1973 la \"carriera diplomatica\" lo porta dapprima a Yaound\u00e9 in Camerun, poi fra il 1974 e il 1976 \u00e8 a Londra nel Regno Unito; dal luglio del 1976 \u00e8 nuovamente a Roma, trasferito presso la I Sezione - Affari Generali della Segreteria di Stato della Santa Sede dove lavora con monsignor Agostino Casaroli, per poi passare, nell'aprile del 1978, alle dipendenze della II Sezione - Rapporti con gli Stati guidata da Achille Silvestrini. Alla fine del 1984 viene assegnato alla nunziatura apostolica di Belgrado nell'allora Repubblica Socialista Federale di Jugoslavia, dove rimane sino all'estate del 1987 quando viene trasferito a Washington negli Stati Uniti.\nIl 21 ottobre 1989 viene nominato arcivescovo titolare di Torcello e nunzio apostolico per la Bolivia; consacrato vescovo il 6 gennaio 1990 da papa Giovanni Paolo II; co-consacranti: mons. Giovanni Battista Re e mons. Miroslav Marusyn.In Bolivia rimane sino al 9 marzo 1996 quando assume l'incarico di osservatore permanente della Santa Sede presso gli organismi delle Nazioni Unite per l'ambiente e gli insediamenti umani (UNEP/UN-HABITAT) e l'ufficio della nunziatura apostolica a Nairobi, in Kenya.\nDal 16 ottobre 2004 \u00e8 nunzio apostolico (con sede a Stoccolma) per la Svezia, la Danimarca, la Finlandia, l'Islanda e la Norvegia dove succede a mons. Piero Biggio.\nIl 18 ottobre 2007 viene nominato arcivescovo prelato di Loreto e delegato pontificio del santuario della Santa Casa.\nDall'8 marzo 2014 ricopre anche l'incarico di delegato pontificio della basilica di Sant'Antonio in Padova.\nIl 20 maggio 2017 viene accolta la sua rinuncia dagli incarichi per raggiunti limiti di et\u00e0.\nFamiglia.\nSuo fratello, don Paolo Maria Tonucci, \u00e8 stato missionario in Brasile dal 1965 al 1994, periodo durante il quale si \u00e8 strenuamente battuto per i diritti dei poveri contro le usurpazioni della dittatura militare, lotte che gli costarono il titolo di \"persona indegna\" di ricevere la cittadinanza brasiliana.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1189305", "revid": "4252", "url": "https://it.wikipedia.org/wiki?curid=1189305", "title": "Gorka", "text": ""}
{"id": "1189308", "revid": "121405", "url": "https://it.wikipedia.org/wiki?curid=1189308", "title": "Problema isoperimetrico", "text": ""}
{"id": "1189314", "revid": "767487", "url": "https://it.wikipedia.org/wiki?curid=1189314", "title": "Treviso Foot-Ball Club 1993 2006-2007", "text": "Questa pagina raccoglie i dati del Treviso Foot-Ball Club 1993 nella stagione 2006-2007.\nStagione.\nIl Treviso nell'annata 2006-2007 ha preso parte alla Serie B, classificandosi al dodicesimo posto con 50 punti, gli stessi del , Frosinone e .\nLa striscia positiva pi\u00f9 lunga \u00e8 durata 8 giornate (5 vittorie e 3 pareggi), dal 19 dicembre 2006 al 23 febbraio 2007.\nIn Coppa Italia viene eliminato al primo turno in gara secca dal , perdendo in terra lagunare per 1-0.\nMaglie e sponsor.\nLo sponsor tecnico \u00e8 stato Lotto e gli sponsor ufficiali \"Gruppo Setten\" e \"Grigolin\".\nStatistiche.\nStatistiche dei giocatori.\nIl giocatore con pi\u00f9 sanzioni disciplinari del Treviso \u00e8 stato Carlos Adri\u00e1n Valdez, con 15 cartellini (11 ammonizioni e 4 espulsioni) in 33 partite giocate.\nIn \"corsivo\" i giocatori ceduti a stagione in corso."}
{"id": "1189320", "revid": "1964823", "url": "https://it.wikipedia.org/wiki?curid=1189320", "title": "Treviso Foot-Ball Club 1993 2007-2008", "text": "Questa pagina raccoglie le informazioni riguardanti il Treviso Foot-Ball Club 1993 nelle competizioni ufficiali della stagione 2007-2008.\nStagione.\nIl Treviso nella stagione 2007-2008 ha partecipa alle seguenti competizioni ufficiali:\nMaglie e sponsor.\nSponsor tecnico della stagione \u00e8 stato Lotto, sponsor ufficiale \"Grigolin\" e sponsor istituzionale Provincia di Treviso.\nOrganigramma societario.\nArea direttiva\nArea amministrazione e comunicazione\nStaff tecnico\nStaff medico"}
{"id": "1189332", "revid": "1305772", "url": "https://it.wikipedia.org/wiki?curid=1189332", "title": "Zio Paperone e la Stella del Polo", "text": "Zio Paperone e la Stella del Polo (\"Back to the Klondike\") \u00e8 una storia a fumetti della Walt Disney, scritta e disegnata da Carl Barks e pubblicata per la prima volta nel marzo 1953 sul secondo numero di \"Uncle Scrooge\". Considerata una delle storie pi\u00f9 belle create da Carl Barks, viene ricordata per l'esordio del personaggio di Doretta Dorem\u00ec e per il primo riferimento al passato di Paperon de' Paperoni come cercatore d'oro nello Yukon.\nNella storia appaiono non solo un Paperone violento e sanguigno, ma anche una Doretta Dorem\u00ec (il primo vero, unico e grande amore di Paperone) cinica e spietata, proprietaria del saloon di Dawson, la citt\u00e0 mineraria dove Paperone andava a depositare l'oro raccolto nella sua miniera. La storia, comunque, partendo dall'espediente della scarsa memoria di Zio Paperone, porta i paperi a tornare nel Klondike, giocando sull'esile equilibrio tra il papero scorbutico e taccagno che vuole tornare nei luoghi della sua giovent\u00f9 da minatore per riscuotere un vecchio debito e quello innamorato e romantico che vuole tornare per sapere che fine ha fatto il suo primo (e mai dimenticato) amore.\nTrama dell'opera.\nPaperone soffre di vuoti di memoria che gli causano diversi problemi: si \u00e8 dimenticato non solo l'ammontare del suo denaro che ha appena finito di contare, ma persino l'aspetto e il nome di suo nipote Paperino, il quale gli suggerisce di farsi curare bench\u00e9 le visite mediche costino. Dopo essere stato colpito da una trappola antiladro di cui si era dimenticato, Paperone si rende conto della gravit\u00e0 del problema e si reca da un medico, che gli diagnostica come patologia il \"svitatorum rotellorum\" (in originale \"blinkus of the thinkus\", termine che compare in alcuni dizionari posteriori all'uscita della storia come espressione slang con il significato di \"momentanea perdita di concentrazione\" o \"vuoto di memoria\", tradotto pedissequamente su \"Zio Paperone\" numero 1 con \"blinkus del thinkus\") e gli prescrive delle pillole in grado di fargli recuperare la memoria. Paperone, presa la prima di queste pillole, inizia a riacquistare la memoria, non solo recente, ma anche di avvenimenti avvenuti decenni prima che aveva completamente rimosso: in particolare ricorda di aver nascosto sottoterra cinquant'anni prima delle pepite in Klondike e che la scintillante Doretta Dorem\u00ec, una sua vecchia \"fiamma\", gli deve 1000 dollari, che con gli interessi sono diventati un miliardo.\nPaperone decide quindi di partire con i nipoti per il Klondike per recuperare le pepite e per riscuotere il debito. Arrivati a destinazione, per risparmiare sui costi, Paperone rinuncia a prendere l'aereo e decide di recarsi a Dawson a piedi. A met\u00e0 strada, per\u00f2, i paperi incontrano il pilota dell'aereo, che aveva fatto scalo in quel punto, e scoprono che Paperone \u00e8 il proprietario della linea, dunque potevano viaggiare in aereo gratis. Paperone, per\u00f2, aveva dimenticato di essere il proprietario della linea aerea perch\u00e9, per risparmiare, non aveva preso le pillole per la memoria.\nUna volta arrivati a Dawson, Paperone, una volta entrato nella sala da ballo, racconta ai suoi nipoti quello che era successo cinquant'anni prima: Doretta l'aveva drogato e derubato della sua gigantesca Pepita Uovo d'Anatra e di altre pepite, per cui, dopo una violenta rissa con i suoi scagnozzi, Paperone costrinse Doretta a restituirgli le pepite, ma lei aveva gi\u00e0 sperperato quelle piccole, quindi, Paperone le fece firmare una cambiale, ma poi la \"rap\u00ec\" e la fece lavorare un mese nella sua concessione, affinch\u00e9 comprendesse che quello che sottraeva ai cacciatori d'oro, non era solo oro, ma ore e ore di impegno e sudore. Il mattino dopo, i paperi partono per la concessione ma arrivati l\u00ec scoprono che ora ci abita una vecchia armata di fucile che possiede un orso e che non li vuole nel suo terreno e li caccia via a fucilate. Dopo vari tentativi falliti, i paperi riescono a catturare l'orso e a disarmare la vecchia scoprendo che \u00e8 Doretta.\nPaperone, contentissimo per svariate ragioni, va a riscuotere il debito e la priva di tutti i suoi beni. Quando per\u00f2 scopre che Doretta dovr\u00e0 andare all'ospizio per poveri, gli vengono i sensi di colpa e cerca di rimediare, facendole una proposta: se Doretta vincer\u00e0 una gara con lui a chi trova pi\u00f9 oro entro un certo tempo, riavr\u00e0 indietro la concessione e anche tutto l'oro che trover\u00e0. Paperone, per assicurarsi di perdere, suggerisce ai nipoti di convincerla a scavare proprio nel posto dove erano sotterrate le pepite. Quando poi Doretta trova l'oro, Paperone finge di disperarsi, sostenendo che, poich\u00e9 non aveva preso le pillole per la memoria, si era dimenticato che proprio in quel punto vi erano le pepite. Paperino, per\u00f2, scopre la verit\u00e0 contando le pillole per la memoria rimanenti, sorridendo su come suo zio abbia davvero il cuore per amare qualcuno.\nCensura.\nBarks scrisse la storia in seguito al suo secondo divorzio, in un periodo in cui viaggiava frequentemente. In un negozio di Seattle, trov\u00f2 una copia di \"Klondike '98\", una raccolta di fotografie, realizzata da Ethel Anderson Becker, sulla corsa all'oro del Klondike. Barks scrisse in seguito che la lettura di questa raccolta di fotografie gli diede l'idea per la realizzazione della scena della rissa e del rapimento di Doretta. Tuttavia la storia venne censurata dall'editore americano che ritenne inadatta per una pubblicazione Disney la scena della rissa e del rapimento di Doretta. Furono allora tagliate in totale 5 tavole (oltre alla scena della rissa e del rapimento, lunga quattro tavole, venne tagliata anche mezza tavola in cui Paperone ammetteva che non aveva rinnovato la concessione, per cui il terreno che rivendicava e abitato ora da Doretta non era pi\u00f9 legalmente suo, oltre ad altre vignette, equivalenti a mezza pagina di contenuto, in modo da tagliare un numero intero di pagine).\nSolo nel 1981, quando \u00e8 stato possibile recuperare quasi tutte le tavole eliminate, \"La Stella del Polo\" ha visto la luce in un'edizione integrale (contenuta nella raccolta \"\"Uncle Scrooge His Life &amp; Times\"), alla quale, per\u00f2, mancavano all'appello un numero di vignette equivalente a mezza pagina, sostituite da un paio di strisce schizzate dallo stesso Barks in base ai suoi ricordi sulla storia (in seguito Daan Jippes, partendo proprio da queste quattro vignette, ridisegn\u00f2 la scena perduta: l'opera dell'artista olandese pu\u00f2 essere vista su \"ZP\" n. 77). Nel 2021 \u00e8 stata pubblicata sulla testata svedese \"Kalle Anka Klassiker\" una delle vignette mancanti, rinvenuta nel 2020, il cui contenuto \u00e8 tuttavia completamente diverso dalle quattro vignette schizzate da Barks, ambientate in prossimit\u00e0 della sala da ballo di Dawson, mentre la vignetta ritrovata \u00e8 ambientata in prossimit\u00e0 della concessione di Paperone, poco prima della scoperta che non era disabitata. Ci\u00f2 \u00e8 spiegabile supponendo che Barks non ricordasse perfettamente il contenuto delle vignette andate perdute, che probabilmente non erano contigue tra loro.\nLe diverse edizioni italiane riflettono le due versioni della storia. Ne volumetto \"Vita e dollari di Paperon De Paperoni\"\" (Oscar Mondadori, 1968) compare la versione censurata. Solo diciannove anni dopo, in \"Zio Paperone\", n. 1 (1987) viene pubblicata la versione completa [32 pagine]. Per la pubblicazione delle diverse versioni, vedi anche Pagina relativa del sito INDUCKS. La versione integrale \u00e8 stata poi pubblicata in italiano anche sul volume omonimo della serie \"I Classici del Fumetto di Repubblica\" (2003), sul volume n. 6 de \"La grande dinastia dei paperi\" (2008) e sul n. 1 di \"Uack!\" (2014).\nCitazioni alla storia in altre opere.\nIn un episodio del fumetto \"PKNA\" (numero 13, \"La notte pi\u00f9 buia\"), nel corso di un'invasione aliena, Camera 9 cerca di rassicurare due anziani paperi, i quali per\u00f2 sostengono di non essere impauriti, bens\u00ec divertiti, e che non si divertivano cos\u00ec tanto \"dai tempi della Stella del Polo\", quando \"arriv\u00f2 a Dawson quel giovanotto con le basette\", chiaro riferimento alla vicenda di Zio Paperone.\nNella Saga di Paperon de' Paperoni di Don Rosa, questi racconta ci\u00f2 che accadde prima degli avvenimenti del flashback, l'insediamento di Paperone nel Klondike (L'argonauta del Fosso dell'Agonia Bianca), gli avvenimenti del mese di prigionia di Doretta (La prigioniera del fosso dell'agonia bianca), il periodo successivo a tali avvenimenti (Cuori nello Yukon) e anche il seguito della storia principale di Barks (Zio Paperone e l'ultima slitta per Dawson) in cui Doretta ristruttura la Bolla d'Oro e diventa un'albergatrice.\nL'episodio \u00e8 anche base dell'episodio \"Ritorno al Klondike\" di \"DuckTales - Avventure di paperi\", e ispira (assieme alla storia \"La prigioniera del Fosso dell'Agonia Bianca\") l'episodio \"Il mistero del Fosso dell'Agonia Bianca\" del reboot \"DuckTales\"."}
{"id": "1189346", "revid": "78273", "url": "https://it.wikipedia.org/wiki?curid=1189346", "title": "Corsiva romana", "text": ""}
{"id": "1189347", "revid": "1036298", "url": "https://it.wikipedia.org/wiki?curid=1189347", "title": "Ikarus 280", "text": "L'Ikarus 280 \u00e8 un modello di autobus articolato realizzato in Ungheria a partire dal 1980.\nCaratteristiche.\n\u00c8 un veicolo a tre assi lungo quasi 17 metri con guida a sinistra, 4 porte a libro, grande parabrezza rettangolare diviso in due parti, costruito dalla Ikarus.\nDiffusione.\nIl modello, largamente presente in tutte le nazioni dell'Europa orientale, \u00e8 ancora circolante in diverse citt\u00e0 nonostante siano stati costruiti negli anni '80: in Polonia, per esempio, si trovano a Katowice (PKM), Cz\u0119stochowa (MPK), Lublino (MPK) e Stettino. \u00c8 ancora molto diffuso in special modo nella citt\u00e0 di Budapest, soprattutto sulle linee notturne e sulle linee diurne periferiche."}
{"id": "1189353", "revid": "174925", "url": "https://it.wikipedia.org/wiki?curid=1189353", "title": "Olpe chigi", "text": ""}
{"id": "1189354", "revid": "124123", "url": "https://it.wikipedia.org/wiki?curid=1189354", "title": "Josef Jel\u00ednek (compositore)", "text": ", ordinato prete nel 1786.\nBiografia.\nStudia organo e composizione presso l'Universit\u00e0 di Praga. Si distingue subito come musicista virtuoso e viene notato da Mozart in un'esibizione su un tema di una sua opera nel palazzo del conte Philip Kinsky e ne rimane impressionato tanto da suggerire alla famiglia l'assunzione come cappellano, insegnante di pianoforte e precettore della famiglia, dove rimane per quindici anni. In seguito passa al servizio del principe Nikolaus II Esterh\u00e1zy. Compositore prolifico ai suoi tempi ma poco noto attualmente, \u00e8 conosciuto maggiormente per le amicizie che stringe con la maggior parte dei compositori principali, compreso Haydn e Beethoven."}
{"id": "1189357", "revid": "547992", "url": "https://it.wikipedia.org/wiki?curid=1189357", "title": "Davide Celli", "text": "\u00c8 figlio di Giorgio Celli, etologo, entomologo, scrittore, conduttore televisivo.\nCarriera.\nCarriera cinematografica.\nCome attore, \u00e8 stato scoperto da Roberto Faenza, ma la vera occasione gli viene offerta da Pupi ed Antonio Avati che lo scritturano per \"Aiutami a sognare\" e qualche anno dopo, ai tempi di \"Una gita scolastica\" (1983), gli affidano il ruolo da spalla di Nik Novecento, che in seguito divenne suo grande amico.\nFin da giovanissimo \u2013 la sua carriera inizia all'et\u00e0 di dodici anni \u2013 ha recitato in diversi film, serial televisivi e cortometraggi di autori vari, con ruoli da caratterista contrassegnati dalla cadenza emiliana nella recitazione.\nIn campo pubblicitario figura tra gli attori dello spot Gradisca diretto da Daniele Luchetti. Fermato casualmente e intervistato per strada, diventa uno dei protagonisti degli spot che lanciano la prima edizione del TG5 diretto da Enrico Mentana. \nPer Gabriele Muccino ha recitato nella sua fiction d'esordio, dedicata al mondo giovanile, prodotta e andata in onda all'interno del programma televisivo Mixer.\nHa interpretato un ruolo da coprotagonista nel film \"Una domenica s\u00ec\" di Cesare Bastelli e successivamente \u00e8 stato scelto come protagonista della sit-com, \"\u00c8 proibito ballare\", trasmessa da Rai 1 in 65 puntate (dirette in alternanza da Cesare Bastelli e Fabrizio Costa, prodotta dai fratelli Avati) \nHa condotto le dirette esterne della terza edizione (di quattro totali) del variet\u00e0 \"Lascia o raddoppia?\" presentato da Bruno Gambarotta e Lando Buzzanca.\nCarriera politica.\nLa sua attivit\u00e0 politica \u00e8 iniziata nel 1998 con i Verdi per i quali \u00e8 stato Consigliere Federale Nazionale e capolista alle elezioni regionali dell'Emilia-Romagna.\nNel 2000 ha fondato l'Associazione culturale politica \"I Nuovi Verdi\" alla quale ha aderito anche l'attivista ambientalista americana Julia Butterfly Hill, nota per aver vissuto 738 giorni su una sequoia per impedirne l'abbattimento. Dal 2004 al 2009 ha ricoperto la carica di consigliere nel Comune di Bologna sotto la giunta Cofferati.\nNel 2007 ha lasciato i Verdi per aderire al Partito Democratico dove ha ricoperto la carica di responsabile regionale della comunicazione fino al giugno del 2009.\nIl 3 ottobre 2021 viene eletto consigliere nel Comune di Bologna, nella Lista Europa Verde, con 201 voti.\nCome disegnatore.\nHa pubblicato il libro satirico a vignette: \"Scherzi Cinesi; breve storia di Sergio Cofferati, cinese di Cremona, Sindaco di Bologna\". Edito da Pendragon, Bologna.\nNell'agosto del 2010 ha pubblicato il romanzo saggio dal titolo \"Confessione di un nemico del popolo\", che si pu\u00f2 ottenere gratuitamente richiedendolo a lui stesso tramite Facebook."}
{"id": "1189360", "revid": "212348", "url": "https://it.wikipedia.org/wiki?curid=1189360", "title": "La mamma morta", "text": ""}
{"id": "1189369", "revid": "827882", "url": "https://it.wikipedia.org/wiki?curid=1189369", "title": "Monta Ellis", "text": "Carriera.\nHigh school.\nHa frequentato la Lanier High School a Jackson dove \u00e8 stato nominato Parade Magazine High School Player of the Year 2005, ovvero uno dei migliori giocatori del 2005 nelle high school (insieme a Greg Oden). Era destinato alla Mississippi State University prima di essere chiamato nella NBA nel 2005. Nel suo quarto anno nell'high school realizz\u00f2 in media 28,9 punti, 4,9 assist, 5,2 rimbalzi e 3,1 rubate a partita con percentuali al tiro del 46,1%, nei tiri liberi del 78,0% e da dietro l'arco del 43,5%. Il suo ultimo anno nella Lanier High School fu il migliore, mettendo 38,4 punti, 6,8 assist, 7,9 rimbalzi e 4,5 rubate a partita, mentre tirava i liberi con l'80,0%, dal campo col 46,0% e da tre col 48,0%.\nNBA (2005-2017).\nGolden State Warriors (2005-2012).\nScelto nel Draft 2005 dai Golden State Warriors nel secondo giro (40\u00ba assoluto), fu successivamente inserito nella squadra titolare nella stagione 2005-06, insieme al rookie Ike Diogu. Venne reputato come uno dei giocatori da tenere d'occhio nella \"summer league\" del 2006, ma venne tenuto fuori dai giochi a causa di problemi al ginocchio.\nIl 24 gennaio 2007 ha messo a segno il suo primo tiro della vittoria in carriera quando stava per suonare la quarta sirena della partita e diede cos\u00ec ai Warriors la vittoria per 110-109 sui New Jersey Nets.\nIl 31 gennaio venne scelto per giocare nel T-Mobile Rookie Challenge durante l'NBA All-Star weekend. In quella partita ha realizzato 28 punti carichi di schiacciate col 13 su 16 al tiro per la vittoria dei suoi sophomore. Per\u00f2 venne scavalcato da David Lee e Chris Paul per gli onori dell'MVP della partita.\nIl 24 febbraio ha fatto registrare il suo \"career high\" con 13 assist contro i Los Angeles Clippers.\nIl 26 aprile ha ricevuto il titolo di NBA Most Improved Player, cio\u00e8 per il giocatore migliorato maggiormente, avendo avuto la media di 16,5 punti a partita, rispetto ai suoi 6,8 dell'anno precedente (da \"rookie\").\nTuttavia, molti critici credevano che Kevin Martin dei Sacramento Kings lo avrebbe battuto. Infatti Martin aveva la media di 10,6 nel 2006, e poi di 21,1 nel 2007. \nI miglioramenti del giocatore dal Mississippi sono stati sensibili anche nelle due stagioni successive, sempre magre di soddisfazioni per la sua squadra, ma disputata ad ottimi livelli da Ellis. Nel gennaio 2008 fissa un nuovo record carriera di punti a 39, record che viene annichilito un anno e tre mesi dopo contro i Sacramento Kings con quella che \u00e8 forse la sua miglior partita in carriera: 42 punti, 9 rimbalzi, 9 assist e trascinatore indiscusso di Golden State alla vittoria dopo un tempo supplementare. Ellis diviene nel febbraio 2008 la nona guardia a mantenere in un mese di regular season pi\u00f9 del 60% di percentuali dal campo (per l'esattezza il 60,2%). Questa particolare statistica annovera tra i rari, i campioni John Stockton, Steve Nash, Jim Paxson, Fred Brown. Corona questo mese sensazionale realizzando pi\u00f9 di 30 punti in quattro partite consecutive. Durante il 2008 Ellis ha avuto pi\u00f9 volte problemi fisici, in particolare nella pre-season della stagione 2008-2009: il 26 agosto 2008 si strapp\u00f2 un legamento della caviglia, e il giorno dopo venne prontamente operato con buoni esiti. Ci furono sospetti che Ellis avesse mentito sulle cause dell'infortunio: aveva dichiarato di essersi procurato lo strappo allenandosi nel suo paese in Mississippi, ma in seguito emerse che il travaglio era stato procurato da un incidente in motociclo.\nLa guardia venne punita dal proprio team con una squalifica di 30 partite, all'incirca quante erano necessarie per il recupero dallo strappo. Il ritorno di Ellis avvenne il 23 gennaio 2009 con una partita da 20 punti, 3 rimbalzi, 3 assist, una stoppata e una palla rubata. Dopo un calo nel mese di febbraio, torn\u00f2 su ottimi livelli nel mese di marzo, con 23,5 punti di media, il 49% dal campo e l'87% dalla linea del tiro libero.\nLa stagione 2009-10 \u00e8 per lui eccezionale: \u00e8 il leader assouluto dei Warriors, e trova una buona alchimia col nuovo playmaker Stephen Curry, ma non riesce a condurre la propria franchigia ai play-off. Chiude la regular season come uno dei migliori marcatori della lega, cio\u00e8 con ben 25,5 punti a partita in 41,4 minuti di media. Realizza 30 o pi\u00f9 punti in 24 match.\nNella prima di campionato nella stagione 2010-11 pareggia il suo career-high (realizzato la stagione precedente contro i Dallas Mavericks) nel match contro gli Houston Rockets, 46 punti in 40 minuti con il 18/24 dal campo.\nMilwaukee Bucks (2012-2013).\nIl 14 marzo 2012 viene ceduto dai Golden State Warriors ai Milwaukee Bucks insieme all'ala grande nigeriana Ekpe Udoh e al centro Kwame Brown; in cambio ai Golden State Warriors approda il centro Andrew Bogut.\nDallas Mavericks (2013-2015).\nDurante l'estate del 2013 decide di non esercitare l'opzione sul suo contratto con i Milwaukee Bucks e sonda i mercato diventando ufficialmente free agent. Si accorda il 23 luglio con la squadra dei Dallas Mavericks firmando un contratto della durata di due anni con un'opzione per un terzo anno.\nIndiana Pacers (2015-2017).\nNell'estate 2015 usc\u00ec dal contratto con i Mavericks e si accorda con gli Indiana Pacers con cui firma un quadriennale da 44 milioni di dollari (il quarto di opzione al giocatore).\nIl 16 giugno 2017 venne trovato positivo alla marijuana in un controllo antidoping e sospeso per 5 partite. Venne tagliato il 5 luglio 2017, nonostante fosse sotto contratto per un altro anno con i Pacers."}
{"id": "1189377", "revid": "57342", "url": "https://it.wikipedia.org/wiki?curid=1189377", "title": "Scrittura beneventana", "text": "La scrittura beneventana \u00e8 una grafia minuscola medievale, cos\u00ec chiamata in quanto originaria del ducato di Benevento nell'Italia meridionale. \u00c8 stata anche chiamata scrittura langobarda (o longobarda o longobardisca) in quanto trae origine da territori abitati dai Longobardi (\"Langobardia Minor\"), e talvolta anche gotica; \u00e8 stata denominata \"Beneventana\" per la prima volta dal paleografo Elias Avery Lowe. La Beneventana si distingue nelle tipizzazioni barese e cassinese.\nStoria.\n\u00c8 associata con l'Italia a sud di Roma, ma \u00e8 stata anche usata nell'area dalmata (nel monastero di San Crisogono a Zara) sotto l'influenza barese. Questa scrittura, sviluppatasi a partire da Benevento, \u00e8 stata usata approssimativamente dalla met\u00e0 dell'VIII secolo fino al XIII secolo, anche se ne esistono esempi fino al tardo XVI secolo. I centri pi\u00f9 importanti della beneventana furono due: il Monastero di Montecassino e Benevento. La grafia del tipo barese (\"Bari type\", secondo la definizione di Lowe), dove venne creata una variante della beneventana, si svilupp\u00f2 nel X secolo dalla scrittura di Monte Cassino e per influsso di una minuscola di tipo greco. \nLe scritture dei due centri erano basate sulla minuscola romana usata dai Longobardi. In generale, la beneventana appare molto spigolosa. In accordo con Lowe, la forma perfetta fu raggiunta nell'XI secolo, quando Desiderio era abate di Montecassino, dopodich\u00e9 inizio il suo declino. Nel corso del XIII secolo la grafia fu sostituita, per impulso delle dominazioni di Normanni e Svevi e dell'arrivo dell'ordine cistercense, dalla scrittura gotica, per sopravvivere soltanto in alcuni centri come Montecassino, Cava de' Tirreni e per breve tempo Salerno.\nCaratteristiche.\nLe caratteristiche della beneventana comprendono molte legature e \u201ctratti di connessione\u201d - le lettere di una parola possono essere unite insieme da una linea, con delle figure oggi irriconoscibili. Le legature possono essere obbligatorie come \"gi\", \"li\", \"ri\" e \"ti\" (per \"ti\" esistono due diverse legature una per i casi in cui 'ti' si pronunci come in italiano e una per i casi in cui si pronuncia come l'italiano 'zi'), oppure opzionali; di queste alcune sono pi\u00f9 frequenti come \"et\", \"st\" e \"sti\", altre pi\u00f9 rare come \"to\" e \"xp\". Molte legature prendono origine dalla Nuova Corsiva Romana e quindi somigliano alle forme presenti nella visigotica e in quella merovingia; originale e peculiare rispetto alle altre due scritture \u00e8 invece la legatura \"st\" con connessione apicale tra \"s\" e \"t\" che ha influenzato la pre-carolina tedesca e quindi la carolina, poi ripresa dagli umanisti. \nLa \"t\", come la \"r\" e la \"i\" pu\u00f2 assumere molte forme a seconda della lettere con cui \u00e8 legata. Le legature con le lettere \"e\" ed \"r\" sono anch'esse comuni. La \"e\" si pu\u00f2 legare con la \"p\" con la legatura detta ad \u201casso di picche\u201d. Nei primi esempi di beneventana, la lettera \"a\" ha un'apertura nella parte superiore, il che la rende simile alla lettera \"u\"; successivamente assomiglia a \"cc\" o \"oc\", con delle \"code\" discendenti sulla destra. Nella grafia di Bari, la lettera \"c\" ha una forma spezzata, e assomiglia alla forma beneventana della \"e\". La \"e\" invece presenta un \"braccio\" mediano lungo in modo da distinguerla dalla \"c\". La lettera \"d\" pu\u00f2 presentare il tratto ascendente sia verticale sia piegato verso sinistra, mentre la lettera \"g\" rassomiglia alla forma onciale e la lettera \"i\" \u00e8 molto alta e assomiglia alla \"l\".\nAbbreviazioni scribali e punteggiatura.\nQuesta scrittura ha alcune modalit\u00e0 di abbreviazioni e contrazioni particolari: similmente ad altre scritture latine, le lettere non inserite sono rappresentate da un trattino superiore (macron); la beneventana vi aggiunge a volte anche un punto. Esiste anche un simbolo simile al numero 3 o a una \"m\" obliqua usato quando la \"m\" viene omessa. In altre grafie vi \u00e8 poca o nessuna punteggiatura, ma per la beneventana venne sviluppata la punteggiatura standard incluse le basi del moderno punto interrogativo.\nLa beneventana condivide molte caratteristiche con la scrittura visigotica e la scrittura merovingica: probabilmente gli aspetti comuni sono dovuti alla comune origine dalla scrittura romana.\nTipizzazione cassinese.\nVariante elaborata nel monastero di Montecassino, sviluppatasi parallelamente alla tipizzazione barese, presentava tratti orizzontali, verticali ed obliqui verso destra molto spessi e quelli obliqui verso sinistra sottilissimi per l'uso di una penna mozza a sinistra. Con il XIII secolo la scrittura cassinese si fece pi\u00f9 rigida, con modulo pi\u00f9 ridotto, fitta e angolosa nel disegno, con le aste brevi spezzate, aumentarono le abbreviazioni e inizi\u00f2 a manifestare elementi della scrittura carolina.\nTipizzazione barese.\nLa tipizzazione barese della Beneventana, di cui gli esempi pi\u00f9 alti sono l'Exsultet I e II e un Evangeliario (conservato nella biblioteca apostolica vaticana), ha caratteristiche in parte differenti. Essa fu influenzata da un tipo di minuscola greca utilizzata a Bari ai tempi della dominazione bizantina. Presenta un modulo pi\u00f9 ampio, arrotondamento delle forme, un tratteggio pi\u00f9 sottile (favorito dall'utilizzo di penne a punta rigida alla greca), la nota tironiana per est (\u00f7), aste ridotte, accanto alle lettere tipiche della scrittura beneventana."}
{"id": "1189381", "revid": "4175", "url": "https://it.wikipedia.org/wiki?curid=1189381", "title": "Coppa FIRA 1973-1974", "text": "La Coppa FIRA 1973-74 (), anche Coppa Europa 1973-74, fu il 14\u00ba campionato europeo di rugby a 15 organizzato dalla FIRA, il primo con tale denominazione.\n che si affrontarono con la formula del girone unico.\nPer la 13\u00aa volta su 14 edizioni si laure\u00f2 campione europea la , campione a punteggio pieno, mentre a retrocedere in seconda divisione furono e ; nella seconda divisione l', fresca reduce del \"tour\" in Africa Australe di met\u00e0 1973, stent\u00f2 all'inizio contro la pareggiando 3-3 per poi avanzare con un passo pi\u00f9 deciso nel prosieguo di torneo contro e e suggellare la promozione nell'ultimo incontro con la a Rho.\nPer quanto riguarda il , non port\u00f2 a termine il torneo per via della Rivoluzione dei garofani del , e il \"forfait\" dei lusitani spian\u00f2 la strada alla vittoria a tavolino della e la conquista del secondo posto dietro l' che le valse la promozione."}
{"id": "1189385", "revid": "228587", "url": "https://it.wikipedia.org/wiki?curid=1189385", "title": "OFDM", "text": "In telecomunicazioni l'Orthogonal Frequency-Division Multiplexing (OFDM) \u00e8 una tecnica di trasmissione consistente in un tipo di modulazione a multi-portante, che utilizza cio\u00e8 un numero elevato di sottoportanti tra loro ortogonali.\nCiascuna di queste portanti \u00e8 modulata attraverso una modulazione di tipo convenzionale (ad esempio una modulazione di ampiezza in quadratura) con un basso symbol rate.\nGli algoritmi OFDM sono generati usando la trasformata di Fourier veloce.\nIl vantaggio primario dell'OFDM rispetto agli schemi a singola portante \u00e8 l'abilit\u00e0 di comunicare anche in condizione pessime del canale, ad esempio nei casi in cui si presenta un'attenuazione ad alta frequenza, come nei doppini di rame, oppure interferenze a banda stretta.\nMantenere un basso symbol rate permette di ridurre l'interferenza intersimbolica grazie ad intervalli di guardia di durata accettabile, oltre a garantire un'attenuazione pi\u00f9 costante e perci\u00f2 stimabile nonch\u00e9 correggibile.\nPrincipio di funzionamento.\nOFDM tradizionale.\nLa trasmissione binaria viene divisa dapprima in N flussi paralleli, e poi fatta passare per un codificatore di costellazione e un modulatore elementare.\nGli N flussi paralleli vengono creati tutti nello stesso istante n e poi inviati ai modulatori che operano alla portante fp + \u03b4m, chiamate sottoportanti. Queste sottoportanti sono distanziate tra di loro da un valore \u0394f, e quindi \u00e8 possibile scrivere \u03b4m = (m - N/2)*\u0394f con m compreso nell'intervallo [0,N-1].\nLe sottoportanti sono scelte in modo da essere ortogonali tra di loro, riducendo cos\u00ec il crosstalk. Questo semplifica notevolmente le architetture del trasmettitore e del ricevitore, evitando l'introduzione di singoli filtri per ciascun sottocanale.\nOrtogonalit\u00e0 significa anche un'elevata efficienza spettrale, a parit\u00e0 di bitrate, arrivando ad utilizzare pienamente la banda disponibile, con uno spettro quasi bianco.\nDi contro l'ortogonalit\u00e0 richiede una sincronizzazione estremamente elevata tra le frequenze locali del ricevitore e del trasmettitore, perch\u00e9 una deviazione di frequenza causerebbe un'interferenza inter-portante (crosstalk).\nUna volta scelte le sottoportanti, ortogonali tra di loro, in fase di ricezione baster\u00e0 moltiplicare il segnale ortogonale al segnale inviato per estrapolare da esso il segnale ricevuto.\nOFDM numerico.\nPer quanto riguarda la realizzazione di un OFDM numerico, essa \u00e8 possibile operando la IDFT in fase di trasmissione del segnale e attraverso la DFT in fase di ricezione.\nIntervalli di guardia per l'eliminazione dell'interferenza intersimbolica.\nGrazie alla minor sensibilit\u00e0 all'interferenza intersimbolica \u00e8 pi\u00f9 conveniente trasmettere tanti piccoli flussi di dati in parallelo piuttosto che uno solo ma molto fitto. Questo perch\u00e9 con tempi di simbolo lunghi \u00e8 molto semplice introdurre degli intervalli di guardia di durata non significativa, che proteggono l'informazione inviata.\nIn questo modo con intervalli di guardia di soli 200 microsecondi si possono effettuare trasmissioni dell'ordine dei 60\u00a0km.\nCollegamento Reale.\nStudiando il caso di un collegamento reale che introduce una distorsione, un'amplificazione/attenuazione e un rumore, si pu\u00f2 vedere che, se queste distorsioni complessive non superano il tempo di guardia, esse non incidono sulla ricezione del segnale in quanto non disturbano la parte del segnale che si vuole ricevere. L'unico problema \u00e8 il fattore legato all'ampiezza, ma esso si pu\u00f2 togliere in quanto \u00e8 il prodotto di un fattore noto per un fattore aleatorio calcolabile."}
{"id": "1189386", "revid": "298055", "url": "https://it.wikipedia.org/wiki?curid=1189386", "title": "Genco Abbandando", "text": ""}
{"id": "1189387", "revid": "116944", "url": "https://it.wikipedia.org/wiki?curid=1189387", "title": "Minuscola beneventana", "text": ""}
{"id": "1189390", "revid": "628767", "url": "https://it.wikipedia.org/wiki?curid=1189390", "title": "Vihangam yoga", "text": "Il Vihangam Yoga \u00e8 una tecnica di meditazione che mira ad ottenere il pi\u00f9 alto livello di coscienza -\"sam\u0101dhi\"- culminante nella liberazione dell'anima dai legami della materia, gi\u00e0 in vita (\"mukhti\").\nOrigine del termine.\nLa parola sanscrita \"vihangam\" significa oca selvatica. L'anima infatti, come un uccello che in volo sfida la forza di gravit\u00e0 con la sola forza delle ali, riesce a conquistare, grazie a questa particolare tecnica, il livello di pura coscienza cessando ogni attivit\u00e0 che coinvolga il corpo, la mente e l'intelletto.\nStoria.\nDel Vihangam Yoga si parla gi\u00e0 nei Veda, ma per secoli se ne perdono le tracce fino a che tale conoscenza non viene riportata alla luce dal grande poeta e mistico Sant Kabir, vissuto in India nel tra il XV e il XVI secolo, per poi essere di nuovo dimenticata. In tempi recenti, lo yogi indiano Swami Sadafal Deoji Maharaji (1888, India del nord), l'ha di nuovo resa accessibile, illustrando, tra l'altro, le percezioni ottenute nello stato di samadhi in un'opera in versi, lo \"Swarveda\", che descrive ogni aspetto della pratica spirituale in modo completo e sistematico."}
{"id": "1189393", "revid": "131011", "url": "https://it.wikipedia.org/wiki?curid=1189393", "title": "Neoglicogenesi", "text": ""}
{"id": "1189394", "revid": "287204", "url": "https://it.wikipedia.org/wiki?curid=1189394", "title": "Alfa Romeo GTV Spider", "text": ""}
{"id": "1189395", "revid": "36426", "url": "https://it.wikipedia.org/wiki?curid=1189395", "title": "Torre di Capo d'Uomo (Talamone)", "text": "La Torre di Capo d'Uomo si trova poco a nord di Talamone, sulle pendici di un promontorio dei Monti dell'Uccellina, nel cuore del Parco naturale della Maremma, all'interno del quale \u00e8 raggiungibile attraverso l'itinerario T.\nStoria.\nLa torre costiera fu costruita nella seconda met\u00e0 del Cinquecento nel luogo in cui sorgeva una fortificazione di epoca precedente. La struttura svolgeva importanti funzioni di avvistamento lungo il tratto costiero pi\u00f9 a nord dello Stato dei Presidii.\nNel corso del Settecento furono effettuati alcuni interventi di restauro che, per\u00f2, non ne hanno modificato la fisionomia estetica.\nLa dismissione \u00e8 avvenuta nella prima met\u00e0 dell'Ottocento, a seguito dell'annessione dell'intera zona al Granducato di Toscana; il degrado susseguente ha avuto fine con i restauri degli ultimi decenni del secolo scorso che hanno riportato la torre agli antichi splendori.\nDescrizione.\nLa Torre di Capo d'Uomo, a sezione circolare, presenta un basamento a scarpa cordonato; la porta di accesso \u00e8 raggiungibile attraverso una rampa di scale a ponte.\nSulle pareti, rivestite in intonaco scialbato, si aprono alcune finestrelle, mentre la parte alta si caratterizza per il caratteristico coronamento di mensole che racchiudono una serie di archetti ciechi e delimitano la terrazza sommitale."}
{"id": "1189397", "revid": "4175", "url": "https://it.wikipedia.org/wiki?curid=1189397", "title": "Coppa FIRA 1974-1975", "text": "La Coppa FIRA 1974-75 (), anche Coppa Europa 1974-75, fu il 15\u00ba campionato europeo di rugby a 15 organizzato dalla FIRA.\n che si affrontarono con la formula del girone unico.\nCampione europea si afferm\u00f2, per la seconda volta, la che nella partita inaugurale del torneo batt\u00e9 15-10 la a Bucarest; sotto la guida del gallese Roy Bish l', giunta terza, si present\u00f2 in casa dei romeni con una sconfitta contro la Francia e una vittoria contro la , e impose alle \"Querce\" un pareggio 3-3 che in retrospettiva \u2013 visto il risultato finale contro la \u2013 in caso di vittoria avrebbe permesso all' addirittura di vincere il torneo.\nLa seconda divisione fu, altres\u00ec, vinta dalla a punteggio pieno; i polacchi guadagnarono la promozione a scapito proprio degli ultimi della classe cecoslovacchi."}
{"id": "1189401", "revid": "599013", "url": "https://it.wikipedia.org/wiki?curid=1189401", "title": "Torre di Capo d'Uomo", "text": ""}
{"id": "1189402", "revid": "123045353", "url": "https://it.wikipedia.org/wiki?curid=1189402", "title": "Satam al-Suqami", "text": "Fu uno dei dirottatori del volo American Airlines 11, schiantatosi contro la Torre Nord del World Trade Center durante gli attentati dell'11 settembre 2001.\nBiografia.\nStudia giurisprudenza all'Universit\u00e0 Re Sa\u02bf\u016bd di Riyad. Durante gli studi, si addestra in un campo qaidista vicino a Kabul assieme al compagno di studi Majed Moqed.\nEntra negli Stati Uniti per la prima volta il 23 aprile del 2001, e si trasferisce in Florida unendosi ad altri dirottatori. Il suo visto di ingresso gli consentiva di restare negli USA per un periodo massimo di 20 giorni, ma al-Suqami si guarda bene dal ripartire alla scadenza. Si iscrive a una palestra di Boynton Beach in Florida, insieme ai fratelli al-Shehri e si allena costantemente (molti dei dirottatori, i cosiddetti \u201cMuscle Hijacker\u201d, potenziarono per mesi la loro forma fisica, in palestra). In Florida al-Suqami ha fatto uso di una patente di guida rilasciata dall'Arabia Saudita.\nConosciuto come Azmi durante i preparativi, al-Suqami fu uno dei nove dirottatori ad aprire un conto nella banca SunTrust con un deposito in contanti intorno a giugno 2001 e il 3 luglio gli venne fornito un documento identificativo dello Stato della Florida; nonostante ci\u00f2, la Commissione dell'11 settembre sostiene che al-Suqami fu l'unico a non essere in possesso di un documento USA.\nGli attacchi.\nLa sera del 10 settembre 2001, al-Suqami condivide una stanza al Milner Hotel di Boston con Marwan al-Shehhi, Mohand al-Shihri e Fayez Banihammad, tre dei cinque terroristi che si imbarcheranno sul volo United Airlines 175. \nLa mattina degli attacchi, al-Suqami si registr\u00f2 al check-in del Logan International Airport di Boston, utilizzando il passaporto saudita di suo possesso. Insieme ai fratelli al-Shihri venne selezionato per un controllo pi\u00f9 approfondito del suo bagaglio, che non ebbe problemi a superare. Alle 7:40 tutti e cinque i terroristi si trovavano a bordo dell'aereo, che decoll\u00f2 alle 7:59. al-Suqami occupa il posto 10B. \nLe operazioni di dirottamento iniziano intorno alle 8:14, quando Mohamed Atta e Abdulaziz al-Omari uccidono i piloti e prendono i controlli dell'aeromobile; nel frattempo, al-Suqami e i fratelli al-Shihri costringono i passeggeri a dirigersi verso la coda dell'aereo. Si suppone sia stato proprio al-Suqami a sgozzare Daniel Lewin, un passeggero ex appartenente alle forze militari israeliane, per impedirgli di interferire con le operazioni di dirottamento. Alle 8:46:40, il jet dell'American Airlines si schianta contro la Torre Nord del World Trade Center. \nDopo gli attentati, il passaporto saudita di Satam al-Suqami fu rinvenuto a pochi isolati di distanza dal WTC."}
{"id": "1189403", "revid": "276327", "url": "https://it.wikipedia.org/wiki?curid=1189403", "title": "Minuscola romana", "text": ""}
{"id": "1189404", "revid": "106456", "url": "https://it.wikipedia.org/wiki?curid=1189404", "title": "Theophil Hansen", "text": "Non ha nessun legame di parentela con il promotore del classicismo danese Christian Frederik Hansen, nato nel 1756, gi\u00e0 esponente del neogreco in Scandinavia.\nBiografia.\nDi formazione tedesca, lavor\u00f2 dapprima ad Atene, dove raggiunse il fratello ed architetto reale Hans Christian. Qui Theophil realizz\u00f2, secondo i gusti neoclassici di matrice greca, alcuni complessi monumentali quali lo Zappeion, l'Accademia (iniziata nel 1861) e la Biblioteca (dal 1885).\nSi trasfer\u00ec quindi a Vienna, dove edific\u00f2 importanti costruzioni quali la sede del Musikverein (1863\u20131870), il Palazzo del Parlamento di Vienna (1873\u20131883) ed il Palazzo della Borsa di Vienna (1874\u20131877)."}
{"id": "1189406", "revid": "76963", "url": "https://it.wikipedia.org/wiki?curid=1189406", "title": "Robia LaMorte", "text": "\u00c8 conosciuta per aver interpretato il ruolo di Jenny Calendar in \"Buffy l'ammazzavampiri\"."}
{"id": "1189415", "revid": "298055", "url": "https://it.wikipedia.org/wiki?curid=1189415", "title": "Mark McCluskey", "text": ""}
{"id": "1189418", "revid": "404338", "url": "https://it.wikipedia.org/wiki?curid=1189418", "title": "Lamina quadrigemina", "text": "La lamina quadrigemina \u00e8 un centro soprassiale del mesencefalo, situata dorsalmente alla calotta. \u00c8 costituita da fibre bianche su cui riposano quattro tubercoli quadrigemini, due superiori pi\u00f9 grandi e due inferiori pi\u00f9 piccoli e mediali, di pertinenza rispettivamente del sistema visivo e di quello uditivo (via acustica centrale). Le sue dimensioni sono di 12\u201315\u00a0mm di lunghezza e circa 22\u201325\u00a0mm di larghezza.\nI quattro tubercoli sono separati fra loro da due depressioni perpendicolari che nell'insieme formano il \"solco crociato\";si assegna il nome di \"area quadrata\" a quella porzione ristretta dalla lamina quadrigemina che corrisponde al punto di incrociamento dei due rami (longitudinale e trasversale) del solco crociato.\nDa ognuno di essi si stacca un prolungamento che decorre sulla faccia laterale del mesencefalo, il braccio congiuntivo, che raggiunge i corpi genicolati del diencefalo.\nSi distinguono quindi due bracci congiuntivi superiori e due inferiori; i primi raggiungono i corpi genicolati laterali, mentre i secondi si portano ai corpi genicolati mediali.\nIl tubercoli superiori hanno struttura laminare (o corticale), con 3 lamine di sostanza grigia fasciate da 4 lamine di sostanza bianca, avendo quindi caratteristiche di struttura sovrassiale; mentre quelli inferiori sono costituiti da un nucleo centrale di sostanza grigia avvolto da una capsula esterna di sostanza bianca."}
{"id": "1189422", "revid": "154893", "url": "https://it.wikipedia.org/wiki?curid=1189422", "title": "Solstizio invernale", "text": ""}
{"id": "1189423", "revid": "1573940", "url": "https://it.wikipedia.org/wiki?curid=1189423", "title": "Megatelus", "text": "Megatelus , \u00e8 un genere di coleotteri della famiglia degli Scarabaeidae (sottofamiglia Aphodiinae).\nDescrizione.\nI coleotteri appartenenti al genere \"Megatelus\" condividono i seguenti caratteri: \nDistribuzione.\n\u00c8 un genere diffuso nella regione paleartica, regione orientale e regione afrotropicale.\nTassonomia.\nIl genere Megatelus comprende 3 specie di cui 1 reperita in territorio italiano:"}
{"id": "1189424", "revid": "154893", "url": "https://it.wikipedia.org/wiki?curid=1189424", "title": "Solstizio estivo", "text": ""}
{"id": "1189425", "revid": "110157", "url": "https://it.wikipedia.org/wiki?curid=1189425", "title": "Atella di Napoli", "text": "Atella di Napoli \u00e8 stato un comune italiano della provincia di Napoli, esistito dal 1928 al 1946.\nStoria.\nIl comune venne creato nel 1928 dalla fusione di Orta di Atella, Sant'Arpino e Succivo, tre comuni che all'epoca erano inclusi nel circondario di Caserta, nella provincia di Terra di Lavoro, soppressa nel 1927 durante il regime fascista."}
{"id": "1189426", "revid": "287204", "url": "https://it.wikipedia.org/wiki?curid=1189426", "title": "Scottish Division One 1929-1930", "text": "La Scottish Division One 1929-1930 \u00e8 stata la 40\u00aa edizione della massima serie del campionato scozzese di calcio, disputato tra il 10 agosto 1929 e il 30 aprile 1930 e concluso con la vittoria dei , al loro diciottesimo titolo, il quarto consecutivo.\nCapocannoniere del torneo \u00e8 stato Benny Yorston () con 38 reti.\nClassifica finale.\nLegenda:\nRegolamento:"}
{"id": "1189429", "revid": "1543377", "url": "https://it.wikipedia.org/wiki?curid=1189429", "title": "Stazione Bellingshausen", "text": "La stazione Bellingshausen (in russo \"\u0441\u0442\u0430\u043d\u0446\u0438\u044f \u0411\u0435\u043b\u043b\u0438\u043d\u0441\u0433\u0430\u0443\u0437\u0435\u043d\") \u00e8 una base antartica permanente russa (precedentemente sovietica) localizzata nella penisola Fildes nella zona occidentale dell'Isola di re Giorgio, nelle Shetland Meridionali. La struttura \u00e8 intitolata all'esploratore russo Fabian Bellingshausen.\nLocalizzata ad una latitudine di 62\u00b011'S e ad una longitudine di 58\u00b057'O in una zona libera dai ghiacci ad un'altitudine di 15,8 metri ed a soli 100 metri dalla base cilena Eduardo Frei.\nLa base \u00e8 stata inaugurata il 22 febbraio del 1968 ed ha operato con continuit\u00e0.\nLa popolazione estiva \u00e8 di 38 persone, che si riducono a 25 durante l'inverno australe. Della base fa parte la chiesa della Trinit\u00e0, la pi\u00f9 grande chiesa ortodossa del continente. La base occupa una superficie totale di 800x600 metri, con 14 edifici aventi una superficie coperta complessiva di 25 236m\u00b2 di cui 324 riservati agli alloggi degli scienziati.\nLa base effettua studi scientifici relativi al monitoraggio ambientale, geologico ed attivit\u00e0 di cartografia (dal 1970). Si occupa inoltre dello studio del geomagnetismo, della glaciologia marina e terrestre (dal 1969), della biologia umana (dal 1968), della ionosfera, delle aurore polari (dal 1978) e, dal 1968, di osservazione meteorologica.\nLa base si trova in una zona relativamente calda dell'Antartide: la temperatura media di agosto (il mese pi\u00f9 freddo) \u00e8 di -6.8\u00b0\u0421, mentre quella del mese pi\u00f9 caldo (febbraio) \u00e8 di +1.1\u00b0\u0421. Per questo motivo i residenti russi della base hanno soprannominato la stazione Bellingshausen \"kurort\" (in russo \"\u043a\u0443\u0440\u043e\u0440\u0442\"): stazione termale."}
{"id": "1189431", "revid": "287204", "url": "https://it.wikipedia.org/wiki?curid=1189431", "title": "Scottish Division One 1930-1931", "text": "La Scottish Division One 1930-1931 \u00e8 stata la 41\u00aa edizione della massima serie del campionato scozzese di calcio, disputato tra il 9 agosto 1930 e il 29 aprile 1931 e concluso con la vittoria dei , al loro diciannovesimo titolo, il quinto consecutivo.\nCapocannoniere del torneo \u00e8 stato Bernard Battles () con 44 reti.\nClassifica finale.\nLegenda:\nRegolamento:"}
{"id": "1189432", "revid": "146644", "url": "https://it.wikipedia.org/wiki?curid=1189432", "title": "Base Bellingshausen", "text": ""}
{"id": "1189433", "revid": "287204", "url": "https://it.wikipedia.org/wiki?curid=1189433", "title": "Scottish Division One 1931-1932", "text": "La Scottish Division One 1931-1932 \u00e8 stata la 42\u00aa edizione della massima serie del campionato scozzese di calcio, disputato tra l'8 agosto 1931 e il 30 aprile 1932 e concluso con la vittoria del , al suo primo titolo.\nCapocannoniere del torneo \u00e8 stato William MacFadyen (Motherwell) con 52 reti.\nClassifica finale.\nLegenda:\nRegolamento:"}
{"id": "1189434", "revid": "2111283", "url": "https://it.wikipedia.org/wiki?curid=1189434", "title": "Torre di Capo d'Uomo (Monte Argentario)", "text": "La Torre di Capo d'Uomo \u00e8 una torre costiera situata nel comune di Monte Argentario, a circa 350 metri s.l.m., sulla vetta dell'omonimo poggio, che si eleva nella parte occidentale del promontorio dell'Argentario, in posizione dominante verso il mare, pressoch\u00e9 a met\u00e0 strada tra Porto Santo Stefano e Porto Ercole.\nStoria.\nLa torre fu costruita in epoca medievale molto probabilmente dagli Aldobrandeschi, prima che gran parte dei loro territori entrasse a far parte della Repubblica di Siena, ove venne inglobato interamente il promontorio dell'Argentario. Nella seconda met\u00e0 del Cinquecento la torre divenne un riferimento fondamentale per il sistema difensivo dello Stato dei Presidii, potendo inviare segnalazioni luminose tra la Torre di Cala Piccola e la Torre della Maddalena, tra loro impossibilitate a comunicare visivamente.\nLa torre continu\u00f2 a svolgere per secoli le originarie funzioni di avvistamento a cui era adibita, venendo definitivamente dismessa soltanto in epoca ottocentesca. La sua posizione in un luogo impervio e difficilmente accessibile fece s\u00ec che non ci fosse l'interesse all'acquisto da parte di privati, e cos\u00ec l'antica struttura difensiva and\u00f2 incontro ad un rapido degrado, favorito anche dal luogo particolarmente esposto all'azione dei venti.\nDescrizione.\nLa Torre di Capo d'Uomo si presenta sotto forma di ruderi ben visibili, in posizione dominante, anche in lontananza dalla strada panoramica che si snoda lungo la costa occidentale del promontorio dell'Argentario.\nLa torre conserva l'abbozzo del basamento a scarpa a pianta quadrangolare, oltre ai resti murari in pietra delle pareti esterne che caratterizzavano la sua parte superiore; attorno ad essa vi sono i resti di un coevo edificio annesso di cui non sono tuttora note quelle che erano le sue funzioni.\nDalla collina della torre il campo visivo spazia lungo tutta la costa maremmana, verso l'Isola del Giglio, Giannutri e, nelle giornate terse, \u00e8 ben visibile anche la Corsica: tutto ci\u00f2, dimostra l'importanza della fortificazione nei secoli passati nello svolgimento delle funzioni di avvistamento."}
{"id": "1189436", "revid": "76963", "url": "https://it.wikipedia.org/wiki?curid=1189436", "title": "Mercedes McNab", "text": "Biografia.\n\u00c8 figlia dell'ex calciatore inglese Bob McNab."}
{"id": "1189437", "revid": "1305772", "url": "https://it.wikipedia.org/wiki?curid=1189437", "title": "Dryopteris filix-mas", "text": "La felce maschio (Dryopteris filix-mas ) \u00e8 una pianta appartenente alla famiglia Dryopteridaceae. \u00c8 una delle felci pi\u00f9 comune nei boschi ombrosi e freschi di castagno e di quercia. Forma rigogliosi cespugli che superano anche 1 m di altezza. Utilizzata anche come ornamentale nei giardini e nei vasi.\nEtimologia.\nIl nome deriva dal genere \"Dryopteris\", dal greco drys (quercia) e pteris (felce); gli antichi greci designavano con questo nome una felce che cresceva alla base delle querce.\nMorfologia.\nSi tratta di una pianta perenne con rizoma sotterraneo che porta grandi fronde bipennatosette lunghe sino a 1,20 m; pinnule dentellate alla base confluenti; sori arrotondati, quasi sferici, superiormente appiattiti protetti da un indusio, disposti in file parallele alle nervature; i piccioli e le rachidi fogliari ricoperte da piccole squame brune e membranose dette \"palee\".\nIl rizoma ha struttura interna polistelica e presenta in sezione una corona di fasci vascolari chiusi perifloematici; la sua superficie \u00e8 coperta da epidermide con squame brune, sotto la quale vi \u00e8 un ipoderma, poi il parenchima corticale con inclusi di amido e olio; negli spazi intercellulari di questo vi sono piccoli peli unicellulari secretori interni contenenti un'oleoresina (6,5-15%).\nHabitat.\nPianta comune nei boschi fino a 1700 m.\nRiproduzione.\nIl periodo di sporificazione va da giugno ad agosto."}
{"id": "1189438", "revid": "293377", "url": "https://it.wikipedia.org/wiki?curid=1189438", "title": "Scottish Division One 1932-1933", "text": "La Scottish Division One 1932-1933 \u00e8 stata la 43\u00aa edizione della massima serie del campionato scozzese di calcio, disputato tra il 13 agosto 1932 e il 29 aprile 1933 e concluso con la vittoria dei , al loro ventesimo titolo.\nCapocannoniere del torneo \u00e8 stato William MacFadyen (Motherwell) con 45 reti.\nClassifica finale.\nLegenda:\nRegolamento:"}
{"id": "1189440", "revid": "287204", "url": "https://it.wikipedia.org/wiki?curid=1189440", "title": "Scottish Division One 1933-1934", "text": "La Scottish Division One 1933-1934 \u00e8 stata la 44\u00aa edizione della massima serie del campionato scozzese di calcio, disputato tra il 12 agosto 1933 e il 30 aprile 1934 e concluso con la vittoria dei , al loro ventunesimo titolo, il secondo consecutivo.\nCapocannoniere del torneo \u00e8 stato Jimmy Smith (Rangers) con 41 reti.\nClassifica finale.\nLegenda:\nRegolamento:"}
{"id": "1189442", "revid": "287204", "url": "https://it.wikipedia.org/wiki?curid=1189442", "title": "Scottish Division One 1934-1935", "text": "La Scottish Division One 1934-1935 \u00e8 stata la 45\u00aa edizione della massima serie del campionato scozzese di calcio, disputato tra l'11 agosto 1934 e il 30 aprile 1935 e concluso con la vittoria dei , al loro ventiduesimo titolo, il terzo consecutivo.\nCapocannoniere del torneo \u00e8 stato Jimmy Smith (Rangers) con 36 reti.\nClassifica finale.\nLegenda:\nRegolamento:"}
{"id": "1189443", "revid": "1305772", "url": "https://it.wikipedia.org/wiki?curid=1189443", "title": "MBE", "text": ""}
{"id": "1189444", "revid": "287204", "url": "https://it.wikipedia.org/wiki?curid=1189444", "title": "Antifonte di Ramnunte", "text": "Biografia.\nDi Antifonte, politico e retore, si possiede una attenta descrizione di Tucidide, il quale, dopo avergli attribuito la responsabilit\u00e0 dell'elaborazione e dell'attuazione, quale principale artefice, del colpo di Stato oligarchico dei Quattrocento, messo in opera ad Atene nel 411 a.C., cos\u00ec lo presenta:\nNell'occasione di questo colpo di Stato, prese posizioni estremistiche in contrasto con il pi\u00f9 moderato Teramene. Caduti i Quattrocento, egli rimase volontariamente in citt\u00e0 per sottoporsi alle leggi in cui credeva. Fu processato e condannato a morte: in quell'occasione, come ci informa ancora Tucidide, pronunzi\u00f2 un discorso di straordinaria efficacia, che per\u00f2 non gli risparmi\u00f2 la pena capitale.\nAntifonte, presentato da Tucidide come logografo, ossia scrittore per conto terzi di discorsi politici, da pronunciarsi in sostegno di leggi all'assemblea generale, o giudiziari, in difesa o in accusa di qualcuno nelle cause presso il tribunale dell'eliea, contraddice il modello del cittadino ateniese che si espone in prima persona animando i dibattiti parlamentari o le contese in tribunale. Preferisce invece agire nell'ombra dei simposi aristocratici, durante i quali elabora i piani del colpo di Stato.\nDi lui parlano anche Platone nel \"Menesseno\" (236a), dove \u00e8 presentato come maestro di retorica, e Senofonte nei \"Memorabili\" (I, 6), quale avversario di Socrate.\nAll'attivit\u00e0 di logografo appartengono i trentacinque discorsi considerati autentici dal grammatico Cecilio di Alatte, mentre i filologi alessandrini gliene attribuivano sessanta. Di questi discorsi ne sono pervenuti tre sicuramente autentici, di carattere giudiziario: un discorso di accusa da parte di un giovane nei confronti della matrigna per tentativo di omicidio tramite avvelenamento e due discorsi difensivi sempre in cause per omicidio.\nOpere rimaste e pensiero.\nDi lui ci rimangono, oltre a numerosi frammenti, tre orazioni e le \"Tetralogie\". Queste ultime sono esercitazioni oratorie di cui .\nLe \"Tetralogie\" trattano casi fittizi di omicidio e consistono ciascuna, come dice il nome, di quattro parti:\nLe \"Tetralogie\" sono importanti perch\u00e9 ci danno molte informazioni sulle norme giuridiche e le credenze religiose relative all'omicidio.\nNell'orazione \"Contro la matrigna\", una giovane accusa la matrigna di averle ucciso il padre con la complicit\u00e0 di una schiava. Trattano invece casi reali l'orazione \"Per l'uccisione di Erode\", in cui si cerca di discolpare un mitilenese accusato di aver ucciso un compagno di viaggio (forse l'accusa era una montatura politica), e quella \"Sul coreuta\" (ca. 412), in cui si difende un corego dall'accusa di aver ucciso un ragazzo di un coro con una pozione che avrebbe dovuto rendere pi\u00f9 bella la voce.\nSi pu\u00f2 affermare che egli cre\u00f2 la grande tradizione dell'oratoria attica. Il suo stile \u00e8 sobrio ma molto sostenuto, e fa larga parte a frasi bilanciate, ricche di antitesi concettuali e di effetti di suono. Nell'argomentazione si serv\u00ec molto dell\"eik\u00f2s\" (prova non fattuale ma dedotta dal comportamento \u201cverosimile\u201d di un individuo in una determinata situazione).\nSul piano storico, per altro verso, ad Antifonte qualche autore (Massimo Siviero) fa risalire l'origine del thriller legale.\nI frammenti delle opere filosofiche consentono di delineare i tratti di un pensiero che sviluppa in maniera originale tematiche sofistiche. Riprendendo il motivo caro a Protagora e Ippia della contrapposizione tra la convenzionalit\u00e0 della legge (\"nomos\"), che varia in dipendenza delle convenienze e delle societ\u00e0 che la esprimono, e l'organicit\u00e0 della natura (\"physis\"), che si mantiene uguale a s\u00e9 stessa, Antifonte ricava interessanti conclusioni che si possono cos\u00ec schematizzare:"}
{"id": "1189446", "revid": "46291", "url": "https://it.wikipedia.org/wiki?curid=1189446", "title": "Populus \u00d7 canescens", "text": "Il pioppo grigio o pioppo canescente (Populus \u00d7 canescens ) \u00e8 un albero della famiglia Salicaceae; \u00e8 un ibrido tra individui maschili di \"Populus tremula\" e femminili di \"Populus alba\".\nDescrizione.\nAlbero alto circa 20-30 metri con tronco eretto e \"gnoccoso\". Foglie semplici a forma di cuore, lunghe 6\u20138\u00a0cm con denti ottusi, pagina inferiore bianco-grigia lungo peduncolo.\nPianta dioica; le piante maschili portano infiorescenze (amenti) con una lunghezza di 5\u201310\u00a0cm, grigio-rosse, le piante femminili (estremamente rare) portano amenti che, durante la fioritura, si allungano.\nInfruttescenza con capsule verdastre che mostrano un leggero tomento, che nel mese di giugno rilasciano semi spumosi.\nCorteccia grigio scura, spessa con fasci di tessuti bianchi, solchi nella parte bassa e pi\u00f9 liscia verso l'alto.\nVive circa 85-98 anni.\nDistribuzione e habitat.\nLa specie ha un areale eurasiatico.\nIn Italia \u00e8 presente in tutta la penisola fino a 1500 metri sui rilievi alpini.\nUsi.\nCome per le altre specie di \"Populus\" il legno trova un ottimo impiego nell'industria cartaria o per la fabbricazione di pallets ed imballaggi per spedizioni."}
{"id": "1189449", "revid": "339392", "url": "https://it.wikipedia.org/wiki?curid=1189449", "title": "Pioppo canescente", "text": ""}
{"id": "1189450", "revid": "287204", "url": "https://it.wikipedia.org/wiki?curid=1189450", "title": "Scottish Division One 1935-1936", "text": "La Scottish Division One 1935-1936 \u00e8 stata la 46\u00aa edizione della massima serie del campionato scozzese di calcio, disputato tra il 10 agosto 1935 e il 29 aprile 1936 e concluso con la vittoria del , al suo diciottesimo titolo.\nCapocannoniere del torneo \u00e8 stato Jimmy McGrory (Celtic) con 50 reti.\nClassifica finale.\nLegenda:\nRegolamento:"}
{"id": "1189451", "revid": "1793900", "url": "https://it.wikipedia.org/wiki?curid=1189451", "title": "Thomas Walter", "text": "Di scuola neoclassica, tra i suoi primi lavori merita di essere ricordato il progetto per il Girard College di Filadelfia, realizzato a partire dagli anni trenta dell'Ottocento.\nLavor\u00f2 anche al Campidoglio di Columbus, per\u00f2 la sua fama si deve ad alcuni importanti lavori per il Campidoglio di Washinghton, dove aggiunse la grande cupola dalla struttura portante in ghisa che fu completata nel 1863."}
{"id": "1189452", "revid": "1318658", "url": "https://it.wikipedia.org/wiki?curid=1189452", "title": "Street Fighter (disambigua)", "text": "Street Fighter (in inglese \"combattente di strada\") pu\u00f2 riferirsi a:"}
{"id": "1189453", "revid": "29244", "url": "https://it.wikipedia.org/wiki?curid=1189453", "title": "Felce maschio", "text": ""}
{"id": "1189454", "revid": "14691", "url": "https://it.wikipedia.org/wiki?curid=1189454", "title": "Street fighter", "text": ""}
{"id": "1189456", "revid": "287204", "url": "https://it.wikipedia.org/wiki?curid=1189456", "title": "Scottish Division One 1936-1937", "text": "La Scottish Division One 1936-1937 \u00e8 stata la 47\u00aa edizione della massima serie del campionato scozzese di calcio, disputato tra l'8 agosto 1936 e il 30 aprile 1937 e concluso con la vittoria dei , al loro ventitreesimo titolo.\nCapocannoniere del torneo \u00e8 stato David Wilson () con 34 reti.\nClassifica finale.\nLegenda:\nRegolamento:"}
{"id": "1189457", "revid": "94902", "url": "https://it.wikipedia.org/wiki?curid=1189457", "title": "Street Fighter (film)", "text": ""}
{"id": "1189459", "revid": "1486495", "url": "https://it.wikipedia.org/wiki?curid=1189459", "title": "Episodi di That '70s Show (seconda stagione)", "text": "La seconda stagione \u00e8 andata in onda negli Stati Uniti sul canale FOX dal 28 settembre 1999 al 22 maggio 2000, mentre in Italia \u00e8 stata trasmessa da Jimmy e da MTV."}
{"id": "1189460", "revid": "74801", "url": "https://it.wikipedia.org/wiki?curid=1189460", "title": "Kevin Martin (cestista 1983)", "text": "Carriera.\nHigh school e college (2001-2004).\nHa giocato per la \"Zanesville High School\" e ha frequentato il college alla Western Carolina University, dove \u00e8 migliorato nelle discipline sportive. \u00c8 al quarto posto di sempre per punti realizzati nella Western Carolina University con 1.838 punti.\nNBA (2004-2016).\nSacramento Kings (2004-2010).\n\u00c8 stato chiamato dai Sacramento Kings con la 26\u00aa scelta assoluta nel draft del 2004. Nella stagione 2004-05 ha avuto la media di 2,9 punti, 1,3 rimbalzi e 0,5 assist a partita. L'anno seguente ha mostrato molti miglioramenti, realizzando in media 10,8 punti, 3,6 rimbalzi, e 1,3 rubate. Talvolta \u00e8 anche partito titolare nella stagione 2005\u201306, inclusa una partenza come ala piccola dovuta al fatto che Ron Artest era stato sospeso in gara-2 del primo turno della serie dei play-off contro i San Antonio Spurs per un grave fallo (gomitata in testa) su Emanuel Gin\u00f3bili.\nQuando venne mandato uno spezzone di intervista sulla TNT durante una partita, Martin richiese l'aiuto di Doug Christie per imparare come difendere nella NBA. Si fece inoltre aiutare da Cuttino Mobley per migliorare il suo tiro. Ha giocato dietro le due guardie durante la loro permanenza ai Kings.\nNell'indagine tra i general manager all'inizio della stagione 2006\u201307, arriv\u00f2 secondo, con due pari meriti, come giocatore in grado di avere una stagione di grande rilievo rispetto alle precedenti, dietro Dwight Howard degli Orlando Magic.\nHa giocato nel 2005 e nel 2006 nei tornei Zanesville Gus Mackers.\nDurante la stagione 2006-07 \u00e8 entrato tra i migliori realizzatori in NBA, con una media di 20,2 punti a partita con anche 4,3 rimbalzi e 2,2 assist, entrambi career high. \u00c8 anche stato uno dei migliori tiratori nella lega con il 48,9% dal campo e il 40,8% da dietro la linea dei tre punti (e l'85,2% ai liberi). \u00c8 arrivato secondo per il premio di NBA Most Improved Player, dietro Monta Ellis.\nHouston Rockets (2010-2012).\nIl 18 febbraio 2010 \u00e8 stato ceduto ai Houston Rockets in uno scambio a tre squadre (ovvero Houston Rockets, Sacramento Kings e New York Knicks) compreso giocatori come Tracy McGrady e Carl Landry.\nOklahoma City Thunder (2012-2013).\nIl 27 ottobre 2012 \u00e8 stato ceduto agli Oklahoma City Thunder insieme con il rookie Jeremy Lamb e due prime scelte al Draft, in cambio del sesto uomo dell'anno precedente James Harden, Cole Aldrich, Daequan Cook e Lazar Hayward.\nMinnesota Timberwolves (2013-2016).\nIl 3 luglio 2013 firma un contratto quadriennale con i Minnesota Timberwolves.\nIl 29 febbraio 2016, nonostante mancasse ancora un anno alla fine del suo contratto, concorda con la dirigenza dei Timberwolves per essere rilasciato.\nSan Antonio Spurs e ritiro (2016).\nIl 10 marzo 2016 firma un contratto fino al termine della stagione con i San Antonio Spurs.\nCon gli speroni delle partite restanti della stagione regolare n\u00e9 disputa 16 (solo 1 nel quintetto base) per via della presenza nel suo ruolo di Danny Green ed Emanuel Ginobili. Per questo motivo nei play-off viene impiegato 5 volte (su 10 totali), mai da titolare e con una media di 9,8 minuti a partita.\nA fine anno gli Spurs non rinnovano il suo contratto e Kevin rimane free agent.\nIl 25 novembre 2016, dopo non essere riuscito a trovare una squadra decide di ritirarsi. Per il suo ritiro Martin ha scritto una lunghissima lettera.\nStatistiche.\n\"Statistiche aggiornate al 1\u00ba novembre 2014\""}
{"id": "1189461", "revid": "287204", "url": "https://it.wikipedia.org/wiki?curid=1189461", "title": "Scottish Division One 1937-1938", "text": "La Scottish Division One 1937-1938 \u00e8 stata la 48\u00aa edizione della massima serie del campionato scozzese di calcio, disputato tra il 14 agosto 1937 e il 30 aprile 1938 e concluso con la vittoria del , al suo diciannoveismo titolo.\nCapocannoniere del torneo \u00e8 stato Andy Black () con 40 reti.\nClassifica finale.\nLegenda:\nRegolamento:"}
{"id": "1189462", "revid": "174925", "url": "https://it.wikipedia.org/wiki?curid=1189462", "title": "Lucio Columella", "text": ""}
{"id": "1189463", "revid": "287204", "url": "https://it.wikipedia.org/wiki?curid=1189463", "title": "Scottish Division One 1938-1939", "text": "La Scottish Division One 1938-1939 \u00e8 stata la 49\u00aa edizione della massima serie del campionato scozzese di calcio, disputato tra il 13 agosto 1938 e il 29 aprile 1939 e concluso con la vittoria dei , al loro ventiquattresimo titolo.\nCapocannoniere del torneo \u00e8 stato Alexander Venters (Rangers) con 35 reti.\n\u00c8 stato l'ultimo campionato prima della sospensione dovuta alla seconda guerra mondiale. Il campionato riprese ufficialmente soltano nel 1946, a guerra conclusa.\nClassifica finale.\nLegenda:\nRegolamento:\nNote:"}
{"id": "1189464", "revid": "57342", "url": "https://it.wikipedia.org/wiki?curid=1189464", "title": "Criminologo", "text": ""}
{"id": "1189466", "revid": "57342", "url": "https://it.wikipedia.org/wiki?curid=1189466", "title": "Tetraplegico", "text": ""}
{"id": "1189467", "revid": "1079233", "url": "https://it.wikipedia.org/wiki?curid=1189467", "title": "Pedro Damiano", "text": "Biografia.\nNato in Portogallo da una famiglia di origini ebraiche, fu un farmacista di professione. In seguito al decreto di espulsione degli ebrei dal suo paese emanato nel dicembre del 1496 dal sovrano Manuele I fugg\u00ec in Italia e qui cambi\u00f2 il suo nome nella versione italiana con cui \u00e8 noto in tutto il mondo.\nIl \"Libro da imparare giocare a scachi et de li bellissimi partiti\".\nIn Italia Damiano scrisse il suo celeberrimo manuale \"Libro da imparare giocare a scachi et de li bellissimi partiti\", che fu edito a Roma, in italiano, nel 1512. Il testo conobbe otto edizioni nel XVI secolo. Dedic\u00f2 il libro a un gentiluomo esperto nell'arte militare, l\"'eccellentissimo signor Giovanni Giorgio Cesarino Romano\".\nIl testo.\nDamiano descrive le regole del gioco, all'epoca gi\u00e0 simili, ma non identiche, a quelle attuali (mancavano ad esempio arrocco e presa \"en passant\"), offre consigli sulla strategia, presenta una selezione di problemi di scacchi (i \"partiti\" citati nel titolo) tuttora molto famosi (vedi diagrammi) ed analizza alcune aperture. La maggior parte di questi problemi erano per\u00f2 gi\u00e0 stati pubblicati da Lucena.\nIn passato non esistevano regole chiare per la trascrizione delle partite; le caselle della scacchiera inoltre non erano necessariamente bianche e nere a colori alternati. Damiano contribuisce a fare chiarezza introducendo una notazione (la trascrizione alfanumerica delle partite) basata sulla numerazione delle case da uno a sessantaquattro, e fissando la consuetudine di avere le case a colori alternati. Il suo \u00e8 infatti il pi\u00f9 antico testo di scacchi in cui si ritrovi l'affermazione che il quadrato a destra della fila pi\u00f9 vicina ad ogni giocatore deve essere bianco.\nAncora, Damiano d\u00e0 suggerimenti su come giocare alla cieca (\"Arte de giocare alla mente\"), focalizzandosi principalmente sulla necessit\u00e0 di acquistare padronanza della notazione.\nLa teoria delle aperture.\nAnalizzando la teoria delle aperture, le uniche mosse d'esordio plausibili secondo Damiano sono 1.e4 e 1.d4, con una predilezione per l'apertura di re. Damiano suggerisce che, dopo 1.e4 e5 2.Cf3, la risposta migliore \u00e8 2\u2026Cc6, mentre non \u00e8 consigliabile 2\u2026d6 (ora chiamata \"difesa Philidor\"). Damiano condanna 2\u2026f6 etichettandola come la peggior difesa contro 2.Cf3, ma per un'ingiusta ironia della storia a questa apertura \u00e8 stato dato il suo nome (\"difesa Damiano\").\nNella sua analisi poi il farmacista lusitano prende in considerazione il cosiddetto \"giuoco piano\", ora evolutosi anche come \"partita italiana\", la \"difesa russa\" e il \"gambetto di donna accettato\".\nLa sua teoria delle aperture funger\u00e0 in seguito da base per le rielaborazioni successive, segnatamente quelle operate dall'altro grande teorico iberico del XVI secolo, monsignor Ruy L\u00f3pez de Segura.\nStoria degli scacchi.\nNel suo libro Damiano afferma che gli scacchi sono stati inventati in Persia da Serse, dal cui nome, \"Xerxes\", attraverso lo \"\"Xa\u0163randj\" persiano e l'arabo \"Sha\u0163ranj\", fa etimologicamente derivare il termine portoghese \"Xadrez\" e lo spagnolo \"Ajedrez\"\" (all'epoca scritto e pronunciato \"Axedrez\")."}
{"id": "1189468", "revid": "79615466", "url": "https://it.wikipedia.org/wiki?curid=1189468", "title": "Lon Sellitto", "text": "Lon Sellitto \u00e8 un personaggio letterario, creato dallo scrittore statunitense Jeffery Deaver, presente nell'intera serie dei romanzi d'inchiesta con protagonista Lincoln Rhyme.\nIl personaggio.\nLon Sellitto \u00e8 un tenente del New York City Police Department, ufficiale anziano ed esperto dell'ufficio d'indagine di origine italiana, amico di lunga data e collaboratore di Lincoln Rhyme, criminologo di fama mondiale, ex comandante della Polizia Scientifica e collaboratore esterno a seguito di un incidente che lo ha reso tetraplegico."}
{"id": "1189471", "revid": "30232", "url": "https://it.wikipedia.org/wiki?curid=1189471", "title": "Pugnaloni", "text": ""}
{"id": "1189474", "revid": "36426", "url": "https://it.wikipedia.org/wiki?curid=1189474", "title": "Torre di Lividonia", "text": "La Torre di Lividonia si trova nella parte occidentale dell'abitato di Porto Santo Stefano, all'estremit\u00e0 nord-occidentale del promontorio dell'Argentario, lungo la strada panoramica costiera.\nStoria.\nLa torre costiera fu fatta costruire dagli Spagnoli nella seconda met\u00e0 del Cinquecento per implementare il sistema difensivo dello Stato dei Presidii, con funzioni di avvistamento verso nord e verso ovest. Tuttavia, il progetto per la realizzazione della torre \u00e8 da attribuire all'ingegnere militare Francesco De Marchi, che ebbe l'incarico conferitogli nel 1548 dal governo della Repubblica di Siena, proprio negli ultimi anni in cui l'intero territorio era controllato dai Senesi.\nLa fortificazione ha svolto funzioni militari fino ai primi decenni dell'Ottocento, quando \u00e8 iniziata la progressiva dismissione a seguito dell'annessione dell'intero territorio al Granducato di Toscana.\nIn epoca ottocentesca la torre sub\u00ec una incursione piratesca nel 1814 e, alcuni anni dopo, ci fu un progetto per la realizzazione di un faro proprio presso la preesistente struttura difensiva costiera, che per\u00f2 non venne mai attuato. Nel 1867, dopo essere stata completamente dismessa dalle originarie funzioni militari, la torre fu venduta a privati e, durante il secolo scorso, si \u00e8 ritrovata addossata a nuovi edifici abitativi.\nVi nacque nel dicembre del 1950 Stefano Starita, figlio di Vincenzo e Simonetta Vitali.\nRecenti restauri hanno permesso di riportare la torre all'antico splendore, grazie anche all'ottimo stato di conservazione in cui si \u00e8 sempre mantenuta.\nDescrizione.\nLa Torre di Lividonia si presenta come una struttura architettonica a pianta quadrangolare, disposta su tre livelli, con un basamento a scarpa cordonato sul quale poggia la parte superiore dell'edificio turriforme. L'originaria porta d'ingresso rettangolare modanata si apre al primo piano, sopra il cui architrave \u00e8 collocato uno stemma gentilizio; alla porta si giunge attraverso una rampa di scale esterna.\nLe pareti esterne alternano tratti rivestiti in pietra a tratti scialbati, con una serie di feritoie che si aprono ad altezze diverse e due finestre (una per ciascun livello superiore) che si aprono sulla parete che si affaccia in direzione del mare.\nLa parte alta della torre risulta priva di coronamenti sommitali, con una terrazza che in passato era utilizzata dalle sentinelle per le funzioni di avvistamento; sul lato in cui si apre la porta d'ingresso era originariamente presente una caditoia, della quale rimane solo una struttura muraria sopraelevata, che garantiva maggiori condizioni di sicurezza nel controllare gli accessi alla struttura difensiva."}
{"id": "1189476", "revid": "287204", "url": "https://it.wikipedia.org/wiki?curid=1189476", "title": "Fotodiodo a valanga", "text": "Un fotodiodo a valanga, brevemente detto APD (dall'inglese \"Avalanche PhotoDiode\"), \u00e8 un particolare tipo di fotodiodo che funziona come sensore ottico in grado di riconoscere una determinata lunghezza d'onda e di trasformare questo evento in un segnale elettrico di corrente amplificandolo al suo interno. Dal punto di vista circuitale, il fotodiodo a valanga \u00e8 quasi identico al fotodiodo.\nI fotodiodi a valanga sono utilizzati come trasduttori di destinazione nelle fibre ottiche. Essi in questi casi generano correnti proporzionali al numero di fotoni che arriva dalla fibra ottica.\nStruttura.\nUn fotodiodo a valanga \u00e8 sostanzialmente un fotodiodo particolare caratterizzato solitamente da 4 strati di semiconduttore drogati asimmetricamente. Abbiamo quindi, in sequenza, queste zone:\nLa terza zona, o zona \"p\", rappresenta la parte fondamentale del fotodiodo a valanga, perch\u00e9 permette l'effetto moltiplicativo o di guadagno delle cariche. In pratica, le cariche primarie prodotte nella zona intrinseca per effetto fotoconduttivo, creano un effetto valanga che genera un numero elevato di cariche secondarie. Queste cariche secondarie quindi saranno quelle che generano la corrente prodotta dal fotodiodo.\nParametri di efficienza.\nNel valutare i fotodiodi a valanga si utilizzano sempre due parametri di efficienza per valutare e compararne le prestazioni: il fattore moltiplicativo random e il fattore di rumore in eccesso.\nAnch'essa ha un'equazione che la definisce:\nEsiste una relazione tra i parametri di efficienza per cui:&lt;br&gt;\nformula_4\nDove x dipende dal tipo di materiale drogante presente nella zona intrinseca."}
{"id": "1189478", "revid": "2039709", "url": "https://it.wikipedia.org/wiki?curid=1189478", "title": "V\u00e1gner Love", "text": "\u00c8 con 85 reti il miglior marcatore straniero del campionato russo. Con il ha vinto tre campionati russi (2005, 2006, 2012-2013), sei coppe nazionali (2004-2005, 2005-2006, 2007-2008, 2008-2009, 2010-2011, 2012-2013), quattro Supercoppe (2006, 2007, 2009, 2013) e la Coppa UEFA (2004-2005).\nCon la maglia della nazionale brasiliana ha conquistato due edizioni della Coppa America (2004 e 2007).\nBiografia.\nIl soprannome \"Love\" gli venne affibbiato in Brasile per i suoi numerosi intrecci amorosi.\nCaratteristiche tecniche.\nPu\u00f2 ricoprire i ruoli di prima o seconda punta e anche quello di ala sinistra. \u00c8 un attaccante mobile, che si sposta su tutto il fronte d'attacco. Ha ottenuto nel corso della sua carriera un'ottima esperienza internazionale e possiede un ottimo fiuto del gol \nCarriera.\nClub.\nV\u00e1gner Love debutta con la maglia del Palmeiras nel 2002, aiutando la squadra a ritornare nella S\u00e9rie A del Campeonato Brasileiro.\nViene acquistato dal nell'estate nel 2004 per una cifra intorno ai \u20ac 6,2 milioni con lo scopo di rinforzare la squadra per la Champions League.\nIl suo nome \u00e8 legato in modo particolare alla finale di Coppa UEFA 2004-2005, tra la sua squadra, il CSKA Mosca, e lo Sporting Lisbona. In tale gara V\u00e1gner Love, pur giocando forse la sua peggior partita e fallendo facili occasioni da rete, realizza il gol del definitivo 3-1, che assicura la vittoria della coppa ai russi. \nOltre alla Coppa UEFA, con le sue prestazioni aiuta la sua squadra a vincere il campionato russo e la Coppa di Russia nel 2005 e nel 2008 e la Supercoppa di Russia nel 2006.\nIl 28 agosto 2009 il calciatore torna in patria alla sua prima squadra, il Palmeiras. Il trasferimento \u00e8 con la formula del prestito secco. A luglio dell'anno successivo l'attaccante torna infatti in Russia per giocare con maggiore continuit\u00e0 e ottenere un posto nella nazionale brasiliana che parteciper\u00e0 al mondiale del 2010 in Sudafrica.\nIl 15 gennaio 2010 firma un contratto di sei mesi con il Flamengo, il quale non dovr\u00e0 versare nulla nelle casse del , che ha ceduto il giocatore con la formula del prestito gratuito. Il giocatore \u00e8 rimasto in Brasile fino al 10 giugno senza avere la possibilit\u00e0 di partecipare alla semifinale di Coppa Libertadores. Con il Flamengo ha segnato ben 19 gol in altrettante presenze.\nNella stagione successiva ritorna nelle file del CSKA, dove rimane per due stagioni.\nIl 25 gennaio 2012 l'attaccante, in Russia dal 2004, dove ha segnato 117 gol in 245 partite, si trasferisce a titolo definitivo, per 10 milioni di euro, al Flamengo, squadra per la quale aveva gi\u00e0 giocato nel 2010, firmando un contratto fino al 2014.\nIl 13 gennaio 2013, a un anno dal suo rientro in patria, il giocatore annuncia il suo ritorno in Russia nelle file del CSKA Mosca. La causa \u00e8 riconducibile ai problemi finanziari del club carioca, che non riesce a rispettare i termini di pagamento del giocatore, che infatti torna al CSKA per 6 milioni di euro. In totale con il CSKA in campionato ha segnato 84 gol in 166 partite (124 gol in 260 partite fra tutte le competizioni con la squadra russa).\nIl 24 luglio 2013 \u00e8 acquistato per circa 6,15 milioni di euro dallo Shandong Luneng, club militante nella massima serie cinese. Decide di indossare la maglia numero 40 e totalizza 41 presenze e 28 gol complessivi (29 presenze e 19 gol in campionato).\nIl 6 febbraio 2015, pochi giorni dopo essersi svincolato dallo Shandong Luneng, firma con il Corinthians, con cui segna 15 gol in 48 presenze.\nIl 13 gennaio 2016 passa in prestito per un anno e mezzo al Monaco, con cui raccoglie 12 presenze e 4 reti.\nIl 30 agosto 2016 il Monaco si accorda con il per il trasferimento del calciatore brasiliano in Turchia. Non va a segno nelle prime sette partite con la sua nuova squadra, ma in seguito realizza 23 gol in 20 partite, vincendo il titolo di capocannoniere della S\u00fcper Lig. \nIl 26 gennaio 2018 viene prelevato a titolo definitivo dal , con cui sottoscrive un contratto di un anno e mezzo. Rescinde il proprio contratto con il club turco il 25 gennaio 2019.\nIl 26 gennaio 2019 viene ingaggiato nuovamente dal Corinthians. Il 5 giugno 2020 rescinde l'accordo con il club brasiliano.\nNell'estate 2020 firma un contratto con i kazaki del Kairat, dove vincer\u00e0 il campionato (2020) e otterr\u00e0 una storica qualificazione in UEFA Europa Conference League.\nIl 20 gennaio 2022 si accasa in Danimarca, venendo ingaggiato dal .\nNazionale.\nFa parte della Sele\u00e7\u00e3o dal 2003 (ultima presenza nel 2007) ed ha partecipato alle Copa America 2004 e 2007 che con la sua nazionale ha vinto entrambe, segnando anche un gol nell'edizione del 2007. Ha invece saltato la sfortunata trasferta tedesca del Mondiale 2006 e la Confederations Cup 2009, oltre a non essere stato convocato per il Mondiale 2010 svoltosi in Sudafrica. Dopo tali defezioni la sua carriera in nazionale si \u00e8 conclusa con 20 presenze e 4 reti accumulate tra il 2003 e il 2007, anno della sua ultima presenza in campo.\nStatistiche.\nPresenze e reti nei club.\nTra club e nazionale maggiore (escluse le partite non ufficiali), V\u00e1gner Love ha giocato globalmente 736 partite segnando 357 reti, con una media di 0,48 gol a partita.\n\"Statistiche aggiornate al 28 novembre 2021.\""}
{"id": "1189480", "revid": "64860", "url": "https://it.wikipedia.org/wiki?curid=1189480", "title": "Snorre W. Ruch", "text": ""}
{"id": "1189482", "revid": "767487", "url": "https://it.wikipedia.org/wiki?curid=1189482", "title": "Carolyna", "text": "Carolyna \u00e8 il secondo singolo estratto dal terzo album di Melanie C, \"This Time\".\nIl brano, pubblicato l'11 giugno 2007 in tutto il mondo, \u00e8 di genere pop rock, secondo estratto dell'album \"This Time\", dove per il primo singolo si era avuta una spaccatura: \"I Want Candy\" per Italia, la Danimarca e il Regno Unito e \"The Moment You Believe\" per il resto del mondo. Il singolo \u00e8 uscito sotto forma di doppio cd, il primo con un contenuto classico, costituito dalla canzone, i remix e una b-side; il secondo \u00e8 invece un DVD, in cui son contenuti il video della canzone, quello del singolo precedente, \"I Want Candy\", gi\u00e0 pubblicato nel rispettivo singolo, e una photo gallery.\nIl video.\nIl video \u00e8 in onda in tutte le emittenti musicali mondiali dalla stessa data di pubblicazione, 11 giugno, e vede protagonista la stessa Melanie C, mentre si esibisce rivolta alla \"Carolyna\" citata nella canzone, anche lei presente nel video."}
{"id": "1189483", "revid": "124119865", "url": "https://it.wikipedia.org/wiki?curid=1189483", "title": "Teorema di Cauchy-Kovalevskaya", "text": "In analisi matematica, il teorema di Cauchy-Kovalevskaya \u00e8 un importante risultato di esistenza e unicit\u00e0 per equazioni alle derivate parziali con coefficienti analitici associate a problemi di Cauchy. Questo teorema \u00e8 dovuto a Augustin Cauchy (1842) in un caso particolare e a Sof'ja Kovalevskaja (1875) in generale.\nPrimo ordine.\nSi consideri un sistema di EDP di \"m\" variabili dipendenti e \"n + 1\" variabili indipendenti:\nin cui formula_2 sono analitiche in un intorno del punto formula_3 con condizioni iniziali:\nper il tempo iniziale formula_5, e le formula_6 sono analitiche in un intorno del punto formula_7 tale che formula_8.\nAllora esiste un'unica soluzione analitica in un intorno del punto considerato.\nSi tratta di un risultato di esistenza \"locale\": non assicura cio\u00e8 che la soluzione sia definita in tutto lo spazio. Un'importante considerazione \u00e8 che il tipo di equazione (parabolica, ellittica, iperbolica) \u00e8 irrilevante. Con semplici trasformazioni si pu\u00f2 generalizzare leggermente il teorema: con un cambio di variabile formula_9 si pu\u00f2 supporre che le condizioni iniziali siano date su una variet\u00e0 generica piuttosto che sul piano formula_5.\nUna dimostrazione si ricava espandendo in serie formale di potenze entrambi i membri della EDP.\nOrdine superiore.\nSe formula_11 e formula_12 sono analitiche in un intorno dello zero, allora il problema di Cauchy non-lineare:\ncon condizione iniziale:\npossiede una soluzione unica in un intorno dello zero. Ci\u00f2 segue dal caso di ordine 1 considerando il fatto che la derivata di formula_15 nel membro a destra pu\u00f2 essere vista come la componente di una funzione vettoriale.\nPer esempio, l'equazione del calore:\ncon la condizione:\nper formula_18, posside un'unica soluzione espandibile in serie formale di potenze attorno al punto formula_19, che tuttavia non converge per tutti i valori di formula_20 diversi da 0, e quindi non si hanno soluzioni analitiche in un intorno dell'origine.\nIl teorema di Cauchy-Kowalevski-Kashiwara.\nIl teorema di Cauchy-Kowalevski-Kashiwara fornisce una generalizzazione per sistemi lineari di equazioni alle derivate parziali che si deve a Kashiwara (1983). Tale risultato include una formulazione coomologica presentata attraverso il linguaggio dei D-moduli.\nAd esempio, dato formula_21, sia formula_22. Il sistema formula_23 possiede una soluzione formula_24 se e solo se le condizioni formula_25 sono soddisfatte. Per avere una soluzione unica si deve incorporare una condizione iniziale formula_26, dove formula_27."}
{"id": "1189484", "revid": "1543377", "url": "https://it.wikipedia.org/wiki?curid=1189484", "title": "Scautismo e guidismo negli Stati Uniti d'America", "text": "Lo scautismo negli Stati Uniti d'America \u00e8 nato nel 1910 con l'associazione dei Boy Scouts of America, tre anni dopo la nascita del movimento, avvenuto a Londra grazie a Robert Baden-Powell.Attualmente conta oltre iscritti.\nAssociazioni presenti negli Stati Uniti.\nAltre associazioni.\nSpiral Scouts International.\nLa SpiralScouts International \u00e8 un'organizzazione per giovani aderenti a religioni minoritarie, fondata el 1999 dalla Chiesa wiccana acquariana, che decise di fondare una propria associazione quando i Boy Scouts of America rifiutarono di comprendere nel proprio insegnamento religioso il programma per la Wicca. Attualmente \u00e8 attiva in oltre 20 stati statunitensi, oltre a essere presente in Canada, Australia, Svizzera e Regno Unito."}
{"id": "1189485", "revid": "3535", "url": "https://it.wikipedia.org/wiki?curid=1189485", "title": "Sistema feudale", "text": ""}
{"id": "1189488", "revid": "99290331", "url": "https://it.wikipedia.org/wiki?curid=1189488", "title": "Episodi di That '70s Show (terza stagione)", "text": "La terza stagione \u00e8 andata in onda negli Stati Uniti sul canale FOX dal 3 ottobre 2000 al 22 maggio 2001, mentre in Italia \u00e8 stata trasmessa da Jimmy."}
{"id": "1189490", "revid": "287204", "url": "https://it.wikipedia.org/wiki?curid=1189490", "title": "Copa America 2004", "text": ""}
{"id": "1189491", "revid": "287204", "url": "https://it.wikipedia.org/wiki?curid=1189491", "title": "Copa America 2007", "text": ""}
{"id": "1189497", "revid": "112211809", "url": "https://it.wikipedia.org/wiki?curid=1189497", "title": "Base ammiraglio Brown", "text": "La base ammiraglio Brown (in spagnolo \"base Almirante Brown\") \u00e8 una base antartica estiva argentina intitolata all'ammiraglio William Brown, padre dell'Armada de la Rep\u00fablica Argentina.\nLocalizzata a ad una latitudine di 64\u00b051'S e ad una longitudine di 62\u00b054'O la stazione si affaccia sulla baia Paradise nella penisola antartica.\nFondata nel 1951, le strutture vennero bruciate nel 1984 da un membro del \"team\" che avrebbe dovuto trascorrere l'inverno in Antartide. Si suppone che volesse in questo modo accelerare il proprio ritorno a casa. La base \u00e8 oggi parzialmente ricostruita, ma \u00e8 utilizzata soltanto durante la stagione estiva."}
{"id": "1189499", "revid": "146644", "url": "https://it.wikipedia.org/wiki?curid=1189499", "title": "Base Almirante Brown", "text": ""}
{"id": "1189501", "revid": "146644", "url": "https://it.wikipedia.org/wiki?curid=1189501", "title": "Base almirante Brown", "text": ""}
{"id": "1189502", "revid": "1543377", "url": "https://it.wikipedia.org/wiki?curid=1189502", "title": "Jacques Zwobada", "text": "Biografia.\nNel maggio del 1918 si iscrive alla accademia di belle arti, fu ammesso definitivamente nella stessa scuola solamente nel 1923 dello stesso mese.\nIl primo incarico di scultore arriva nel biennio 1925-1926, il monumento costruito in questo periodo da Zwobada sar\u00e0 poi distrutto nella seconda guerra mondiale, esattamente nel 1944.\nNel 1929 realizza il monumento di Sim\u00f3n Bol\u00edvar a Quito, il decennio successivo intraprende la carriera di professore d'arte, incomincia nel 1950, a Fontenay, il monumento al generale Manda, monumento poi lasciato incompiuto.\nIl 3 aprile 1956 la moglie Antonia Fieramonte muore e per lei realizza il mausoleo nel cimitero di Mentana, nel 1963 \u00e8 nominato cavaliere della Legion d'onore e realizza 3 arazzi ad Aubusson.\nMuore a Parigi nel 1967, viene sepolto a Mentana accanto alla moglie.\nZwobada e Mentana.\nL'artista francese visse gran parte della sua vita a Mentana, infatti alla biblioteca comunale di Mentana c'\u00e8 una mostra fotografica permanente su Jacques Zwobada, e nel cimitero Zwobada costrui un mausoleo per la moglie Antonia Fieramonte."}
{"id": "1189503", "revid": "116944", "url": "https://it.wikipedia.org/wiki?curid=1189503", "title": "Capitalis Quadrata", "text": ""}
{"id": "1189504", "revid": "146644", "url": "https://it.wikipedia.org/wiki?curid=1189504", "title": "Stazione Almirante Brown", "text": ""}
{"id": "1189506", "revid": "146644", "url": "https://it.wikipedia.org/wiki?curid=1189506", "title": "Stazione almirante Brown", "text": ""}
{"id": "1189508", "revid": "146644", "url": "https://it.wikipedia.org/wiki?curid=1189508", "title": "Stazione Brown", "text": ""}
{"id": "1189510", "revid": "128334", "url": "https://it.wikipedia.org/wiki?curid=1189510", "title": "Rochus Misch", "text": "Fece parte del SS-Begleitkommando des F\u00fchrers. Abit\u00f2 a Rudow, un sobborgo alla periferia di Berlino. Nato a Oppeln, in Slesia, allora Germania, oggi Opole in Polonia, \u00e8 stato una delle guardie del corpo di Adolf Hitler. Misch \u00e8 noto per essere stato l'ultimo sopravvissuto tra coloro che videro il cadavere di Hitler nel F\u00fchrerbunker il 30 aprile 1945.\nBiografia.\nPrimi anni.\nSuo padre, soldato, mor\u00ec poche ore dopo la sua nascita. Sua madre mor\u00ec due anni dopo. Adottato dai nonni, si iscrisse a una scuola di disegno che fin\u00ec nel 1936.\nAdolescenza.\nNel 1936, alle Olimpiadi di Berlino, all'esterno dello stadio vide Hitler per la prima volta. L'anno dopo, compiuti i vent'anni, incominci\u00f2 il servizio militare e fu integrato nelle SS Verf\u00fcgungstruppe.\nIl 1\u00ba settembre 1939 \u00e8 nelle truppe tedesche che occupano la Polonia. Ferito in combattimento, Misch va in convalescenza, poco dopo entra a far parte della guardia del corpo di Hitler, ovvero il SS-Begleitkommando des F\u00fchrers.\nGuardia del corpo di Hitler (1940-1945).\nNell'aprile 1940 entra a far parte delle guardie personali di Hitler e si trasferisce presso la Cancelleria di Berlino. Durante questo incarico segu\u00ec sempre Hitler in tutti i suoi spostamenti. Il 16 gennaio 1945 Adolf Hitler trasfer\u00ec il suo quartier generale nel F\u00fchrerbunker costruito sotto la Cancelleria di Berlino; il comandante del SS-Begleitkommando des F\u00fchrers Franz Sch\u00e4dle assegn\u00f2 a Misch il ruolo di centralinista del bunker. Dalla sua postazione Misch fu uno dei testimoni degli avvenimenti che caratterizzarono la fine del regime nazista, compresi la morte di Hitler e l'avvelenamento dei suoi sei figli da parte di Magda Goebbels.\nIl 30 aprile 1945 Hitler e sua moglie Eva Braun si suicidarono nello studio del dittatore; Misch vide i due cadaveri quando il cameriere personale di Hitler Heinz Linge apr\u00ec la porta dello studio.\nIl 1\u00ba maggio 1945 Misch chiese a Joseph Goebbels, nominato nuovo Cancelliere nel testamento di Adolf Hitler, il congedo; Goebbels concesse il congedo poco prima di suicidarsi. All'alba del 2 maggio 1945 tutti gli impiegati e gli abitanti del bunker erano fuggiti, uccisi o si erano suicidati e in quello che era ormai un grande loculo erano rimasti solo in due: Misch, il centralinista del numero telefonico 120050 e Johannes Hentschel, l'addetto agli impianti del bunker; Misch salut\u00f2 il macchinista e, ultimo militare a lasciare il bunker, usc\u00ec in cerca di salvezza. Venne catturato, insieme ad Heinz Linge, dai Sovietici poche ore dopo.\nLa prigionia in Unione Sovietica (1945-1954).\nFu catturato dai sovietici che, una volta identificato, lo tennero in prigionia per nove anni, quattro dei quali trascorsi nelle segrete della Lubjanka a Mosca, quartier generale del KGB, e i rimanenti cinque in un Gulag in Siberia. Nella Lubjanka fu torturato perch\u00e9 i sovietici volevano che confessasse la vera fine di Hitler: come noto Stalin per molto tempo non credette al suicidio di Hitler, lo riteneva invece in salvo in qualche Paese dell'America latina.\nGiunse al punto di inviare una lettera al Ministro degli Interni Lavrentij Pavlovi\u010d Berija chiedendo una rivoltella per potersi uccidere da soldato: ovviamente non ricevette risposta. La lettera sarebbe rimasta negli archivi di Stato a Mosca, ignorata per sempre, se la BBC non l'avesse scovata in una delle sue ricerche ai fini della realizzazione di documentari storici.\nNel 1946 Misch, insieme agli altri testimoni sopravvissuti alla fine del bunker, anch'essi prigionieri in Siberia, fu portato a Berlino per ricostruire le vere vicende della fine di Hitler.\nIl ritorno in Germania da uomo libero.\nDopo la morte di Stalin, a seguito di amnistie concesse da Chru\u0161\u010d\u00ebv e di accordi col governo tedesco, nel 1954 Misch fu rilasciato, torn\u00f2 a Berlino dove, con la moglie Gerda, apr\u00ec e gest\u00ec, per molti anni, un piccolo negozio per la vendita di articoli di decorazione della casa. Dopo la morte di Gerda, avvenuta nel 1997, Rochus Misch ha continuato a votare, in onore della moglie, l'SPD ad ogni consultazione elettorale.\nUna vita in disparte.\nMisch trascorse i lunghi anni dal 1954 alla sua morte in disparte, svolgendo il suo modesto lavoro di artigiano e venditore di tappezzeria, moquettes e altri articoli per la casa. Man mano che i superstiti delle vicende del bunker passavano a vita migliore, Misch entrava sempre pi\u00f9 nel mirino degli studiosi, degli storici e dei produttori di documentari. Dopo la morte nel 2002 di Traudl Junge, la pi\u00f9 giovane segretaria di Hitler, autrice di un libro di memorie utilizzato, tra l'altro, per la realizzazione del film \"La caduta - Gli ultimi giorni di Hitler\" nel 2004, Misch \u00e8 diventato un personaggio leggendario, unica fonte sulle ultime vicende del bunker. Misch ha detto di avere visto Hitler per l'ultima volta il 30 aprile 1945, poco prima del suicidio con Eva Braun. Nel 2006 ha scritto un libro, \"L'Ultimo\", un memoriale dove egli racconta il suo lavoro al fianco del F\u00fchrer dal 1940 fino al 1945.\nRochus Misch, che ha ammesso di essere un cattolico fervente, ha riaffermato la sua ammirazione per la figura di Adolf Hitler e le sue posizioni negazioniste a proposito dell'Olocausto. Dichiar\u00f2, inoltre, di essere scettico circa l'autenticit\u00e0 della registrazione Hitler-Mannerheim: a suo dire, la voce che si sente non \u00e8 quella del dittatore nazista bens\u00ec di un uomo che lo sta imitando.\nDopo una lunga malattia, \u00e8 morto a Berlino nel 2013 all'et\u00e0 di 96 anni. Era l'ultimo sopravvissuto fra le persone che erano presenti nel bunker di Hitler."}
{"id": "1189511", "revid": "146644", "url": "https://it.wikipedia.org/wiki?curid=1189511", "title": "Base Brown", "text": ""}
{"id": "1189517", "revid": "36426", "url": "https://it.wikipedia.org/wiki?curid=1189517", "title": "Torre dell'Argentiera", "text": "La Torre dell'Argentiera \u00e8 una torre costiera situata nel comune di Monte Argentario. La sua ubicazione \u00e8 nella parte settentrionale del promontorio dell'Argentario, non lontana dall'abitato di Porto Santo Stefano.\nStoria.\nLa torre fu costruita in epoca medievale quando l'intero territorio era controllato dagli Aldobrandeschi. In quell'epoca l'edificio turriforme si trovava al centro di un'area racchiusa dalle cortine murarie di un fortilizio esterno. Passata successivamente alla Repubblica di Siena venne in larga parte ricostruita nel 1442, pur conservando alcuni degli elementi architettonici preesistenti.\nNella seconda met\u00e0 del Cinquecento, con il passaggio del Monte Argentario nello Stato dei Presidii, la fortificazione divenne un punto di avvistamento di secondaria importanza nel sistema difensivo del promontorio ideato dagli Spagnoli, tanto che in alcuni documenti e mappe risalenti al Seicento la torre viene spesso definita abbandonata oppure non viene affatto menzionata.\nLa precoce dismissione della struttura difensiva determin\u00f2 il lento ma inesorabile degrado a cui and\u00f2 incontro l'intero complesso, determinando l'inevitabile perdita del fortilizio esterno nel corso del tempo; attualmente, la struttura architettonica militare \u00e8 di propriet\u00e0 comunale.\nDescrizione.\nLa Torre dell'Argentiera si presenta a sezione quadrangolare, priva di basamento a scarpa, con spesse strutture murarie rivestite in pietra calcarea ove si aprono alcune feritoie ad altezze diverse; sul lato settentrionale si trovava la porta d'ingresso alla torre che risultava raggiungibile attraverso una perduta rampa di scale esterna che culminava quasi certamente con un ponte levatoio. La porta di accesso, di forma rettangolare architravata, culmina con un pregevole arco a tutto sesto di chiare origini medievali. Nel complesso, la torre si articola su tre livelli.\nLa parte sommitale, rimasta priva di coronamento a causa del lungo degrado, presentava originariamente una merlatura sommitale che delimitava la terrazza dalla quale le sentinelle svolgevano le loro funzioni di avvistamento e di emissione di segnali luminosi in caso di pericolo, per poter comunicare con le altre torri dell'area.\nL'edificio turriforme \u00e8 situato al centro di un'area circolare delimitata dai resti delle cortine murarie dell'antico fortilizio esterno di epoca medievale."}
{"id": "1189521", "revid": "104601479", "url": "https://it.wikipedia.org/wiki?curid=1189521", "title": "Valle Dianese", "text": "La Valle Dianese si estende all'interno della citt\u00e0 di Diano Marina, in provincia di Imperia.\n\u00c8 caratterizzata da una massiccia presenza di alberi di ulivo e al suo interno scorre il fiume San Pietro. Confina a ovest con la valle dell'Impero, a nord per un breve tratto con quella del Merula e ad est con la valle dello Steria.\nCentri abitati.\nSulla valle si affacciano il Comune di Diano San Pietro, con le relative frazioni di Diano Borganzo e Diano Roncagli, il comune di Diano Castello con la sua frazione Varcavello ed il Comune di Diano Arentino, con le frazioni di Diano Borello ed Evigno. La vallata termina sul Mar Ligure a Diano Marina."}
{"id": "1189536", "revid": "2175", "url": "https://it.wikipedia.org/wiki?curid=1189536", "title": "Ossido nitroso", "text": ""}
{"id": "1189539", "revid": "486946", "url": "https://it.wikipedia.org/wiki?curid=1189539", "title": "Classe Carlo Bergamini (fregate)", "text": ""}
{"id": "1189540", "revid": "36426", "url": "https://it.wikipedia.org/wiki?curid=1189540", "title": "Torre di Cala Moresca", "text": "La torre di Cala Moresca \u00e8 una torre costiera situata nel comune di Monte Argentario. La sua ubicazione \u00e8 lungo il tratto litoraneo nord-occidentale del promontorio dell'Argentario, su un piccolo poggio che domina l'omonima cala, raggiungibile dalla strada panoramica costiera.\nStoria.\nLa torre fu costruita dagli Spagnoli nella seconda met\u00e0 del Cinquecento per rafforzare il sistema difensivo lungo la costa dello Stato dei Presidi.\nRispetto ad altre strutture difensive presenti lungo il promontorio, per cause incerte questa torre assunse tuttavia un ruolo sempre pi\u00f9 marginale nel corso del tempo, tanto che in alcune mappe di epoca settecentesca viene completamente omessa. Proprio sul finire di quel secolo la torre risultava gi\u00e0 abbandonata, tanto che la cala sottostante risult\u00f2 essere un punto debole durante alcune incursioni piratesche negli anni seguenti.\nIl rapido degrado della struttura \u00e8 stato reso inesorabile anche dalla piena esposizione del luogo ai venti che hanno contribuito a determinare rapidi fenomeni erosivi delle strutture edilizie.\nDescrizione.\nLa torre di Cala Moresca si presenta sotto forma di ruderi, dove risulta ancora ben conservato il basamento a scarpa cordonato a pianta quadrangolare, con pareti rivestite in pietra, che nell'insieme si presenta come un imponente blocco troncopiramidale.\nAl di sopra il cordone che delimita in alto il basamento, rimangono solo pochissimi resti delle strutture murarie che costituivano la parte superiore della torre costiera, che originariamente si sviluppava su tre livelli con feritoie presenti a varie altezze per permettere lo svolgimento di funzioni di difesa attiva.\nAttualmente \u00e8 in forte degrado e necessiterebbe un restauro almeno conservativo."}
{"id": "1189543", "revid": "1008732", "url": "https://it.wikipedia.org/wiki?curid=1189543", "title": "Jamboree", "text": ""}
{"id": "1189544", "revid": "450700", "url": "https://it.wikipedia.org/wiki?curid=1189544", "title": "Epatociti", "text": ""}
{"id": "1189559", "revid": "287204", "url": "https://it.wikipedia.org/wiki?curid=1189559", "title": "Pallacanestro Pozzuoli", "text": "La Societ\u00e0 Sportiva Pallacanestro Pozzuoli \u00e8 una societ\u00e0 di pallacanestro femminile di Pozzuoli (NA). La sede \u00e8 in via Solfatara 60, a Pozzuoli. Precedentemente era conosciuta come S.S. Pallacanestro Napoli-Pozzuoli.\nStoria.\nLa societ\u00e0 \u00e8 stata fondata da Carlo Palumbo all'inizio degli anni novanta e si \u00e8 iscritta per la prima volta in A2 nel 1998-1999.\nDal 2001 disputa ad alto livello la Serie A2. Nel 2005-06 arriva terza ma esce subito dagli spareggi contro il Caff\u00e8 Mokambo Chieti.\nNel 2006-07 si classifica al secondo posto nel girone B di Serie A2 e vince i play-off contro la Libertas Bologna per la promozione in Serie A1.\nNel suo primo anno di Serie A1 (2007-08), sponsorizzata dall'Italmoka, disputa un discreto campionato e si classifica al decimo posto: conquista cos\u00ec la salvezza al primo turno di play-out contro la Fiera di Roma Pomezia, vincendo la prima partita in casa e sbancando il PalaLavinium nella seconda partita.\nNella stagione 2007-08, sponsorizzata dalla GMA SRL, si \u00e8 conquistata nuovamente il diritto a giocare l'anno successivo in Serie A1 grazie alla vittoria al primo turno di play-out contro Livorno per 2 a 1.\nNella stagione 2008-09 si posiziona undicesima in classifica. Affronta nei play-out salvezza Livorno che batte per 2-1.\nNel campionato 2009-10 si classifica decima. Vince i play-out contro Livorno in due partite.\nNella stagione 2010-11 si classifica undicesima al termine della regular season, vincendo poi lo spareggio salvezza contro le cugine di Napoli per 2-1.\nNella stagione 2011-12 si classifica nona. Disputa i play-out salvezza contro il basket Alcamo vincendoli in sole due partite. Nel 2012-13 salva la Serie A1, ma poi rinuncia alla categoria per la crisi economica."}
{"id": "1189560", "revid": "767487", "url": "https://it.wikipedia.org/wiki?curid=1189560", "title": "Supervixens", "text": "Supervixens \u00e8 un film del 1975, diretto da Russ Meyer.\nAppartiene alla seconda fase della produzione di Meyer, quella pop e cartoonesca. Gi\u00e0 si ritrovano, infatti, gli elementi caratteristici di tale periodo del regista: l'utilizzo del nome Martin Bormann, criminale di guerra nazista scampato al processo di Norimberga, per un personaggio (qui, il gestore del distributore dove Clint lavora), la violenza esagerata, le grottesche scene di copula in paesaggi naturali solitari.Aumentano anche le donne supermaggiorate: in questo film, infatti, sono ben sette. Il regista sostenne: \u00abHo sempre utilizzato una superdonna nei miei film. Questa volta mi sono detto che avrei potuto usarne sette. E penso che abbia funzionato. Non hai il tempo di annoiarti\u00bb.Meyer defin\u00ec la pellicola \u00abla sintesi di tutti i miei film\u00bb. Una copia del film fu richiesta da Alfred Hitchcock, per una proiezione privata alla Universal Pictures.\nTrama.\nClint \u00e8 un benzinaio, fidanzato con SuperAngelica, donna gelosa e possessiva, che lo tormenta tutto il giorno. Dopo una lite particolarmente violenta (lei l'assale con un'ascia e gli rovina il furgone), un vicino di casa chiama la polizia.SuperAngelica butta fuori di casa Clint e Harry, il poliziotto giunto sul posto, ne approfitta per portarsela a letto. Si dimostra, per\u00f2, impotente e subisce le critiche di lei, che inizia a sbeffeggiarlo. In preda a un attacco di rabbia cieca Harry insegue SuperAngelica, che si \u00e8 chiusa nel bagno, prendendo a coltellate la porta, dove gli rimane incastrato il coltello. Poco dopo sfonda la porta, trafiggendo con il coltello Superangelica, scaraventandola nella vasca piena d'acqua e tramortendola a calci. Lei riemerge dalla vasca, allora Harry getta nella vasca una radio, folgorandola a morte e provocando un rogo.Intanto Clint si rifugia in un bar, dove la cameriera SuperHaji cerca di sedurlo, ma viene respinta. Clint \u00e8 accusato del delitto di SuperAngelica e cerca aiuto in SuperHaji, per\u00f2 lei si vendica e non lo scagiona.Clint \u00e8 cos\u00ec costretto a fuggire. Inizia per lui un viaggio durante il quale incontrer\u00e0 superdonne pettorute e formose che cercheranno di sedurlo, mentre lui finisce sempre nei guai con mariti e padri vendicativi, finendo per essere picchiato, insultato e derubato.Dopo tante avventure Clint sembra trovare la donna della sua vita, SuperVixens, identica alla defunta SuperAngelica: una ragazza formosa, simpatica e gentile, che lavora in una stazione di servizio. Anche il poliziotto Harry, che si ferma a far benzina e riconosce Clint, cerca anche di sedurre SuperVixens, ma senza riuscirci.In un attacco violento di gelosia Harry mette in atto un diabolico piano: allontana Clint con l'inganno, rapisce SuperVixens e la porta nel deserto, dove cerca di ucciderla legandola e infilandole un candelotto di dinamite tra le gambe.Clint arriva sul posto, ma Harry l'allontana a colpi di dinamite e di pistola, infine con una coltellata nella gamba. Clint per\u00f2 riesce a raggiungere l'amata e soffia sul candelotto di dinamite acceso; Harry lo stende e lo lega insieme a SuperVixen, in una grottesca posa che simula un amplesso. Per completare l'opera, Harry infila nel sedere di Clint un candelotto di dinamite acceso.Il candelotto si spegne miracolosamente e Harry salta per aria con il resto della dinamite, proprio come un \"cartoon\", difatti un secondo prima dell'esplosione in sottofondo si sente \"beep-beep\", il verso di Road Runner.Nel finale del film SuperAngelica, completamente nuda, balla su una roccia e dice: \"\u00c8 tutto finito, ecco, tranne...\"\nProduzione.\n\"Supervixens\" fu la prima sceneggiatura scritta interamente da Russ Meyer, senza la collaborazione di altri autori.Il budget della pellicola ammontava ufficialmente a 400.000 dollari, ma in realt\u00e0 i costi furono gonfiati (il vero budget si aggirava attorno ai 90.000\u00a0$), con lo scopo d'ottenere maggiore credibilit\u00e0 verso quel pubblico e quella critica che non aveva rispetto per i film a basso costo.\nRiprese.\nGli esterni del film furono girati in Arizona, gli interni a Hollywood.Sul \"set\" del film, per la prima volta Meyer infranse le proprie ferree regole riguardo al non fare sesso durante le riprese.\nCast.\nNel film tornano tutti gli attori preferiti da Meyer: Charles Napier, Uschi Digard, Henry Rowland, Stuart Lancaster, Haji e Rufus Owens.Nella scena in cui Uschi Digard \"stupra\" Clint nel fienile parla in tedesco. Anche tale elemento ricorrer\u00e0 d'ora in poi nei film di Russ Meyer.\nPromozione.\n\"\u00abToo much... for one movie!\u00bb\" (\"\u00abTroppo... per un solo film!\u00bb\") \u00e8 lo slogan presente sul manifesto originale utilizzato per pubblicizzare la pellicola all'epoca della sua diffusione nelle sale cinematografiche statunitensi.\nDistribuzione.\nIl film \u00e8 stato presentato in anteprima assoluta a Dallas negli Stati Uniti il 5 aprile del 1975 mentre in Europa \u00e8 stato proiettato in anteprima assoluta il 12 agosto 1977 a Torino.\nDivieti.\nIn Italia la pellicola \u00e8 stata vietata ai minori di 18 anni.\nEdizione italiana.\nLa prima versione italiana di \"Supervixens\" presentava un doppiaggio farsesco. Chi vide il film all'epoca lo ricorda come parecchio demenziale, ma questo doppiaggio \u00e8 oggi perduto. Successivamente usc\u00ec da noi in VHS con un ridoppiaggio - poi mantenuto anche nelle recenti versioni in DVD - eseguito a Milano presso lo Studio P.V., con il noto attore e doppiatore Silverio Pisu che d\u00e0 la voce non solo a Charles Napier ma anche a diversi altri personaggi.\nAccoglienza.\nIncassi.\nIl film ha incassato 17 milioni di dollari nei soli Stati Uniti d'America, posizionandosi al 21\u00ba posto nella classifica dei botteghini per l'anno 1975 (fra \"Il fratello pi\u00f9 furbo di Sherlock Holmes\" diretto da Gene Wilder e Un uomo da buttare di John G. Avildsen).\nCritica.\n\"Supervixens\" \u00e8 considerato la summa di tutti i film di Russ Meyer. Il film \u00e8 stato definito \u00abun luna park scatenato, dove situazioni comiche e surreali s'intrecciano a momenti di violenza smisurata, per trasformarsi ancora in dileggio, irrisione e umorismo irrefrenabile e beffardo\u00bb.Alla sua uscita la critica cinematografica statunitense si divise: qualcuno defin\u00ec il film \u00abla pi\u00f9 appassionata rappresentazione della guerra tra i sessi mai filmata\u00bb, qualcun altro \u00abun film per uomini che odiano le donne, e si amano tra loro\u00bb.\nIl film ha ottenuto il 100% delle critiche professionali positive sul portale di cinema Rotten Tomatoes (dato basato su 5 recensioni, con un valore medio di 7 su 10 punti). e il 65% dei giudizi positivi del pubblico (dato basato su 2 849 voti, con un valore medio di 3,6 su 5 punti)."}
{"id": "1189563", "revid": "647919", "url": "https://it.wikipedia.org/wiki?curid=1189563", "title": "Italmoka Pozzuoli", "text": ""}
{"id": "1189565", "revid": "228587", "url": "https://it.wikipedia.org/wiki?curid=1189565", "title": "Istituto tecnico per il turismo", "text": ""}
{"id": "1189570", "revid": "5245", "url": "https://it.wikipedia.org/wiki?curid=1189570", "title": "Lettere di Babbo Natale", "text": ""}
{"id": "1189571", "revid": "1543377", "url": "https://it.wikipedia.org/wiki?curid=1189571", "title": "Jamboree mondiale dello scautismo", "text": "Il Jamboree mondiale dello scautismo (\"World Scout Jamboree\"), \u00e8 un jamboree scout che raduna decine di migliaia di scout tra i 14 e i 17 anni da tutto il mondo."}
{"id": "1189572", "revid": "38120", "url": "https://it.wikipedia.org/wiki?curid=1189572", "title": "World Scout Jamboree", "text": ""}
{"id": "1189574", "revid": "2091899", "url": "https://it.wikipedia.org/wiki?curid=1189574", "title": "Appletiser", "text": "Appletiser \u00e8 una bevanda analcolica con aggiunta di anidride carbonica prodotta e distribuita dalla Coca-Cola.\nLa bevanda \u00e8 prodotta in Sudafrica, vicino a Cape Town, in un piccolo villaggio chiamato \"Rakhi\", nacque nel 1966 ad opera di un imprenditore ortofrutticolo, Edmond Lombardi, nella piantagione di frutta Elgin Valley del Sud Africa.\nAppletiser \u00e8 prodotto al 100% con succo di mela concentrato. Dalla bevanda originaria furono realizzate le varianti \"Red Grapetiser\", \"White Grapetiser\" e \"Peartiser\"."}
{"id": "1189577", "revid": "38120", "url": "https://it.wikipedia.org/wiki?curid=1189577", "title": "Jamboree Mondiale dello Scautismo", "text": ""}
{"id": "1189599", "revid": "2058471", "url": "https://it.wikipedia.org/wiki?curid=1189599", "title": "Stazione antartica comandante Ferraz", "text": "La stazione antartica comandante Ferraz (in portoghese \"Esta\u00e7\u00e3o Ant\u00e1rtica Comandante Ferraz\") era una base antartica permanente, gestita dalla marina brasiliana, intitolata al comandante Lu\u00eds Ferraz, il quale visit\u00f2 numerose volte l'Antartico con esplorazioni britanniche e riusc\u00ec a convincere il governo brasiliano a dotarsi di un programma antartico autonomo.\nLa stazione \u00e8 stata costruita sullo stesso luogo della base britannica \"Base G\" gestita dal British Antarctic Survey (BAS).\nUbicazione.\nLocalizzata ad una latitudine di 62\u00b005'S ed a una longitudine di 58\u00b023'O, la struttura si affaccia su Admiraly Bay, zona centrale dell'Isola di re Giorgio, nelle Shetland Meridionali.\nStruttura.\nLa base divenne operativa il 6 febbraio 1984 grazie ai materiali portati dalla nave oceanografica \"Bar\u00e3o de Tef\u00e9\".\nL'installazione si componeva di 62 moduli a cui era stato recentemente aggiunto un eliporto costruito seguendo le norme internazionali di sicurezza. La struttura era composta da alloggi per il personale, magazzini, laboratori, una biblioteca, una mensa, una sala per le comunicazioni; era prevista inoltre la realizzazione di un'infermeria ed una palestra.\nNei pressi della base vi \u00e8 un piccolo cimitero con cinque croci: tre segnano le bare di membri della preesistente Base G del BAS, morti in Antartide; una quarta commemora un comandante BAS morto in mare; l'ultima \u00e8 in ricordo di un operatore radio brasiliano morto di infarto nel 1990.\nIl 25 febbraio 2012 un incendio ha distrutto la base, causando anche la morte di due militari presenti, Carlos Alberto Vieira Figueredo e Roberto Lopes dos Santos.\nIn seguito all'incendio \u00e8 stato bandito un concorso internazionale per la progettazione della nuova base antartica. Nel 2014 sono stati proclamati i progetti vincitori e le autorit\u00e0 brasiliane hanno annunciato che i lavori di ricostruzione verranno eseguiti tra il dicembre 2015 e il marzo 2016.\nPopolazione.\nLa struttura accoglieva in estate un massimo 48 persone, che si riducevano notevolmente durante l'inverno quando l'attivit\u00e0 era limitata alla raccolta di campioni da analizzare in seguito. Nel periodo invernale, il rifornimento della base dipendeva dalla For\u00e7a A\u00e9rea Brasileira, che organizzava sette voli annuali con C-130 Hercules essendo impossibile raggiungere altrimenti l'isola a causa del mare ghiacciato.\nDurante la stagione estiva, grazie alle migliori condizioni atmosferiche, la popolazione della base raggiungeva il suo massimo e poteva far fronte ad un maggior carico di attivit\u00e0.\nAttivit\u00e0.\nL'attivit\u00e0 della base si concentrava sul cambiamento climatico: erano in corso studi sul riscaldamento globale e sull'effetto serra, sul buco nell'ozono e sull'aumento del livello degli oceani. Venivano inoltre raccolti campioni di inquinanti, spesso provenienti dai paesi dell'emisfero nord. La base svolgeva inoltre ricerca in meteorologia, geologia continentale e marina, oceanografia, astrofisica, geomagnetismo e geofisica nucleare.\nAltre postazioni.\nNei pressi della \"Base Ferraz\" sono ubicate varie strutture minori che dipendono dalla base principale sia logisticamente che amministrativamente:"}
{"id": "1189602", "revid": "1310927", "url": "https://it.wikipedia.org/wiki?curid=1189602", "title": "Royale Charleroi Sporting Club", "text": "Il Royal Charleroi Sporting Club, meglio noto come R. Charleroi SC e comunemente chiamato Charleroi, \u00e8 una societ\u00e0 calcistica belga con sede nella citt\u00e0 di Charleroi. Milita nella Pro League, la massima divisione del campionato belga di calcio.\nStoria.\nIl Charleroi Sporting Club \u00e8 stato fondato il 1\u00ba gennaio 1904 ed \u00e8 stato registrato alla Federcalcio belga il 24 novembre dello stesso anno (matricola n\u00b0 22). Nel 1924, la squadra si qualific\u00f2 per giocare la Seconda Divisione e nel 1929 fu aggiunto il prefisso \"Royale\" al nome. Il Charleroi gioc\u00f2 nella Prima Divisione alla fine degli anni trenta, mentre negli anno 40 gioc\u00f2 nella Seconda Divisione fino alla promozione del 1947.\nNel 1949, Il Charleroi termin\u00f2 4\u00b0 in campionato, ma pochi anni dopo retrocedette in Seconda Divisione.\nNel 1969, tornato in prima Divisione, termina il campionato al 2\u00ba posto, a 5 punti dallo , qualificando si per la Coppa delle Fiere 1969/1970, ma due anni dopo retrocede ancora.\nNel 1974 la Prima divisione passa da 16 a 20 squadre e il Charleroi viene ammesso a giocarla. Retrocede nuovamente nel 1980 (17\u00b0 su 18) ma 5 anni dopo torna nuovamente nella massima serie.\nStatistiche.\nPartecipazione alle competizioni UEFA.\n\"Aggiornato a maggio 2016\"\nOrganico.\nRosa 2021-2022.\n\"Aggiornata al 15 dicembre 2021.\"\nRosa 2020-2021.\n\"Aggiornata al 3 febbraio 2021.\"\nRosa 2019-2020.\n\"Rosa e numeri come da sito ufficiale, aggiornata al 21 febbraio 2020.\"\nRosa 2018-2019.\n\"Rosa e numeri come da sito ufficiale, aggiornata al 31 agosto 2018.\"\nRosa 2017-2018.\n\"Rosa e numeri come da sito ufficiale, aggiornata al 31 gennaio 2018.\""}
{"id": "1189603", "revid": "729019", "url": "https://it.wikipedia.org/wiki?curid=1189603", "title": "Battaglia di Edessa", "text": "La battaglia di Edessa fu combattuta nel 260 tra l'esercito dell'Impero romano, comandato dall'imperatore Valeriano, e l'esercito dei Sasanidi, condotto da re Sapore I. La battaglia termin\u00f2 con la vittoria sasanide e la cattura di Valeriano.\nContesto storico.\nIl re sasanide Sapore I inizi\u00f2 nel 252 una seconda serie di campagne contro l'Impero romano, infliggendo gravi sconfitte ai suoi nemici. La cronologia degli eventi non \u00e8 chiara ma \u00e8 noto che sconfisse un esercito romano nella battaglia di Barbalissos, conquist\u00f2 la capitale delle province orientali Antiochia e la fortezza di Dura Europos. Valeriano decise di contrastare Sapore, iniziando una campagna che lo port\u00f2 a scontrarsi con il re sasanide mentre questi assediava Edessa.\nBattaglia.\nLa battaglia non \u00e8 nota nei dettagli. L'unica cosa certa \u00e8 che Valeriano e il suo stato maggiore vennero catturati da Sapore. Secondo Zosimo, la sconfitta fu dovuta al tradimento di Sapore durante la negoziazione della pace.\nLe \"Res Gestae Divi Saporis\" ci raccontano della terza devastante invasione compiuta da Sapore I ai danni dell'Impero romano, secondo la quale:\nIl racconto della fine di Valeriano, giunto a difendere Edessa dall'assedio persiano, dove i Romani avevano avuto notevoli perdite anche a causa di una pestilenza dilagante, varia molto nelle versioni romane:\nSecondo invece la fonte ufficiale persiana delle \"Res Gestae Divi Saporis\":\nE sulla base di quest'ultima fonte alcuni autori moderni ipotizzano che Valeriano sia stato condotto a costruire Bishapur assieme ai suoi soldati.\nConseguenze.\nLa cattura di Valeriano da parte dei Persiani lasci\u00f2 l'Oriente romano alla merc\u00e9 di Sapore I, il quale condusse una nuova offensiva dal suo \"quartier generale\" di \"Nisibis\" (occupata nel 252 dalla armate sasanidi), riuscendo ad occupare i territori romani fino a Tarso (in Cilicia), Antiochia (in Siria) e Cesarea (in Cappadocia), compresa l'intera provincia romana di Mesopotamia.\nDopo la vittoria contro Valeriano, l'espansione di Sapore verso occidente venne fermata da Odenato, signore di Palmira, \"imperator\", \"dux\" e \"Corrector totius Orientis\" dell'Imperatore Gallieno. Quest'ultimo, dopo la sconfitta persiana, mut\u00f2 anche la sua politica religiosa nei confronti dei Cristiani, abolendone le loro persecuzioni."}
{"id": "1189606", "revid": "701660", "url": "https://it.wikipedia.org/wiki?curid=1189606", "title": "Monte Cocuzzo", "text": "Monte Cocuzzo \u00e8 un monte di 1541 metri dell'Appennino meridionale, situato tra i territori di Mendicino e Longobardi, in provincia di Cosenza. \nSi tratta della vetta pi\u00f9 alta della Catena Costiera. Cocuzzo viene dal latino \"Cacutium\", che a sua volta deriva dal greco antico \u03ba\u03b1\u03ba\u03cc\u03c2 \u03ba\u03cd\u03c4\u03bf\u03c2 (\"kakos kytos\"), cio\u00e8 \"cattiva pietra\" o \"cattiva cavit\u00e0\", il che farebbe pensare ad una origine vulcanica confermata anche dalla forma conica. Tuttavia, secondo le tesi prevalenti, suffragate dalle caratteristiche geomorfologiche del terreno e delle rocce, la montagna \u00e8 di formazione dolomitica, quindi non \u00e8 un vulcano spento.\nDal punto di vista geologico, monte Cocuzzo rappresenta una finestra tettonica, ovvero una zona nella quale \u00e8 possibile vedere in affioramento unit\u00e0 rocciose (le dolomie triassiche di affinit\u00e0 appenninca) altrimenti coperte da falde alloctone sovrascorse al di sopra (unit\u00e0 ofiolitiche di derivazione oceanica tetidea). Normalmente per finestra tettonica si intende un \u201cbuco\u201d scavato dall\u2019erosione sull\u2019alloctono che permette di vedere il sottostante autoctono, ma, nel caso specifico di Monte Cocuzzo, si tratta di una zona di transpressione (struttura a flower positiva): a causa del sistema di faglie transpressive che interessa la regione si ha un'estrusione delle dolomie attraverso la faglia che cos\u00ec possono venire alla luce al di sopra delle sovrastanti ofioliti.\nMonte Cocuzzo si trova tra i territori di Fiumefreddo Bruzio (parte inferiore), Mendicino e Longobardi (cima) e confina a sud con i comuni di Lago e Belmonte Calabro."}
{"id": "1189607", "revid": "6923", "url": "https://it.wikipedia.org/wiki?curid=1189607", "title": "Palazzo Pignatelli di Monteleone", "text": "Il palazzo Pignatelli di Monteleone si trova lungo la calata Trinit\u00e0 maggiore, a Napoli.\nIl palazzo fu eretto nel XVI secolo dalla famiglia Pignatelli di Monteleone (oggi Vibo Valentia), in una zona prossima al centro antico.\nIl progetto architettonico \u00e8 di Giovanni Vincenzo Della Monica coadiuvato da un altro architetto cavese. L'edificio fu per\u00f2 rimaneggiato nel Settecento dall'architetto Ferdinando Sanfelice.\nLa parte pi\u00f9 interessante del restauro \u00e8 il portale ornato da marmi bianchi e piperno, il tutto definito da alte colonne composite; queste si innalzano al di sopra di un pidistallo liscio, le quali sono riquadre in pietra bianca con contrastanti inserti di piperino.\nI capitelli sono configurati come mascheroni antropomorfi con il volto minaccioso.\nNel palazzo abit\u00f2 il celebre pittore Edgar Degas."}
{"id": "1189609", "revid": "99292418", "url": "https://it.wikipedia.org/wiki?curid=1189609", "title": "Episodi di That '70s Show (quarta stagione)", "text": "La quarta stagione \u00e8 andata in onda negli Stati Uniti sul canale FOX dal 25 settembre 2001 al 21 maggio 2002, mentre in Italia \u00e8 stata trasmessa da Jimmy."}
{"id": "1189611", "revid": "94902", "url": "https://it.wikipedia.org/wiki?curid=1189611", "title": "Mutazione cromosomica", "text": ""}
{"id": "1189614", "revid": "109893", "url": "https://it.wikipedia.org/wiki?curid=1189614", "title": "Compagnia (Prison Break)", "text": ""}
{"id": "1189621", "revid": "125359298", "url": "https://it.wikipedia.org/wiki?curid=1189621", "title": "Pronoia", "text": "Pronoia o anche pr\u00f2noia \u00e8 un sistema definito dagli storici, come di feudalizzazione dell'Impero bizantino, sistema di politica istituito da Alessio I Comneno (1081-1118) e dai suoi successori fino ad Alessio V (1204). Questo sistema sociale dapprima si affianc\u00f2, poi rimpiazz\u00f2 del tutto l'organizzazione politica in themata, istituito dall'imperatore Eraclio (610-641) nel VII secolo.\nLa pronoia prima dell'XI secolo.\nIl termine pronoetes \u00e8 equivalente del termine latino curator e era un funzionario che amministrava una propriet\u00e0 imperiale curator domus divinae\nLa pronoia nel XI-XII secolo.\nLa pronoia consisteva nella concessione a cittadini illustri di terreni, perch\u00e9 li amministrassero (\u03b5\u1f30\u03c2 \u03c0\u03c1\u03cc\u03bd\u03bf\u03b9\u03b1\u03bd) in cambio di servigi resi allo Stato. In questo senso essa appare durante il regno di Costantino IX Monomaco. L'usufruttuario non era padrone del fondo (che era invece propriet\u00e0 dello Stato): non poteva quindi venderlo, e inizialmente neppure lasciarlo in eredit\u00e0. La pronoia infatti finiva generalmente alla morte del concessionario. Tuttavia, il concessionario poteva gestire tutti i beni presenti sul fondo, contadini compresi, i quali pagavano a lui le tasse e gli altri introiti del terreno: il concessionario era insomma il rappresentante dello Stato per i cittadini del fondo (paroikoi). Questo aspetto avvicina molto la pronoia al sistema feudale, che ormai nell'XI secolo aveva raggiunto la sua forma classica nell'Europa occidentale. Tuttavia, la condizione dei paroikoi non pu\u00f2 essere paragonata a quella dei servi della gleba, in quanto non dovevano nessun giuramento di fedelt\u00e0 al concessionario, perch\u00e9 in ogni caso il vero padrone del fondo era comunque lo Stato e il suo rappresentante (l'imperatore).\nA rendere questo istituto ancora pi\u00f9 simile a un feudo fu la sua militarizzazione: inizialmente infatti, quando fu introdotta verso la met\u00e0 dell'XI secolo, la pronoia non aveva nessun carattere militare. Sotto il regno di Alessio (e molto pi\u00f9 sotto il regno del nipote Manuele I) invece, la concessione di un terreno in pronoia implicava che il concessionario partecipasse alle guerre (di solito, a cavallo e con l'armatura), e accompagnato da una truppa a piedi, pi\u00f9 o meno numerosa a seconda dell'estensione del fondo. In questo modo Alessio Comneno tent\u00f2 di risolvere due problemi: il primo, la carenza di denaro con cui finanziare le sue guerre; il secondo, di evitare la concentrazione di aristocratici nella capitale, Costantinopoli, e quindi evitare le frequenti ribellioni che scoppiarono nella seconda met\u00e0 dell'XI secolo. Negli anni successivi al regno di Alessio, il concessionario tuttavia tese ad evitare di fornire il servizio militare (soprattutto se il fondo gli garantiva una vita agiata); si registrarono anche casi di ribellioni nei confronti del governo centrale, che tuttavia furono sempre molto meno gravi di quelle del secolo XI: la pronoia infatti, nel corso del XII secolo, fu un metodo assai efficace per placare un nobile ribelle."}
{"id": "1189622", "revid": "887288", "url": "https://it.wikipedia.org/wiki?curid=1189622", "title": "Scrittura visigotica", "text": "La scrittura visigotica fu la pi\u00f9 comune grafia dell\u00b4alfabeto latino utilizzata nella Penisola Iberica (oggi Spagna e Portogallo) e nel sud della Francia in et\u00e0 medievale, in particolare tra il tardo VII secolo e il XIII secolo e nei territori una volta appartenuti al regno visigotico. \u00c8 anche chiamata \"littera toletana\" o \"littera mozarabica\".\nStoria.\nTra il V e l'VIII secolo le caratteristiche che saranno distintive della scrittura visigotica si svilupparono gradualmente e naturalmente, senza alcun intervento pubblico e normativo, a partire dal corsivo latino utilizzato nell\u00b4area nel tardo impero romano.\nQuesta grafia fu successivamente influenzata (e influenz\u00f2) altre grafie del latino medievale (come la scrittura beneventana, la minuscola merovingica, la minuscola carolina) e present\u00f2 delle varianti regionali. Le due pi\u00f9 note furono quella settentrionale (\u201cLeonese\u201d) e quella meridionale (\u201cMozarabica\u201d). La corsiva Leonese fu usata nel nord cristiano mentre la Mozarabica fu usata dai cristiani che vivevano nel sud musulmano. Entrambe si influenzarono vicendevolmente.\nA partire dall'XI secolo il suo utilizzo declin\u00f2 progressivamente.\nCaratteristiche.\nParticolarit\u00e0 di questa scrittura sono:"}
{"id": "1189624", "revid": "76963", "url": "https://it.wikipedia.org/wiki?curid=1189624", "title": "Madeleine Stowe", "text": "Biografia.\nNasce a Los Angeles, il 18 agosto 1958, e cresce a Eagle Rock, quartiere nord-est della metropoli californiana, prima di tre fratelli (Diane e Robert Jr.), figlia di Robert Stowe, un ingegnere civile statunitense originario dell'Oregon, e di Mireya Mora Steinvorth, rampolla di una delle pi\u00f9 importanti famiglie della Costa Rica, con ascendenze spagnole e tedesche.\nAll'et\u00e0 di 10 anni inizia lo studio del pianoforte, abbandonato qualche anno pi\u00f9 tardi, alla morte del suo insegnante russo. Inizia quindi a frequentare cinema e giornalismo alla University of Southern California. Scoperta da un agente dello spettacolo durante la rappresentazione di una commedia al teatro \"Solarys\" di Beverly Hills, comincia cos\u00ec con le sue prime apparizioni televisive e cinematografiche.\nImpiegata in ruoli secondari, nei primi anni di carriera, con l'uscita di \"Sorveglianza... speciale\" (1987), a fianco di Richard Dreyfuss e, soprattutto, grazie alla sua partecipazione al film \"Revenge, vendetta\" (1990), accanto a Kevin Costner e Anthony Quinn, pu\u00f2, finalmente, far apprezzare al grande pubblico la sua bravura e la sua bellezza. Due anni pi\u00f9 tardi, nel 1992, d\u00e0 una prova convincente nel film \"L'ultimo dei Mohicani\", accanto a Daniel Day-Lewis.\nL'anno successivo viene diretta da Robert Altman nel film \"America oggi\" (1993), dove offre una delle sue migliori interpretazioni, nel ruolo di moglie di un poliziotto psicopatico (Tim Robbins), e nel 1994 \u00e8 una musicista non vedente nel thriller \"Occhi nelle tenebre\". Dello stesso anno la sua partecipazione al western al femminile \"Bad Girls\". Ancora protagonista, nel 1995, al fianco di Bruce Willis, nel capolavoro distopico di Terry Gilliam \"L'esercito delle 12 scimmie\" dove, nei panni della giovane psichiatra Kathryn Railly, la sua genuina bellezza fa da cornice a intensit\u00e0 e sensibilit\u00e0 drammatiche. \nNegli anni seguenti alterna altre partecipazioni a film di pregio e lavori per la televisione a periodi di allontanamento dalla scena, in cui preferisce dedicarsi a tempo pieno alla famiglia.\nNel 2011 ritorna attivamente nel panorama televisivo americano, entrando a far parte del cast della serie TV della ABC \"Revenge\", liberamente ispirata al romanzo \"Il conte di Montecristo\" di Dumas, ricoprendo il ruolo di Victoria Grayson, una donna molto potente negli Hamptons, coinvolta nella storia della protagonista, interpretata da Emily VanCamp.\nVita privata.\nMadeleine Stowe \u00e8 sposata dal 1982 con l'attore Brian Benben da cui ha avuto la figlia May Theodora (nata nel 1996).\nDoppiatrici italiane.\nNelle versioni in italiano dei suoi film, Madeleine Stowe \u00e8 stata doppiata da:"}
{"id": "1189628", "revid": "287204", "url": "https://it.wikipedia.org/wiki?curid=1189628", "title": "Accademia di belle arti di Napoli", "text": "L'Accademia di belle arti di Napoli, la cui sede \u00e8 ubicata nel quartiere San Lorenzo, \u00e8 un'istituzione universitaria per l'alta formazione artistica.\nNata come \"Reale accademia di disegno\", si tratta di una delle pi\u00f9 antiche accademie italiane che ha visto il passaggio di numerosi pittori divenendo cos\u00ec punto di riferimento della pittura napoletana dell'Ottocento e del Novecento.\nStoria.\nNel 1752, Carlo III di Borbone istitu\u00ec le reali accademie del disegno e del nudo, presso i laboratori regi. Sede delle Accademie era il complesso conventuale della chiesa di San Giovanni Battista delle Monache fondato ed eretto nel 1597 a spese del nobile Francesco del Balzo a seguito della monacazione della figlia.\nNel 1864 furono trasferite prima al Regio Palazzo degli Studi (divenuto nel XIX secolo museo archeologico nazionale) e poi alla sua sede attuale di via Santa Maria di Costantinopoli sorta a seguito della trasformazione del precedente complesso conventuale progettata da Errico Alvino. A seguito di questi lavori il chiostro del convento, detto di san Giovanniello, venne separato dalla chiesa di San Giovanni Battista delle Monache con la costruzione di via conte di Ruvo e inglobato sul lato occidentale nel nuovo edificio; tale intervento ne ridusse le dimensioni.\nI lavori che ebbero luogo per poter ospitare l'Accademia si inserivano in un piano di intervento urbanistico volto a riorganizzare l'area del Museo archeologico, della galleria Principe di Napoli e di via Port'Alba. Inoltre, assieme al conservatorio di San Pietro a Majella, al gi\u00e0 menzionato Museo e al teatro Bellini, l'area era destinata a diventare ancor pi\u00f9 un \"polo delle arti\".\nIl complesso fu duramente colpito dai bombardamenti durante la seconda guerra mondiale e l'Accademia chiuse i battenti fino al 1942. Quando riapr\u00ec, la sua organizzazione restava ancorata ai canoni della riforma Gentile e ci\u00f2 cozzava fortemente con il rinnovamento della societ\u00e0 italiana. In seguito agli eventi del \"Sessantotto\" l'attivit\u00e0 dell'Accademia venne nuovamente interrotta. Negli anni ottanta l'Accademia \u00e8 stata riorganizzata con lo scopo di renderla protagonista della vita culturale della citt\u00e0 e dell'Italia meridionale, a partire da un profondo restauro.\nArchitettura.\nLa facciata principale, decorata coi busti di personalit\u00e0 legate all'accademia, \u00e8 dotata di un ampio ingresso, al quale si accede tramite un'ampia scalinata contornata da due leoni in bronzo scolpiti da Tommaso Solari. Eccetto tali particolari, l'edificio \u00e8 integralmente realizzato in tufo giallo campano.\nGli interni sono costituiti da diverse sale distribuiti su due piani ai quali si accede tramite una monumentale scalinata realizzata nel 1880 da Giuseppe Pisanti. Al primo piano sono allocate le aule di studio, il teatro e la direzione didattica, mentre la pinacoteca si trova al piano superiore.\nDella struttura fa anche parte il gi\u00e0 menzionato ex chiostro di san Giovanniello di forma rettangolare con finestre in piperno\nLa formazione accademica.\nSecondo l'offerta formativa (MIUR) l'Accademia di belle arti di Napoli, \u00e8 compresa nel comparto universitario nel settore dell'Alta formazione artistica, musicale e coreutica e rilascia diplomi accademici 1\u00ba livello (laurea) e di 2\u00ba livello (laurea magistrale).\nL'Accademia di Napoli accoglie circa millecinquecento studenti, ed \u00e8 aperta anche alle matricole internazionali. La nuova dimensione universitaria e l'ampliamento degli indirizzi sta comportando un'ulteriore espansione del numero degli studenti. L'Accademia di Napoli, si pone, al presente, l'ambizioso obiettivo di formare i nuovi quadri della produzione dell'immagine in breve, non solo, cio\u00e8, nel vasto ambito delle arti figurative, ma anche per quel che concerne la creativit\u00e0 applicata all'uso dei nuovi media, della grafica, del design, del restauro dei beni culturali e della didattica dell'arte.\nL'accademia \u00e8 anche sede di una biblioteca, di una gipsoteca e di una galleria museale.\nGalleria dell'Accademia.\nFormatasi per esigenze didattiche, ovvero perch\u00e9 \"gli allievi conoscessero l'arte dei maestri\", la Galleria comprende opere dal Cinquecento al Novecento. Prevalentemente si caratterizza, per\u00f2, per il nucleo consistente di opere del XIX secolo e della prima met\u00e0 del XX. La raccolta, che include e si caratterizza anche per il nucleo di 227 opere donate nel 1898 da Filippo Palizzi, \u00e8 preziosa soprattutto per conoscere le arti nel meridione in et\u00e0 contemporanea."}
{"id": "1189629", "revid": "767487", "url": "https://it.wikipedia.org/wiki?curid=1189629", "title": "Micropachycephalosaurus hongtuyanensis", "text": "Micropachycephalosaurus (il cui nome significa \"piccola lucertola dal cranio spesso\") \u00e8 un genere estinto di dinosauro ceratopside vissuto nel Cretaceo superiore, circa 69.5 milioni di anni fa (Maastrichtiano), in Cina. Finora \u00e8 stato scoperto un solo scheletro incompleto di un singolo esemplare ritrovato in una scogliera a sud ovest di Laiyang, nella Provincia di Shandong. Il \"Micropachycephalosaurus\" era un bipede erbivoro, e attualmente detiene il primato di avere il pi\u00f9 lungo nome generico di qualsiasi altro dinosauro. Ironia della sorte, \u00e8 anche uno dei dinosauri pi\u00f9 piccoli mai scoperti con solo 1 metro (3,3 piedi) di lunghezza e 30 centimetri di altezza, evidenziano che fosse di dimensioni inferiori a quelle del pi\u00f9 popolare \"Compsognathus\".\nTassonomia.\nL'unica specie ascritta a questo genere \u00e8 \"M. hongtuyanensis\". Lo scopritore del fossile il paleontologo Dong Zhiming descrisse e classific\u00f2 l'animale come un membro di pachycephalosauria, un gruppo di dinosauri bipedi erbivori dalla testa a cupola. Tuttavia, la rivalutazione della famiglia dei Pachycephalosauridae, da parte di Sullivan, nel 2006, ha messo in dubbio tale classificazione. Nel 2008, un'ulteriori studio da parte di Butler e Zhao ha cercato tutte le caratteristiche che accomunano \"Micropachycephalosaurus\" e i pachycephalosauria. L'unico elemento di prova che potrebbe fornire una connessione tra di essi \u00e8 il tetto del cranio presumibilmente addensato, che tuttavia mancava alla collezione di fossili degli scienziati che hanno esaminato il fossile, e quindi non poteva essere utilizzato per sostenere o smentire la classificazione originaria. Butler e Zhao, pertanto classificarono l'animale come un membro indeterminato di Cerapoda. Nel 2011, l'analisi cladistica eseguita da Butler \"et al.\" hanno dimostrato che il \"Micropachycephalosaurus\" \u00e8 membro basale di Ceratopsia."}
{"id": "1189630", "revid": "9390070", "url": "https://it.wikipedia.org/wiki?curid=1189630", "title": "Antonia Fieramonte", "text": ""}
{"id": "1189631", "revid": "729019", "url": "https://it.wikipedia.org/wiki?curid=1189631", "title": "Relativity Records", "text": "La Relativity Records, nota anche solo come Relativity, era un'etichetta discografica fondata a Londra nel 1985.\nNella sua storia sono da ricordare le collaborazioni con gruppi del calibro di Death, Exodus, Megadeth, Circle Jerks, Joe Satriani, Scatterbrain, Scott Henderson, Sick of it All, Steve Vai, Stuart Hamm, Robyn Hitchcock, Three 6 Mafia e anche rapper come Mac Mall di Vallejo, California.\nL'etichetta era collegata alla Combat, Ruthless, In-Effect e alla Sony Records."}
{"id": "1189632", "revid": "116944", "url": "https://it.wikipedia.org/wiki?curid=1189632", "title": "Minuscola visigotica", "text": ""}
{"id": "1189645", "revid": "28406", "url": "https://it.wikipedia.org/wiki?curid=1189645", "title": "Pr\u00f2noia", "text": ""}
{"id": "1189646", "revid": "110157", "url": "https://it.wikipedia.org/wiki?curid=1189646", "title": "R.U.L.E.", "text": "R.U.L.E. \u00e8 il sesto album ufficiale del rapper Ja Rule, uscito verso inizio novembre 2004.\nIl disco.\nContiene i featuring dei soliti artisti Murder Inc. Records Black Child, Caddillac Tah, Ashanti e Lloyd (questo entrato da poco sotto contratto), pi\u00f9 quelli di R. Kelly, Fat Joe, Jadakiss, Claudette Ortiz, Trick Daddy e Chink Santana. Lo stesso Chink Santana appare anche tra i produttori del disco, assieme al duo Cool &amp; Dre e Irv Gotti.\nI tre singoli estratti sono \"New York\", \"Wonderful\" e \"Caught Up\", tutti e tre giunti anche in Italia. L album \u00e8 stato certificato disco d oro negli U.S.A.."}
{"id": "1189648", "revid": "585241", "url": "https://it.wikipedia.org/wiki?curid=1189648", "title": "Monte Minisfreddo", "text": "Il Monte Minisfreddo (in lombardo \"Minisfregg\") \u00e8 una montagna delle Prealpi Luganesi, facente parte delle Prealpi varesine. \u00c8 interamente compreso nel territorio della Provincia di Varese, nei comuni di Valganna, Induno Olona e Arcisate, in Lombardia."}
{"id": "1189650", "revid": "1061716", "url": "https://it.wikipedia.org/wiki?curid=1189650", "title": "Massacre (gruppo musicale)", "text": "I Massacre sono una band death metal statunitense formatasi a Tampa nel 1984.\nStoria del gruppo.\nIl gruppo si form\u00f2 nel 1984 grazie ad Allen West, Bill Andrews e Mike Borders, i quali chiamarono nella band Kam Lee e Rick Rozz.\nPoco dopo, Rick Rozz lasci\u00f2 temporaneamente la band per dedicarsi alla registrazione di diverse demo con i Mantas (che in seguito diverranno i Death) e, senza di lui, la band registr\u00f2 nel 1986 un demo intitolato \"Aggressive Tyrant\". Sempre nello stesso anno, la band pubblic\u00f2 un demo registrato dal vivo e, successivamente, il demo \"Chamber of Ages\", nella quale ci fu il rientro del chitarrista Rick Rozz.\nIn sostituzione di Allen West arriv\u00f2 Rob Goodwin mentre, al basso, troviamo Terry Butler.\nDopodich\u00e9, nel 1987, Rick Rozz, Bill Andrews e lo stesso Terry Butler si unirono ai Death. Rozz lasci\u00f2 dopo un album ri-fondando la band con lo stesso Lee, Butch Gonzales al basso e Joe Cangelosi alla batteria e, incidendo il demo dal titolo \"The Second Coming \". Ma, la Earache Records non era interessata al nuovo materiale e, nel 1991 ci fu il rientro in formazione degli altri due ex-Death freschi di licenziamento e, cos\u00ec si ricongiunsero Lee, Rozz, Butler e Andrews.\nNel marzo dello stesso anno i Massacre registrarono il loro album d'esordio: \"From Beyond\". Segu\u00ec, nel 1992, un EP dal titolo \"Inhuman Condition\" con un secondo chitarrista (Steve Swanson) e la partecipazione di Cronos in una cover degli stessi Venom.\nDopo l'allontanamento di Butler e Andrews del 1992 con conseguente scioglimento, nel 1993 ci fu la rifondazione e, nel 1996, dopo un lungo periodo di silenzio, fu pubblicato l'album \"Promise\", un album venato di doom metal, dalle connotazioni gotiche e quasi sabbathiane, in un contesto cyberpunk. Ma, dopo questa uscita, la band si sciolse un'altra volta.\nDiverse reunion e scioglimenti (2006-2018).\nDieci anni dopo, nel 2006, Kam Lee, Terry Butler e Steve Swanson insieme a Sam Williams e Curtis Beeson si riunirono temporaneamente come Massacre. Gli stessi hanno poi fondato i Denial Fiend, con Blaine Cook in sostituzione di Lee e Rob Rampy al posto di Beeson, nel 2008.\nNel 2011 il chitarrista Rick Rozz decide di riformare la band insieme a Terry Butler, con Mike Mazzonetto alle pelli e il nuovo cantante Ed Webb. Con questa formazione viene pubblicato nel 2014 un nuovo album: \"Back from Beyond\".\nL'11 dicembre 2014, il bassista Terry Butler e il cantante Ed Webb annunciano di lasciare la band. Di conseguenza, i Massacre si sciolgono.\nReunion 2016 da parte di Rick Rozz e Kam Lee e conflitti legali con ex-membri.\nNell'ottobre 2016, Rick Rozz DeLillo e Kam Lee si siedono e si riconciliano, andando oltre le differenze personali. I due si incontrano diverse volte per discuterne e la cosa ottiene un esito molto positivo, tanto che i due iniziano a riaccendere la loro amicizia perduta da tempo.\nQuegli incontri molto positivi alla fine hanno portato Rick e la sua band, allora \"The End\", ad invitare Kam Lee ad esibirsi con loro sul palco a Melbourne, FL il 9 dicembre 2016 per un mini set di brani tratti da \"From Beyond\" dei Massacre.\nDa l\u00ec a poco, la band sembra voler ritornare stabile nel 2016 con il rientrante e storico Kam Lee alla voce, Rick \"Rozz\" DeLillo alla chitarra, Michael Grim al basso e, di nuovo, Mazzonetto alla batteria.\nQuindi, il 12 dicembre 2016 ufficialmente viene annunciato su Blabbermouth il ritorno in attivit\u00e0 dei Massacre.\nTuttavia, sei giorni dopo, il 18 dicembre, Blabbermouth ha pubblicato un articolo di confutazione in cui Terry Butler e Bill Andrews annunciavano pubblicamente che Kam Lee e Rick Rozz non potevano riaccendere la band - e che possedevano effettivamente il marchio del nome della band, avendo fatto domanda per il marchio commerciale del nome \"Massacre\". Pare che Butler ed Andrews avessero fatto domanda per registrare il nome della band come marchio solo quattro giorni dopo dell'annuncio di reunion della band da parte di Lee e Rozz.\nTuttavia, il batterista originale Bill Andrews ha minacciato di denunciare la band per l'uso del loro nome, portando Lee e Rozz a scegliere il nome temporaneo \"Necropalypse\".\nDopo poco tempo, la band si ribattezza in \"Massacre X\", nome che cattura l'essenza di quel che Kam Lee e Rick Rozz rappresentano insieme, ma che allo stesso tempo gli d\u00e0 ancora una nuova entit\u00e0 separata su cui lavorare.\nI problemi legali non finiscono qui, infatti Lee e Rozz continuano ad essere perseguitati a Terry Butler e il suo avvocato (Eric Grief) affinch\u00e9 non usino in nessun modo la parola \"Massacre\" per i loro show. Infatti alternano il nome \"Gods of Death\" per suonare nelle nazioni dove il nome \"Massacre\" \u00e8 bloccato.\nIl nome Gods of Death \u00e8 stato scelto per rappresentare la band, ed in particolar modo Rozz e Lee come due dei \"padri fondatori del genere Death\".\nRitorno ufficiale con il nome \"Massacre\" (2019).\nLa band alla fine \u00e8 tornata a utilizzare il soprannome originale \"Massacre\" a luglio 2019, dopo che Michael Grim lascia la band, in favore di un ritorno del bassista Mike Borders, componente della formazione originale e presente nelle demo registrate nel 1986, rispettivamente \"Aggressive Tyrant\" e \"\"Chamber of Ages\".\"\nIl 9 settembre 2019, \u00e8 stato annunciato che Rick Rozz e Mike Mazzonetto hanno entrambi lasciato i \"MASSACRE\", secondo il membro fondatore Kam Lee. La band continua ad ogni modo con i membri in tourn\u00e9e per il momento."}
{"id": "1189653", "revid": "287204", "url": "https://it.wikipedia.org/wiki?curid=1189653", "title": "Felice Govean", "text": "Biografia.\nNacque da una famiglia di origini portoghesi e tradizioni giacobine (il padre stesso fu coinvolto nella cospirazione del 1821 e nel moto del 1831) \u00e8 dapprima impiegato in una societ\u00e0 di assicurazioni, poi a Milano in una compagnia teatrale. Viene assunto dalla Tipografia Arnaldi nel 1846 come compositore e all'inizio del 1848 diede alla stampe un piccolo volume intitolato \"Il Balilla\". Il 16 giugno 1848 iniziano le pubblicazioni della \"Gazzetta del popolo\", giornale fondato insieme a Giovan Battista Bottero e Alessandro Borella, rivolto alla piccola borghesia, agli operai qualificati, al piccolo artigianato.\nNel marzo 1849 \u00e8 volontario nella ripresa della guerra contro l'Austria. Si distinse per la sua politica cavouriana e nella lotta contro i privilegi clericali (per questo fu anche condannato al carcere). Abbandon\u00f2 la direzione della \"Gazzetta del popolo\" nel 1861 e quattro anni dopo tent\u00f2 di dar vita a due giornali, il \"Conte di Cavour\" e il \"Pap\u00e0 Camillo\" che ebbero per\u00f2 scarsa fortuna e segnarono la definitiva uscita di scena.\nIl 20 dicembre 1859 fu tra coloro che diedero vita alla loggia \"Ausonia\", ossia il primo nucleo di quello che diventer\u00e0 ufficialmente il \"Grande Oriente italiano\" (GOI). E la nascita dell'\"Ausonia\" fu sancita proprio presso la sua abitazione, sita in via Stampatori 8 a Torino. Lo stesso Govean fu gran maestro reggente del GOI dal dicembre del 1861 al luglio 1863, succedendo a Livio Zambeccari.\nA Torino si trova un monumento in suo onore nell'omonima piazza, in corrispondenza della confluenza di via Madama Cristina e via Belfiore.\nFelice Govean mor\u00ec il 10 marzo 1898 ad Alpignano nella sua villa patrizia, Villa Govean, che si fece costruire nella seconda met\u00e0 dell'Ottocento. Nel 1958 Angelo Franceschini direttore del Collegio Marino di Torino acquist\u00f2 la Villa per aprire un moderno e attrezzato Parco Scuola dotato di convitto per scuola media, ragioneria e geometria.\nNel 1973 passa di propriet\u00e0 del Comune di Alpignano per diventare nel 1984 scuola media statale mentre l'area circostante veniva destinata a parco pubblico dedicato alla memoria di Giuseppe Bellagarda, contadino, autodidatta, consigliere comunale e deputato nel 1920."}
{"id": "1189659", "revid": "111606471", "url": "https://it.wikipedia.org/wiki?curid=1189659", "title": "Episodi di That '70s Show (quinta stagione)", "text": "La quinta stagione \u00e8 andata in onda negli Stati Uniti sul canale FOX dal 17 settembre 2002 al 14 maggio 2003, mentre in Italia \u00e8 stata trasmessa da Jimmy.\nI titoli delle puntate di questa stagione sono presi da alcune canzoni dei Led Zeppelin."}
{"id": "1189660", "revid": "599013", "url": "https://it.wikipedia.org/wiki?curid=1189660", "title": "Kim Staelens", "text": "Giocava nel ruolo di palleggiatrice.\nCarriera.\nKim Staelens, figlia del pallavolista belga Jean-Pierre e sorella di Cha\u00efne, cominci\u00f2 la sua carriera pallavolistica nel 1994 nell'Hermanas Wervik Damesvolley, nella Liga A belga, per poi passare la stagione seguente al Damesvolley Wevelgem.\nNel 1996 lasci\u00e0 il Belgio, seguendo la sorella Cha\u00efne, nei Paesi Bassi, di cui prender\u00e0 anche la cittadinanza: approda in Eredivisie e, dopo una parentesi nel Vughtse, col quale vince la Supercoppa olandese, la Coppa dei Paesi Bassi e lo scudetto, dal 1997 al 1999 resta legata alla squadra del Weert; con la nazionale Under-18 si aggiudica la medaglia d'argento al campionato europeo di categoria 1999 dove viene premiata anche come miglior palleggiatrice.\nNella stagione 2000-01 viene ingaggiata dalla squadra francese del Volley Club Marcq-en-Bar\u0153ul militante in Pro A, campionato dove resta anche la stagione seguente ma con indossando la maglia dell'USSP Albi.\nNella stagione 2002-03 passa al Unabh\u00e4ngiger Sportclub M\u00fcnster nella 1. Bundesliga tedesca, dove resta per due stagioni, vincendo la coppa nazionale 2003-04 e lo scudetto 2003-04. Dopo un periodo di inattivit\u00e0 a causa di un infortunio ad un ginocchio, torna sui campi di gioco nella stagione 2005-06 con la squadra del Martinus, alla quale resta legata per tre annate, vincendo altrettanti campionati e coppe dei Paesi Bassi, oltre ad una Supercoppa nel 2007; nello stesso anno con la nazionale olandese, della quale era diventata titolare gi\u00e0 da diversi anni, vince la medaglia d'oro al World Grand Prix.\nNella stagione 2008-09 viene ingaggiata dalla Pallavolo Sirio Perugia nella Serie A1 italiana; con la nazionale giunge al secondo posto al campionato europeo 2009, battuta in finale dall'Italia. Dopo un breve periodo di inattivit\u00e0, a met\u00e0 annata 2009-10, precisamente il 4 gennaio 2010, viene annunciato l'ingaggio da parte dell'Asystel Volley di Novara, ma poco pi\u00f9 di un mese dopo, il 21 febbraio \u00e8 costretta a lasciare la squadra a causa della sua gravidanza: torner\u00e0 in campo a tempo di record, poche settimane dopo aver partorito per partecipare con la nazionale al campionato mondiale 2010.\nNella stagione 2010-11 va a giocare nuovamente in Germania, ma nel TV Fischbek Amburgo, squadra allenata da suo padre. Nella stagione 2012-13 viene ingaggiata dalla squadra polacca dell'Impel di Breslavia, tuttavia a met\u00e0 annata viene ceduta alla squadra rumena del Clubul Sportiv \u0218tiin\u021ba Bac\u0103u, con cui vince due campionati e due Coppe di Romania: al termine della stagione 2013-14 annuncia il suo ritiro dall'attivit\u00e0 agonistica."}
{"id": "1189662", "revid": "729019", "url": "https://it.wikipedia.org/wiki?curid=1189662", "title": "Battaglia di Navarino", "text": "La battaglia di Navarino fu combattuta nelle acque del porto del Peloponneso il 20 ottobre 1827, nel quadro della guerra d'indipendenza greca. Le flotte alleate inglesi, francesi e russe distrussero la flotta egiziana di Ibr\u0101h\u012bm Pasci\u00e0, inviata in aiuto alle forze ottomane impegnate nella repressione greca. La battaglia fu l'ultimo scontro navale della storia in cui le imbarcazioni coinvolte erano tutte a vela.\nStoria.\nGli eccidi compiuti dagli ottomani nel corso della guerra d'indipendenza greca avevano scosso l'opinione pubblica europea; peraltro solo la Russia avrebbe tratto immediato vantaggio da un indebolimento dell'Impero ottomano. Dopo lunghe manovre diplomatiche, le tre potenze occidentali avevano concordato l'invio di forze navali, sostanzialmente per interporsi e dissuadere gli ottomani ed i loro alleati egiziani dal compiere ulteriori rappresaglie.\nLe istruzioni agli Ammiragli (le regole d'ingaggio, come verrebbero chiamate oggi) non prevedevano azioni offensive contro gli ottomani e gli egiziani, ma, in risposta a colpi di moschetto partiti da una lancia turca contro una lancia britannica, Codrington ordin\u00f2 di aprire il fuoco e lo scontro divenne una battaglia generalizzata. Dopo tre ore di combattimento, tutte le navi egiziane e turche all'ancora nel porto furono affondate e, con esse, pressoch\u00e9 annientato il potenziale della flotta ottomana.\nCodrington venne sconfessato dal governo britannico, che non avrebbe gradito, al di l\u00e0 della simpatia dell'opinione pubblica per gli insorti ellenici, un indebolimento dell'Impero ottomano. Navarino \u00e8 forse la sola vittoria che la Royal Navy non suole celebrare. L'ammiraglio francese de Rigny, invece, acquis\u00ec popolarit\u00e0 in patria e, sotto Luigi Filippo, divenne Ministro della Marina."}
{"id": "1189668", "revid": "2187120", "url": "https://it.wikipedia.org/wiki?curid=1189668", "title": "Castelletto sopra Ticino", "text": "Castelletto sopra Ticino (\"Castelet\" in dialetto locale, pronunciato ) \u00e8 un comune italiano di abitanti della provincia di Novara in Piemonte.\nGeografia fisica.\nIl comune di Castelletto sopra Ticino \u00e8 situato nell'alta pianura novarese orientale, al confine con la Provincia di Varese, su quote comprese tra i 189\u00a0m s.l.m. e i 304\u00a0m s.l.m.. Si estende su una superficie di 14,61\u00a0km\u00b2.\nLa sua posizione geografica delimitata dal Lago Maggiore, dal fiume Ticino e da un anfiteatro morenico, ha favorito un insediamento fin dall'et\u00e0 del Bronzo.\nFu il pi\u00f9 grande centro protourbano dell'Italia nord-occidentale, nato e sviluppatosi proprio a Castelletto e che nel corso del VII-VI secolo a.C. giunse ad occupare l'intero promontorio compreso nell'ansa del Ticino, godendo di una posizione pressoch\u00e9 unica.\nStoria.\nII millennio a.C..\nI reperti archeologici trovati \"in situ\" fanno risalire le prime popolazioni residenti all'et\u00e0 del Bronzo. Ne \u00e8 testimone una necropoli risalente al XIII secolo a.C. (cultura di Canegrate) casualmente riportata alla luce verso il 1950 in localit\u00e0 Glisente. \nI millennio a.C..\nLa cultura di Golasecca \u00e8 una particolare cultura protostorica sviluppatasi nell'area nord-occidentale della penisola italiana, tra le Alpi ed il Po (compreso in Svizzera il Canton Ticino), specialmente lungo le sponde del Lago Maggiore e del Lago di Como, tra il IX ed il V secolo a.C., durante la prima et\u00e0 del Ferro. La sua denominazione \u00e8 legata alla localit\u00e0 in cui l'abate Giovanni Battista Giani document\u00f2 nel 1824 i primi ritrovamenti. Il territorio castellettese, circostante l'uscita del Ticino dal lago, era a quei tempi caratterizzato da una serie di ghiaioni e cateratte, che giustificano il toponimo di \"Golasecca\", e protetto da un anfiteatro di colline moreniche.\nIn quel periodo storico si costell\u00f2 di piccoli e grandi villaggi, con scali per la gestione della navigazione e controlli nei punti nodali di scambio dei prodotti provenienti dall'ambiente mediterraneo-etrusco e destinati ai mercati transalpini. Significative testimonianze, restituite da necropoli rinvenute in occasioni di scavi archeologici effettuati nel territorio di Castelletto Ticino, hanno permesso di verificare l'appartenenza degli abitanti a una popolazione di lingua celtica.\nIl culto dei morti prevedeva il rito della cremazione e la sepoltura delle ceneri in urne di argilla, deposte in nuda terra oppure protette da ciottoli o da cassette litiche. Gli ossuari talvolta contenevano oggetti di corredo personale quali anelli, armille, fibule, orecchini, perle di collane, coppette e bicchieri fittili. Le loro sepolture erano spesso protette da strutture in pietra pi\u00f9 o meno complesse. \u00c8 possibile osservare, nel Parco Comunale \"Giovanni Sibilia\", la struttura di alcune di queste tombe. Alcuni reperti dell'area e dell'epoca sono conservati nel Museo Archeologico di Milano.\nI golasecchiani abitavano in capanne di modeste dimensioni, costituite da una struttura in tronchi e da pareti in paglia e fango seccati, coperte da rami intrecciati con frasche. I pavimenti erano realizzati in sabbia e ciottoli, sistemati a vespaio e ricoperti di argilla cotta. Recenti scoperte archeologiche di iscrizioni su pietra e su ceramiche funerarie hanno consentito di far risalire la conoscenza dell'alfabeto al VII secolo a.C. e di definirlo di origine leponzia connessa alla lingua etrusca.\nIl V secolo a.C. fu testimone di un improvviso abbandono dell'insediamento locale: la comparsa del centro di Milano, fondato dagli Insubri, posto in una posizione strategica per i traffici viari, port\u00f2 al declino dei centri golasecchiani insediati sulle sponde del Ticino.\nNel 338 a.C. si verificarono penetrazioni di gruppi gallici, ricordate dallo storico latino Tito Livio, che caratterizzarono un diverso assetto urbanistico e sociale.\nLa successiva et\u00e0 Romana, di cui sono emerse scarne testimonianze, rispecchi\u00f2 la condizione giuridica comune a tutto il Novarese. Da Castelletto sopra Ticino, in epoca romana, passava la \"via Severiana Augusta\", strada romana consolare che congiungeva \"Mediolanum\" (la moderna Milano) con il \"Verbannus Lacus\" (il Lago Verbano, ovvero il Lago Maggiore, e da qui al passo del Sempione (lat. \"Summo Plano\").\nMedioevo.\nNel Medioevo, in un atto notarile del 1145, apparve per la prima volta il nome di Castelletto, legato chiaramente al castello, appartenuto prima alla signoria dei Torriani e donato come feudo il 6 agosto 1329 dall'imperatore Ludovico il Bavaro ad Ottorino Visconti, i cui discendenti lo abitano tuttora. \nPur essendo stato adattato alle nuove esigenze abitative, conserva ancora l'imponente torrione originale quadrato, a blocchi di pietra, testimone di plurime vicende storiche. \nNel 1332 Giovanni Visconti, divenuto vescovo di Novara, incluse l'ampio territorio nel Ducato di Milano.\nA questo periodo storico risale la concessione imperiale delle peschiere, fissate prevalentemente nell'alveo del Ticino. Le pi\u00f9 antiche erano quelle di Sambrasca, Novelliola e Piana situate prima dell'ansa del Motto del Castello.\nAl 1340 risalgono gli \"Statuti di Castelletto\", insieme di leggi che governarono la vita del borgo, trascritti da Simone Gafforio, che testimoniano il prestigio di questo Comune.\nLo si vede, infatti, dominare in quell'epoca il traffico mercantile tra i Cantoni transalpini, Milano, Pavia, Venezia coi suoi abili \"navaroli e paroni\" alla guida di \"burchielli\", che scendevano le acque del Ticino e lo risalivano contro corrente dall'alzaia, al traino di coppie di cavalli.\nTra gli edifici ecclesiastici che segnalano il diffondersi della religiosit\u00e0 si ricordano la Chiesa di Santa Maria d'Egro, ricostruita in et\u00e0 barocca, la chiesetta di Sant'Anna all'interno ancora decorata da affreschi e l'oratorio di Sant'Ippolito di Glisente con affreschi dei secoli XV e XVI.\nIncisiva fu la presenza del vescovo Carlo Bascap\u00e8, giunto a Novara nel 1593, sostenitore dei principi emanati dal Concilio di Trento. La sua fermezza nell'organizzazione e nel controllo della diocesi diede impulso ad una pi\u00f9 profonda religiosit\u00e0 e favor\u00ec la fondazione delle Confraternite.\nQui si costituirono quelle del \"S.S. Sacramento\", del \"Rosario\" e del \"Suffragio\". Seguirono gradualmente la ricostruzione della Chiesa di Santa Maria d'Egro, l'erezione dell'annessa Cappella Ossario, della nuova chiesa parrocchiale di Sant'Antonio abate e dell'oratorio di San Carlo.\nEdicole e piloni.\nNel XV secolo si diffusero, come segno di sentita devozione popolare, edicole, immagini votive e piloni. \nDi particolare importanza \u00e8 quello di S. Maurizio, eretto a ricordo dell'omonima chiesa cristiana ubicata nel nucleo di Dorbi\u00e8, l'antica \"Dulbiarum\".\nCasa Savoia.\nDopo il Trattato di Aquisgrana (1748) il possesso del centro di Castelletto pass\u00f2 ai Savoia. L'armistizio di Cherasco del 1796, a seguito delle vittorie napoleoniche sulle truppe sabaude, segn\u00f2 l'occupazione del territorio da parte dei francesi.\nInserito nella Repubblica Cisalpina, fu interessato all'apertura della nuova arteria del Sempione, inaugurata nel 1805.\nTale evento modific\u00f2 la vita del paese, affidando alla strada le attivit\u00e0 commerciali che fino allora si avvalevano quasi esclusivamente della via fluviale ed avevano come riferimento porti di rilevante importanza. Uno era a Cicognola, dove le merci venivano daziate o pagavano il pedaggio, e ben due, \"natanti\", erano situati alla Briccola ed al Presualdo.\nDopo il Congresso di Vienna (1815) il Comune ritorn\u00f2 possedimento dei Savoia. \nA quel periodo risale la Delibera del Consiglio Comunale (1833) per l'erezione della nuova torre campanaria, in un'area presso la chiesa parrocchiale, dove sorgevano due casupole della \"Fabbriceria\". I lavori furono ultimati nel 1840.\nRisorgimento e Unit\u00e0 d'Italia.\nDurante le vicende del Risorgimento anche Castelletto Ticino venne coinvolto e visse particolari momenti di patriottismo nel 1848, come pure nel 1859 durante il passaggio di Garibaldi.\nPonte sul Ticino.\nUnificata l'Italia, nel 1868 si provvide a congiungere la sponda destra del Ticino con quella lombarda mediante un ponte in larice del Tirolo, lungo 270,10\u00a0m e coperto da un tetto in tegole marsigliesi.\nNel 1882 lo sostitu\u00ec uno in ferro (289\u00a0m, larghezza 9,10\u00a0m) con due passaggi di scorrimento: l'inferiore per la linea ferroviaria ed il superiore pedonale e carrozzabile che fu distrutto dall'aviazione americana durante la seconda guerra mondiale nel 1944.\nRicostruito tra il 1951-52 ed attualmente esistente \u00e8 quello progettato dall'ingegner G.B. Biadego, per una lunghezza di 300\u00a0m circa, fu realizzato nel Napoletano e montato, per constatarne la validit\u00e0, tra Castellammare di Stabia e Torre Annunziata. Fu poi trasferito ed assemblato sul Ticino (il ponte attuale \u00e8 comunque quello ricostruito dopo la Seconda guerra mondiale).\nXX secolo.\nNel Novecento il Comune fu partecipe dei cambiamenti economici e sociali della civilt\u00e0 moderna: all'artigianato affianc\u00f2, infatti, specifici macchinari per la lavorazione dell'uva e della seta. \nSorsero cos\u00ec in un ampio parco il \"Cantinone\" (1902), per l'azienda vinicola dei Fratelli Barberis, ed a Porta Nuova il setificio \"Filatoio Strazza\" (1908), per la produzione di fibre seriche, ottenute dai bozzoli dei bachi, nella seconda met\u00e0 del secolo scorso trasformato per la produzione di filati e tessuti sintetici.\nGuerre Mondiali.\nSi verificarono poi i due conflitti mondiali: 1915-18 e 1940-45. Il 1\u00ba novembre 1944 i militi della X\u00aa Flottiglia MAS fucilarono cinque partigiani presso l'imbarcadero del paese.\nDopo la \"Liberazione\", nonostante le dure ferite riportate, Castelletto ritrov\u00f2 un nuovo equilibrio: accanto alle tradizionali occupazioni della pesca e dell'agricoltura vide lo sviluppo di eterogenee attivit\u00e0 industriali e nel 1951-1952 ricostru\u00ec il ponte di ferro demolito dai bombardamenti del 1944.\nTra Castelletto e Sesto Calende \u00e8 sempre esistito un servizio di barche a remi, recentemente a motore, per consentire l'attraversamento del fiume per i pedoni. \nSociet\u00e0.\nEtnie e minoranze straniere.\nGli stranieri residenti nel comune sono , ovvero il 11,0% della popolazione. Di seguito sono riportati i gruppi pi\u00f9 consistenti:\nLingue e dialetti.\nOltre alla lingua italiana, a Castelletto sopra Ticino \u00e8 utilizzata una variante locale del dialetto varesotto. \nCome in tutti i comuni orientali della provincia di Novara, al confine con la Lombardia, la componente predominante del dialetto locale \u00e8 lombarda e non piemontese.\nEconomia.\nA partire dal XX secolo, all'artigianato si affianc\u00f2 la lavorazione dell'uva e della seta.\nCastelletto Sopra Ticino conta ora numerosi insediamenti commerciali. Ha per\u00f2 conservato ombrose zone boschive, verdi pianure, irrigate da torrenti, rogge e ruscelli e specchia nel suo fiume ville signorili di pregevole stile architettonico.\n\u00c8 inserito nel Parco naturale della Valle del Ticino, che si prefigge di tutelare e valorizzare l'ambiente; \u00e8 collegato a Varallo Pombia da una suggestiva pista ciclabile e dal 19 maggio 2002 vanta un percorso botanico, con finalit\u00e0 didattiche e divulgative del patrimonio concernente la flora e la fauna, presso la \"Fondazione Domenico Morino\" di Vernome.\n\u00c8 quindi ambita meta di turisti, che nella stagione estiva possono fruire di vari campeggi, di ottimo standard qualitativo, situati sulle sponde del Lago Maggiore.\nInfrastrutture e trasporti.\nStrade.\nIl centro cittadino \u00e8 attraversato dalla Strada statale 33 del Sempione.\nAutostrade.\nIl paese possiede un proprio casello autostradale sull'Autostrada A8/26.\nFerrovie.\nCastelletto Ticino era servita da una stazione ferroviaria posta sulla linea Luino-Oleggio. Dal 15 dicembre 2013 la stazione risulta chiusa al servizio viaggiatori.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "1189679", "revid": "112614689", "url": "https://it.wikipedia.org/wiki?curid=1189679", "title": "Franco Soresini", "text": "Biografia.\nTre grandi aziende: Magneti Marelli, Olivetti e Honeywell Italia lo hanno avuto per collaboratore tecnico nei settori dei ponti radio e della informatica, sin dalle sue origini.\n\u00c8 riuscito, per decenni, a compendiare il mondo del lavoro con l'attivit\u00e0 didattica, come insegnante prima e come preside, poi, dell'Istituto Radiotecnico A. Beltrami di Milano. Ha attuato, con appassionata opera di divulgazione, la pubblicazione di oltre quaranta libri e svariate decine di articoli, anche a puntate, su molte riviste del settore. Tra i volumi, basti ricordare la poderosa \u201cStoria del calcolo automatico\u201d edita nel 1977 per conto della Confindustria, arrivando alla recente collaborazione, per il settore comunicazione, dell'Enciclopedia Scientifica edita dal quotidiano Il Giornale.\nAltre pubblicazioni sono state editate da Mondadori, BE-MA, Ilte, ARM, Ciancimino, Il Rostro, ecc., cos\u00ec come moltissimi articoli sono apparsi su periodici di settore. Notevole il numero di Mostre storico-tecniche realizzate, spesso in occasione di rievocazioni: Volta, Marconi e altre tematiche specifiche.\nFamosi i saloni storico-tecnici attivati presso la Fiera di Milano per il MIFED e lo SMAU con sei classiche tematiche che hanno stimolato grande interesse in materia.\nNumerose altre Mostre sotto l'egida dell'ARI, della AIRE (di cui fu Presidente onorario) e dell'ASMU per quanto riguarda la burotica.\nDa ricordare la collaborazione con Enel, Stipel, Telecom Italia e gli Enti Militari (Trasmissioni).\nPer quanto riguarda i Musei, deve essere citata la collaborazione con Museo Galileo di Firenze, Museo delle Poste e delle Telecomunicazioni di Roma, Fondazione Marconi (dove ha sede il \u201cFondo Soresini\u201d), Museo della Rai di Torino, ex Museo SIRTI, ora a Pavia, Museo Applicazioni Elettriche, pure a Pavia, Museo Nazionale degli Strumenti per il Calcolo di Pisa, Museo di Fisica a Bologna. Soprattutto va ricordata la cinquantennale collaborazione col Museo Nazionale della Scienza e della Tecnologia \"Leonardo da Vinci\", di Milano.\nIl 28/12/2006 viene insignito dal Presidente della Repubblica della onorificenza di Ufficiale della Repubblica."}
{"id": "1189683", "revid": "287204", "url": "https://it.wikipedia.org/wiki?curid=1189683", "title": "Sport Club Alcamo", "text": "Lo Sport Club Alcamo \u00e8 stata la principale societ\u00e0 di pallacanestro femminile di Alcamo, in provincia di Trapani.\nHa disputato sei stagioni consecutive in Serie A1, giungendo fino alla finale di Coppa Ronchetti. Dopo la sua scomparsa, il Basket Alcamo ne ha rilevato l'eredit\u00e0.\nHa giocato al Palazzetto Tre Santi e i colori sociali erano il bianco e il blu.\nStoria.\nNel 1987 nacque lo Sport Club Alcamo (sponsorizzato dalla Sicilgesso). In un periodo di disaffezione per il calcio, i tifosi iniziarono a seguire con assiduit\u00e0 la pallacanestro e perci\u00f2 si costru\u00ec il palasport in contrada Tre Santi, che prese il posto dell'impianto di via Verga. Allenato da Vito Pollari, lo Sport Club pass\u00f2 dalla Serie C all'A2, giungendo quinta nel 1992-93 e ottenendo la promozione in A1 il 20 marzo 1994 battendo il Barialto.\nLo Sport Club Alcamo ha disputato quindi la Serie A1 ed \u00e8 giunta alla finale di Coppa Ronchetti nel 1996. Hanno vestito la maglia bianconera, tra le altre, Cynthia Cooper, Lisa Leslie, Francesca Zara e Susanna Stabile.\nNel 1999-00 \u00e8 retrocessa in A2; nel 2001-02 si \u00e8 salvata ai play-out dalla retrocessione in B1. Ha lasciato la categoria nel 2003, per poi sciogliersi e ripartire dalla Serie B d'Eccellenza come Team del Golfo Alcamo.\nPalazzetto.\nL'attivit\u00e0 agonistica si svolge al PalaTreSanti situato nell'omonima contrada \"Tre Santi\" e di propriet\u00e0 del Comune di Alcamo. Realizzato nel 1990 ha una capienza spettatori di 1000 unit\u00e0. In passato ha accolto il Basket Trapani per una parte del campionato del 2009."}
{"id": "1189688", "revid": "116944", "url": "https://it.wikipedia.org/wiki?curid=1189688", "title": "Minuscola merovingia", "text": ""}
{"id": "1189690", "revid": "276327", "url": "https://it.wikipedia.org/wiki?curid=1189690", "title": "Minuscola corsiva", "text": ""}
{"id": "1189692", "revid": "116944", "url": "https://it.wikipedia.org/wiki?curid=1189692", "title": "Minuscola carolina", "text": ""}
{"id": "1189698", "revid": "765341", "url": "https://it.wikipedia.org/wiki?curid=1189698", "title": "Tallero di Modena", "text": "A Modena i talleri furono coniati pi\u00f9 frequentemente che in altre zecche italiane.\nSi tratta quasi esclusivamente di monete per il commercio con l'estero, principalmente con il Levante. Spesso sono il prodotto di vere e proprie speculazioni, poich\u00e9 venivano coniate monete con minor contenuto di metallo prezioso.\nTale prassi era ampiamente diffusa nel '600, e diede luogo al fenomeno delle coniazioni d'imitazione ed in alcuni casi a vere e proprie truffe internazionali, come nel caso del luigino.\nSolo una moneta, il tallero di Ercole III, \u00e8 inserita nella normale circolazione del ducato, ma fu coniata solo nel 1795 e 1796.\nStoria.\nDuca Cesare.\nSecondo i registri di zecca a Modena i primi talleri furono coniati sotto il duca Cesare (1597-1628) nel 1598. Le cronache del 1598 riportano infatti che lo zecchiere M. Paolo Salvatico coni\u00f2, tra le altre monete \"\"Talleri coll'impronta della testa del duca Cesare\". Secondo Crespellani tuttavia non si trovano monete anteriori al 1602.\nIl 4 aprile 1599 un commerciante ebreo di Ferrara, tal Pietro Porto, inoltr\u00f2 una supplica per battere talleri da usare nel commercio \"per terre franche et heretici\"\". In particolare Porto mise in evidenza lo straordinario lucro che questa speculazione avrebbe portato non solo a lui ma anche alla camera ducale.\nNel 1604 fu emanato un documento in cui si fissavano le caratteristiche di peso e di bont\u00e0 del \"Tallero\", che era di bolognini 8 e \"comunque come quelli della Zecca di Pesaro\". Sembra comunque che queste monete siano state battute in numero limitato.\nIl tallero di Cesare \u00e8 cos\u00ec descritto (Crespellani tavola IX, 78):\nPochi anni nuova supplica, questa volta nel 24 luglio 1613, di un certo Jacopo Jodi \"\"hebreo Levantino hummo et devot.mo Servo di V.A.S.\" di poter \"battere in questa Cecca\" (sic!) \"di Modena\"\" monete per il Levante. La domanda fu accettata. Di questa emissione comunque non sono note monete.\nAlfonso III.\nAlfonso III (1628-1629) (\u2020 1644) fu duca per pochissimo tempo. Il 24 luglio del 1629 abdic\u00f2 a favore del primogenito e divenne frate. Non ha coniato.\nFrancesco I.\nFrancesco I (1629-1658), concesse il 16 agosto 1631 all'\"ebreo Joseffo Teseo\", zecchiere ducale, di battere, oltre ad altre monete, \"Talleri, Terzi e Mezzi Talleri\" sempre per il commercio con il Levante.\nIn un documento del 1643, con riferimento allo stesso zecchiere, Teseo (ora Gioseffo), vengono citati dei \"Talleri detti leonzini\", ma non sono noti talleri di Francesco I con l'impronta di un leone.\n\u00c8 invece noto il Tallero aquilino che Francesco I fece coniare per il commercio con il Levante. Al rovescio porta l'aquila bicipite da cui il nome. Questa aquila aveva il numero \"28\" sul petto che secondo Crespellani doveva indicarne il valore che era pari a 28 bolognini. Questa moneta \u00e8 l'imitazione di una moneta da 28 St\u00fcber coniata ad Emden, una libera citt\u00e0 dell'Impero, in quel periodo.\nIl Tallero aquilino fu protagonista di un episodio particolare. Nel 1656 undici casse di Talleri aquilini furono sequestrate dal legato apostolico. Due commercianti ebrei, tali David Tentori di Modena e Israele Sepilli da Firenze, avevano avuto nel 1653 la concessione di coniarli. Le monete erano state spedite ad Ancona ad un commerciante francese. Le monete erano state sequestrate perch\u00e9 ritenute false. Al processo fu provato invece che rispondevano alle caratteristiche richieste.\nQuesti talleri furono coniati in grande quantit\u00e0: dal 9 ottobre 1654 al 1658 ne furono battuti 358.265 pezzi.\nI talleri di Francesco I sono cos\u00ec descritti:\nAlfonso IV.\nNel 1659, sotto Alfonso IV, (1658-1662) fu dato permesso alla coniazione di \"talleri leonzini\" con l'avvertenza che detti talleri fossero inviati non solo fuori di Stato ma anche \"\"fuori di tutta la Cristianit\u00e0 in tutto e per tutto conforme al passato\". Questa coniazione serviva anche a rimpinguare le casse del ducato che era in ristrettezze finanziarie a causa delle spese belliche sostenute dal padre di Alfonso.\nFrancesco II.\nMorto Alfonso a 28 anni d'et\u00e0, divenne duca il figlio Francesco (1662-1694) che aveva solo due anni; la reggenza fu presa dalla madre, Laura Martinozzi, la quale concesse, come risulta dai documenti, la coniazione di monete per il Levante, probabilmente dei Luigini. Crespellani non ne conosceva esemplari, ma ne sono conservati i conii con il millesimo 1666.\nFrancesco II, raggiunta la maggiore et\u00e0 nel 1674 a 14 anni, si trov\u00f2 a dover emettere un'elevata quantit\u00e0 di monete. Tra le altre troviamo anche una piccola moneta per il Levante da 2,30 grammi, probabilmente un Luigino. Non sono riportati talleri coniati da questo duca.\nRinaldo.\nFrancesco mor\u00ec senza prole e gli successe lo zio Rinaldo (1694-1737), che non coni\u00f2 talleri.\nFrancesco III.\nAnche di Francesco III (1737-1780) non risultano talleri n\u00e9 altre monete per il Levante.\nErcole III.\nSotto il governo di Ercole III (1780-1796 \u2020;1803) i talleri furono coniati nel 1795 e nel 1796.\nQuesta moneta \u00e8 l'unico tallero emesso dalla zecca di Modena che servisse alla circolazione monetaria del ducato.\nDa tempo nel ducato si sentiva l'esigenza di una moneta di grande modulo. Accettate dal duca le prove di conio, fissata le caratteristiche ponderali, con un promemoria si decise di attribuire alla nuova moneta, dal valore di 10 lire modenesi, il nome di Tallero \"...per evitare la confusione che s'incontrebbe se si denominasse Scudo perch\u00e9 di questi ve ne sono ancora in corso...\"\".\nDi questa moneta si d\u00e0 conto con la notificazione del 22 dicembre 1795, a firma del Cancelliere Camerale Antonio Giovannardi:\nIl duca \u00e8 rappresentato col capo nudo volto a sinistra. Sotto il taglio del braccio le lettere P T, iniziali dell'incisore Pietro Termanini.\nL'argento \u00e8 a 835/1000, il diametro 28\u00a0mm ed il peso 40,5\u00a0g.\nOltre al tallero Ercole coni\u00f2 anche un'altra moneta di grande modulo\nPoco mesi dopo il ducato fu invaso dalle truppe francesi e la zecca fu chiusa.\nCon Ercole III termina la monetazione del Ducato di Modena, Reggio e Mirandola. Dopo le guerre napoleoniche nel ducato non furono pi\u00f9 coniate monete."}
{"id": "1189704", "revid": "486946", "url": "https://it.wikipedia.org/wiki?curid=1189704", "title": "Valacar", "text": ""}
{"id": "1189715", "revid": "697352", "url": "https://it.wikipedia.org/wiki?curid=1189715", "title": "James Hogan", "text": "Collabor\u00f2 anche per breve tempo con il chitarrista death metal Chuck Schuldiner a met\u00e0 anni 90.\nHogan fu per lungo tempo musicista da sessioni e si dedic\u00f2 a vari tipi di musica, divenendone studioso e critico per la National Guitar Workshop. James Hogan ha anche pubblicato un jazz/rock fusion album intitolato \"True Diversity\"."}
{"id": "1189723", "revid": "767487", "url": "https://it.wikipedia.org/wiki?curid=1189723", "title": "Flegias (cantante)", "text": "Biografia.\nDurante la sua adolescenza era un devoto ammiratore dei Venom, degli Slayer e della scena hardcore punk.\nFlegias esord\u00ec nel ruolo di batterista con gli Opera IX, uno dei pi\u00f9 affermati gruppi black metal italiani e questa collaborazione dur\u00f2 dal 1992 al 2001. Nel 1998 entr\u00f2 nei Necrodeath dopo la loro reunion, debuttando con l'album \"Mater of All Evil\" (1999), in veste di cantante. Attualmente ricopre ancora il ruolo di frontman della band, con la quale ha inciso finora sette dischi in studio.\nOltre ai Necrodeath, Flegias \u00e8 batterista dei Cadaveria, gruppo fondato nel 2001 assieme a Cadaveria. Negli album del gruppo \u00e8 accreditato con il nome di \"Mar\u00e7elo Santos\"."}
{"id": "1189726", "revid": "80598", "url": "https://it.wikipedia.org/wiki?curid=1189726", "title": "Guidone (cantante)", "text": "\u00c8 stato uno degli urlatori che salirono alla ribalta della musica leggera intorno al 1960 ed \u00e8 considerato un pioniere del rock and roll di matrice italiana. Ha partecipato anche alla realizzazione di alcuni \"musicarelli\".\nBiografia.\nMusicista.\nFiglio di un professore di filosofia al Regio Liceo - Ginnasio Alessandro Manzoni di Milano, dopo il liceo si iscrive all'universit\u00e0, che interrompe al primo anno per seguire le proprie passioni artistiche. Trascorre le proprie giornate di musicista tra la Galleria del Corso (sede dei discografici) e i locali notturni come il Santa Tecla, dove ogni sera si ritrovano giovani che hanno in comune la passione per il rock (tra i quali Luigi Tenco, Giorgio Gaber, Adriano Celentano, Ricky Gianco, Tony Renis, Enzo Jannacci).\nIl suo debutto avviene in un concorso per dilettanti al Teatro Alcione di Milano nel settembre del 1957, a cui partecipa anche il suo amico Ricky Gianco (arrivano rispettivamente primo Guidone e secondo Ricky).\nNel 1959 Guidone, che deve il nome d'arte ai suoi 120 chili, viene scritturato dalla Durium e incide il primo 45 giri: \"Ciao ti dir\u00f2\" e \"Ma l'amore no\" (la vecchia canzone di Giovanni D'Anzi riproposta con lo stile degli urlatori).\nDal 1959 al 1962 incide altri 12 dischi, partecipa a trasmissioni televisive come \"Il Musichiere\" e \"Giardino d'estate\", e a film musicali come \"Pesci d'oro e bikini d'argento\", e \"Nerone '71\", di cui scrive anche la colonna sonora.\nNel 1961 partecipa a Roma al 1\u00ba Festival del Rock And Roll, organizzato da Ghigo Agosti.\nNel 1962 Celentano forma il Clan Celentano e Guidone vi entra assieme a Don Backy e Ricky Gianco. Per oltre un anno vive e lavora col Clan, incidendo dischi, facendo tourn\u00e9e e partecipando al primo Cantagiro.\nNel 1963, affascinato dall'idea di visitare paesi lontani, forma l'orchestra Guidone e i suoi Amici (nota anche come Guidone e la sua Ghenga) e arriva ad Atene con un contratto di tre mesi, che verr\u00e0 poi prorogato. Nella sua orchestra suonano tre giovani orchestrali: Enrico Maria Papes, Checco Marsella e Mino Di Martino che, quando Guidone smetter\u00e0 di cantare, torneranno in Italia formando il complesso I Giganti.\nL'impresario di Beirut gli propone di suonare in Oriente, passando dal Libano alla Persia, dal Giappone all'India; Guidone torna poi in Grecia, dove riscuote un tale successo che rester\u00e0 ad Atene sino alla fine della sua carriera artistica, con la sola eccezione di un ritorno in Italia nel 1965, per partecipare con la sua orchestra alla tourn\u00e9e dei Beatles a Milano, Genova e Roma.\nGuidone \u00e8 uno dei pochi della tourn\u00e9e che parla perfettamente inglese, e per questo diventa l'interprete dei Beatles, con i quali allaccia una cordiale amicizia, al punto che nell'autunno dello stesso 1965 andranno a trovarlo nel suo locale di Atene (da lui aperto l'anno prima) assieme al concessionario della Parlophone greca, che gli far\u00e0 incidere numerosi dischi, tra cui l'album \"Guidone for shake\", che per due anni sar\u00e0 uno dei long playing pi\u00f9 venduti.\nIl 17 aprile 1967 Guidone e i suoi Amici si esibiscono nella prima parte del concerto dei Rolling Stones allo Stadio Panathinaiko di Atene, Nello stesso anno cede il locale ateniese.\nImprenditore, studioso, gallerista, numismatico e docente.\nDopo aver aperto un'agenzia pubblicitaria, una casa editrice, alcune piccole imprese e una galleria d'arte (in societ\u00e0), Guidone abbandona gradualmente la musica e la recitazione, cos\u00ec come il suo nome d'arte, ritornando a essere Guido Crapanzano. Si trasferisce a Friburgo, in Svizzera, per seguire le aziende di famiglia, e qui nel 1973 riprende gli studi iscrivendosi all\"'Institut technique sup\u00e9rieur\"; in questo periodo compie viaggi negli Stati Uniti d'America occupandosi (per la sua galleria) di arte e antiquariato ma anche di numismatica; divenuto ingegnere industriale con specializzazione in cibernetica nel 1978, si perfeziona al Menthal Research Instistute di Palo Alto, in California, del quale successivamente diventa membro ricercatore in stretta collaborazione con Paul Watzlawick.\nDedito alla ricerca scientifica e a numerosi approfondimenti di studio nell'abito della psichiatria e della neurologia, parallelamente diviene numismatico di fama, collaborando con associazioni, organismi, musei e mostre negli Stati Uniti e in Europa, e curando diversi cataloghi e volumi.\nTornato in Italia negli anni '80, collabora con articoli, dossier e rubriche alla rivista medica Riza Psicosomatica (della quale acquisisce quote societarie), e si dedica a una fitta attivit\u00e0 di docenza e formazione professionale nel campo delle relazioni tra mente, corpo e linguaggio.\nDiventato consulente numismatico della Banca d'Italia nel 1986, nel 1997 viene prescelto per rappresentare l\u2019Italia nella commissione della BCE che sceglie i bozzetti delle eurobanconote. Successivamente ottiene diversi incarichi governativi sempre nel campo della numismatica, e interviene da esperto su periodici e in telegiornali e trasmissioni televisive.\nIl 29 luglio 2002 il Presidente della Repubblica Italiana Carlo Azeglio Ciampi conferisce \"motu proprio\" al \"Prof. Guido Celestino Egidio Crapanzano\" l'onorificenza di Grande Ufficiale Ordine al Merito della Repubblica Italiana."}
{"id": "1189727", "revid": "1522738", "url": "https://it.wikipedia.org/wiki?curid=1189727", "title": "Principato di Waldeck-Pyrmont", "text": "Il Principato di Waldeck (o in seguito Principato di Waldeck-Pyrmont) fu uno stato della Confederazione Germanica prima e dell'Impero tedesco poi, sino al 1918 quando divenne uno stato costituente la Repubblica di Weimar. Attualmente \u00e8 compreso nei territori dell'Assia e della Bassa Sassonia (Germania).\nStoria.\nWaldeck divenne un dominio parte del Sacro Romano Impero dal XIII secolo dopo che Adolf, figlio del conte Heinrich di Schwalenberg, aveva acquistata nel 1150 la rocca di Waldeck in Assia, assumendone il titolo signorile (1189).\nNel XIII secolo la famiglia si ripart\u00ec nelle linee di Schwalenberg, Pyrmont (estinta nel XV secolo) e Waldeck. Quest'ultimo ramo nel 1349, acquist\u00f2 il titolo di conti dell'impero e nel 1397, alla morte di Enrico V si suddivisero a loro volta nei rami di Wildungen (Filippo I), Eisenberg Pyrmont (Filippo II) e Landau.\nI possessi dei Landau furono ereditati, con l'estinzione del ramo (1495), dagli Eisenberg insieme alla contea di Pyrmont (Waldeck zu Eisenberg und Pyrmont, 1631).\nCristiano Ludovico di Wildungen (1635-06), di fede evangelica, con l'estinzione degli Eisenberg (Wollrath - 1640), riun\u00ec tutti i possessi della famiglia. Nel 1655 la residenza sovrana venne spostata da Waldeck ad Arolsen, sulle rive del fiume Oder, portando la capitale come sede governativa a Korbach fino al 1918.\nIl figlio Federico Antonio Ulrico (1676-28), assunse il titolo ereditario di principe dell'impero (1682), ratificato con investitura imperiale il 6 gennaio 1712 da Carlo VI d'Asburgo con diritto di voto e seggio al Reichstag.\nNel 1776, per reintegrare i fondi statali, il principe, generale Cristiano Augusto (1750-98), invi\u00f2 un reggimento di 600 soldati mercenari a fianco degli Inglesi nella guerra delle colonie nordamericane. Il centro termale di Pyrmont divenne dalla seconda met\u00e0 del XVIII secolo famoso e alla moda in tutto l'impero con la frequentazione di Federico II di Prussia.\nDurante la parentesi napoleonica, dal 1807 al 1817, il principato fu diviso tra i due fratelli Federico (1763-12) che ebbe Waldeck, con il quale si estinse la linea anziana diretta, e Giorgio (1806-13) che ricevette la parte della contea di Pyrmont, partecipando per\u00f2 alla Dieta con un solo voto collettivo (1809).\nL'indipendenza del Principato venne ribadita dal Congresso di Vienna nel 1815, e Waldeck-Pyrmont divenne membro della Confederazione Germanica. Giorgio II Federico Enrico (1813 - 15 maggio 1845), unificati i due principati, mut\u00f2 il titolo da \"\"Prinz zu Waldeck und F\u00fcrst zu Pyrmont\" in \"F\u00fcrst zu Waldeck und Pyrmont\"\" e lo riorganizz\u00f2 nei baliaggi di Arolsen, Waldeck, Wildungen, Landau ed Eisenberg, Korbach, Adorf, Bergheim e, per l'exclave della contea di Pyrmont, nei baliaggi di Pyrmont, Bromberg e Schwalenberg, per un'estensione di circa km\u00b2 1055, entrando nello \"Zollverein\" prussiano (1819).\nIl figlio Giorgio III Vittorio (1845-93), dopo la reggenza della madre, Emma d'Anhalt-Bernburg-Schaumburg (1845-52), al governo dal 17 agosto 1852, segu\u00ec le sorti tedesche, subendo le direttive politiche della limitrofa potenza prussiana.\nInfatti, nel 1867, a seguito delle difficolt\u00e0 finanziarie, con apposita convenzione, per sopperire al mantenimento economico delle finanze statali, fu costretto ad affidare l'amministrazione pubblica dello stato al governo prussiano, ipotecandone la futura indipendenza, anche se mantenne la propria sovranit\u00e0 legislativa (nel 1922, l'ex principato venne assorbito dalla Prussia e cos\u00ec la parte di Waldeck nel 1929).\nNel 1871 il Principato divenne uno stato membro dell'Impero tedesco.\nFino al 1875, quando si unifica col marco l'unit\u00e0 di moneta tedesca, nel principato circola il tallero pari a 30 \"Silbergroschen\" (360 \"Pfennige\").\nNel 1905, Waldeck and Pyrmont avevano un'area di 1121\u00a0km\u00b2 e una popolazione di 59.000 abitanti.\nLa casa principesca di Waldeck and Pyrmont era strettamente imparentata con la casata reale dei Paesi Bassi: l'ultimo principe reggente, Federico, era il fratello della regina consorte olandese Emma.\nIl ramo cadetto, luterano, generato dal conte Cristiano Ludovico di Waldeck-Eisenberg von Pyrmont (-1763), con Giosia di Waldeck-Bergheim (-1788) che sposa Dorotea Sofia di Solms-Assenheim zu Limpurg-Gaildorf, diviene sovrano congiunto, con voto alla dieta dei conti franconi, della contea condominiale di Limpurg-Gaildorf, cui succedono i figli Carlo (1788-06), Giorgio (-1826) e Carolina (-1806), coniugata (1807) con Georg von Stuckrad (1783-76) e la cognata Carolina di Solms-Assenheim (1774-01).\nLa linea continua con il conte Adalberto Guglielmo Carlo di Waldeck, Pyrmont e Limpurg Gaildorf succeduto a Carlo (-21.1.1849) sotto la tutela della madre Karoline, baronessa von Schilling von Cannstadt, elevata al rango di contessa (16.4.1819) dal re del W\u00fcrttemberg.\nAlla fine della Prima Guerra Mondiale, con la capitolazione della monarchia, lo stato entr\u00f2 a far parte dei territori della Repubblica di Weimar.\nIl 30 novembre 1921, seguendo un plebiscito locale, la citt\u00e0 ed il distretto di Pyrmont vennero incorporati nella provincia prussiana dell'Hannover. Il rimanente dello Stato Libero di Waldeck venne incorporato alla Prussia nel 1929, seguendo un altro plebiscito, e divenendo parte della provincia dell'Assia-Nassau. Questo territorio \u00e8 attualmente parte del distretto di Waldeck-Frankenberg, in Assia.\nReggenti e capi di governo.\nConti e principi di Waldeck.\nConti di Waldeck-Waldeck (linea minore).\n\"Divisione in Waldeck-Eisenberg e Waldeck-Wildungen nel 1486 \"\nConti di Waldeck-Eisenberg (linea maggiore).\nFiglio di Filippo II fu Francesco di Waldeck, Vescovo di Minden, M\u00fcnster e Osnabr\u00fcck\n\"Divisione nella linea di intermedia di Waldeck-Eisenberg e linea minore di Waldeck-Landau\"\nConti di Waldeck-Landau (linea minore).\n\"1597 Estinzione della nuova minore di Landau; Waldeck-Landau viene divisa fra Waldeck-Eisenberg e Waldeck-Wildungen\"\nConti di Waldeck-Eisenberg (linea intermedia).\n\"Divisione in Waldeck-Eisenberg (linea minore) e Waldeck-Wildungen (linea minore) nel 1607\"\nConti di Waldeck-Eisenberg (linea minore).\n\"Nel 1682 l'Imperatore Leopoldo I eleva la contea a principato. Alla morte di Cristiano Ludovico di Waldeck-Wildungen, suo figlio Federico Antonio Ulrico eredita il Principato, riunendo la Contea di Waldeck.\""}
{"id": "1189729", "revid": "1543377", "url": "https://it.wikipedia.org/wiki?curid=1189729", "title": "Alive or Just Breathing", "text": "Alive or Just Breathing \u00e8 il secondo album integrale della band metalcore Killswitch Engage."}
{"id": "1189730", "revid": "80339", "url": "https://it.wikipedia.org/wiki?curid=1189730", "title": "Gorodez", "text": ""}
{"id": "1189734", "revid": "729019", "url": "https://it.wikipedia.org/wiki?curid=1189734", "title": "Pain Is Love", "text": "Pain Is Love \u00e8 il sesto album di Ja Rule, pubblicato il 2 ottobre 2001.\nDescrizione.\nL'album ebbe presto un grande successo e divent\u00f2 il pi\u00f9 noto lavoro della carriera del rapper. Vendette oltre le 500.000 copie nella prima settimana di uscita, debuttando cos\u00ec alla posizione n.1. Risult\u00f2 alla fine vendere oltre le 6 milioni di copie soltanto negli States e fu certificato prima disco d'oro e poi triplo disco di platino. In tutto il mondo, il disco vendette pi\u00f9 di 12 milioni di copie.\nI featuring sono quelli degli artisti Murder Inc. Records Ashanti, Black Child e Caddillac Tah, e di Missy Elliott e Tupac. Hanno poi collaborato artisti emergenti come le cantanti R&amp;B Tweet e Charli Baltimore. Tutte le tracce sono state prodotte da Irv Gotti.\nSingoli estratti.\nI singoli estratti da quest'album di enorme successo sono tre:\n\"Pain Is Love\" contiene anche il singolo di Jennifer Lopez \"I'm Real (Murder Remix)\", realizzato con lo stesso Ja Rule e presente nell'album di lei \"\".\nEdizione speciale.\nL'edizione speciale contiene la remix del precedente singolo di Ja rule \"Put It On Me\" (con Vita e Lil' Mo) e il video di \"Livin' It Up\"."}
{"id": "1189744", "revid": "76963", "url": "https://it.wikipedia.org/wiki?curid=1189744", "title": "Anthony Daniels", "text": "\u00c8 noto per il suo lavoro nella saga di \"Guerre stellari\" nel ruolo di C-3PO. \u00c8 stato l'unico attore ad essere apparso in tutti i nove film della saga principale insieme ai due spin-off.\nDoppiatori italiani.\nNelle versioni in italiano dei suoi film, Anthony Daniels \u00e8 stato doppiato da:\nDa doppiatore \u00e8 sostituito da:"}
{"id": "1189746", "revid": "1573940", "url": "https://it.wikipedia.org/wiki?curid=1189746", "title": "Galleria Principe di Napoli", "text": "La galleria Principe di Napoli \u00e8 una galleria commerciale di Napoli situata tra l'Accademia delle belle arti ed il Museo archeologico nazionale.\nStoria: dalle fosse del grano al nuovo quartiere.\nLa zona dove sorge la galleria era occupata sin dalla fine del XVI secolo dalle cosiddette \"fosse del grano\"', cio\u00e8 il deposito granario della citt\u00e0, che la tradizione vuole costruito su progetto dell'architetto figlio d'arte Giulio Cesare Fontana e che fu ampliato nel 1587 dall'ingegnere Giovanni Vincenzo Della Monica. Vi lavor\u00f2 come ingegnere capo dal 1601 al 1602 Giovan Battista Cavagna (aiutato anche dal mastro Giovan Giacomo Di Conforto) ed \u00e8 in questo periodo che le fosse furono affiancate da un secondo deposito, costruito entro il 1608. La loro architettura era estremamente irregolare per via della conformazione del suolo. Il deposito originario era costituito da varie cavit\u00e0 (appunto le fosse) e si apriva in direzione nord-sud dietro i conventi di San Giovanni Battista delle Monache e di Santa Maria di Costantinopoli, mentre il secondo, che aveva le caratteristiche di semplice magazzino, si estendeva dal termine del primo fino all'estremit\u00e0 del largo del Mercatello.\nIl declino delle fosse del grano cominci\u00f2 ai primi del XIX secolo, con l'abolizione nel 1804 del monopolio annonario, cos\u00ec la struttura fu adibita come prigione, deposito e caserma militare. Nel 1848, in occasione delle novit\u00e0 liberali, fu suggerita la loro demolizione in luogo della sede del nuovo Parlamento, ma l'idea rimase tale.\nNel 1852 Gaetano Genovese, architetto municipale, propose la demolizione delle fosse del grano per permettere il prolungamento di via Toledo fino al palazzo del Museo. La proposta ebbe seguito, infatti furono avviati i lavori di demolizione degli edifici della zona, fu abbattuta anche la porta di Costantinopoli nel 1853 e fu aperta il 30 maggio dello stesso anno la salita delle Fosse del Grano (attuale via Pessina), ma dopo una fase di attivit\u00e0, anche per quanto riguarda i progetti, i lavori furono interrotti nel 1856, forse con il determinante influsso del convento di Santa Maria di Costantinopoli che risultava coinvolto in quanto veniva intaccato il suo giardino. Fino alla caduta del regno borbonico ci furono alcuni vani tentativi di riprendere l'impresa, con la presentazione di altri progetti.\nCon l'Unit\u00e0 viene presentato un progetto di ricostruzione dell'area da parte degli architetti Nicola Breglia e Giovanni De Novellis, i quali nel 1863 fecero risistemare la salita della Fosse del Grano, che assunse il nome di \"via Museo Nazionale\" (attuale via Pessina), mentre per la ricostruzione edilizia si palesarono subito varie difficolt\u00e0 a procedere per via di molte opposizioni. I due architetti cos\u00ec presentarono nel 1868 un nuovo progetto, che ricalca l'impianto urbano tra il Museo e piazza Dante che ancora oggi sussiste. Ottenuto il via libera, i lavori cominciarono. Fu aperta anche via Bellini, che fu fatta terminare a sud dinanzi al palazzo Rinuccini, propriet\u00e0 del barone Tommasi, uno dei pi\u00f9 recalcitranti alle trasformazioni che in un primo momento vedevano coinvolto il suo palazzo.\nAnche a nord si erano presentati problemi, che impedirono il termine di via Bellini davanti al Museo. Fu cos\u00ec stabilita la costruzione di un porticato, che nel 1869 fu cambiato in galleria commerciale con copertura in ferro e vetro. I lavori per l'erezione di questa iniziarono nel 1870 sempre su progetto di Breglia e De Novellis, ma i lavori furono dopo poco sospesi; dopo periodi alterni di avanzamento e di stasi (si lavor\u00f2 solo tra il 1873 e il 1874), i lavori di costruzione vennero ripresi nel 1877 e dopo un'ennesima sospensione definitivamente completati nel 1883.\nL'architettura.\nLa galleria fu costruita in muratura, con una copertura in ferro e vetro. \u00c8 costituita da tre bracci, ognuno dei quali termina con un'uscita. Era prevista anche la costruzione di un quarto braccio, ma non fu possibile realizzarlo per la presenza della chiesa di Santa Maria di Costantinopoli. Di fronte al Museo archeologico, l'uscita della galleria si inserisce in un ampio porticato. \u00c8 singolare notare che le tre uscite della galleria sono caratterizzate da scalinate di lunghezze diverse, a causa del dislivello presente tra la varie strade sulle quali la galleria si affaccia.\nIl parziale crollo ed il restauro.\nA causa della mancanza di manutenzione e del suo degrado, nell'agosto 1965 croll\u00f2 la facciata del suo ingresso su piazza Museo. Per due anni non fu intrapreso niente, a parte l'erezione di due barbacani per puntellare la Galleria che presentava comunque delle gravi lesioni. Poich\u00e9 il suo stato era alquanto fatiscente, e generalmente fu riconosciuto che per la Galleria non si era mai realizzata quella funzione per la quale era stata costruita, fu proposto da pi\u00f9 parti - anche da enti e personalit\u00e0 di rilievo - un suo definitivo abbattimento per realizzare al suo posto un edificio per uffici e abitazioni, o un'area verde, o un parcheggio sotterraneo per il Museo. In particolare il \"Sindacato architetti liberi professionisti per la Campania\" propose al Comune di Napoli una ristrutturazione dell'intero isolato, avendo in ci\u00f2 l'appoggio - seppure non ufficiale - del soprintendente archeologo Alfonso De Franciscis; per questa ragione non videro di buon occhio lo stanziamento - seppure tardivo nel 1967 - da parte del Comune di 107 milioni di lire per la ricostruzione della facciata crollata, giudicandolo uno sperpero di denaro pubblico. Nonostante ci\u00f2 nel giugno-luglio del 1969 furono intrapresi ed infine realizzati quei radicali lavori di restauro che ci hanno conservato la Galleria fino al giorno d'oggi.\nTempi recenti.\nLa galleria non \u00e8 mai stata quel centro commerciale che era nelle intenzioni dei committenti e dei realizzatori, poich\u00e9 ospitando soprattutto uffici comunali, \u00e8 - dopo il loro orario di chiusura - sostanzialmente un luogo privo di vita, fatta eccezione per i turisti che la attraversano, per dirigersi o tornare dal Museo archeologico.\nDiventando terra di nessuno, nel pomeriggio, essa si rianimava soltanto dei ragazzini del quartiere che, privi di spazi ludici in zona, la utilizzavano come campo di calcio, distruggendo sistematicamente a pallonate tutte le bocce di vetro delle illuminazioni della galleria, anche quando queste venivano ripristinate, soprattutto in occasione di sfilate di moda.\nPer impedire vandalismi ed un degrado maggiore, di notte la Galleria non era accessibile, venendo chiusi i suoi cancelli. Ci\u00f2 non impediva il degrado.\nIl recupero.\nNel 2007-2008 la Galleria \u00e8 stata radicalmente restaurata e resa di nuovo accessibile al pubblico a partire dal giugno 2009. Il rilancio tanto atteso non \u00e8 avvenuto e a pochi anni dal suo restauro si \u00e8 reso necessario un nuovo intervento di recupero della struttura, attualmente in corso."}
{"id": "1189747", "revid": "599013", "url": "https://it.wikipedia.org/wiki?curid=1189747", "title": "Vanesa Avaro", "text": "Ha speso la prima parte della sua carriera in patria e dal 2000 al 2009 ha giocato in Italia. \u00c8 stata vicecampionessa d'Italia con l'Acer Priolo.\nCarriera.\nCresciuta nel Libertad Sunchales, gioca per quattro stagioni a Rosario e altre cinque nella prima societ\u00e0. Nel 2000-01 viene acquistata dalla P.C.R. Messina, potendo cos\u00ec esordire nella massima serie italiana. L'esperienza \u00e8 un disastro (la squadra messinese perde tutte le ventisei partite) e la Avaro riparte dalla Serie A2. Per due anni gioca alle Pantere Caserta, con una parentesi di una stagione con la Mercede Alghero. Nel 2004-05 si divide tra Montichiari e Pomezia, sempre in A2.\nLa grande occasione le viene offerta dalla Phard Napoli, con cui torna in A1 nel 2005-06. Poco impiegata, passa a stagione in corso all'Acer Priolo, con cui si laurea vicecampione d'Italia dopo i play-off persi contro la Famila Schio. Rimane in Sicilia anche nella stagione successiva. Nel 2007-08 \u00e8 alla Triestina, in B d'Eccellenza, per passare a gennaio 2008 al Bolzano, in Serie A2. Torna quindi alla Ginnastica Triestina in Serie B riuscendo a portare la squadra alla salvezza diretta in qualit\u00e0 di giocatrice e preparatore atletico. Dall'estate del 2009 \u00e8 ritornata a giocare in Sicilia con il Ragusa.\nIl 13 dicembre 2009 \u00e8 stata deferita da Ragusa agli organi federali per aver lasciato la squadra prima della partita contro Chieti; \u00e8 stata quindi sostituita da Francesca Mannucci. \nStatistiche.\nPresenze e punti nei club.\n\"Statistiche aggiornate al 30 giugno 2010\""}
{"id": "1189748", "revid": "60251", "url": "https://it.wikipedia.org/wiki?curid=1189748", "title": "Pedro Dami\u00e3o", "text": ""}
{"id": "1189749", "revid": "1711941", "url": "https://it.wikipedia.org/wiki?curid=1189749", "title": "Belfalas", "text": ""}
{"id": "1189750", "revid": "1851848", "url": "https://it.wikipedia.org/wiki?curid=1189750", "title": "Vanessa Quin", "text": ""}
{"id": "1189752", "revid": "1305772", "url": "https://it.wikipedia.org/wiki?curid=1189752", "title": "Astolfo", "text": ""}
{"id": "1189754", "revid": "171495", "url": "https://it.wikipedia.org/wiki?curid=1189754", "title": "Metalmeccanica", "text": ""}
{"id": "1189755", "revid": "1926649", "url": "https://it.wikipedia.org/wiki?curid=1189755", "title": "Gaetano Caridi", "text": "\u00c8 soprannominato \"Il Mago\". Con il Mantova tra tutte le competizioni possiede 344 presenze e 63 reti trovandosi attualmente al 2\u00ba posto nella storia del club virgiliano.\nCaratteristiche tecniche.\nFantasista rapido, abile nei dribbling e sotto rete. Duttile tatticamente, pu\u00f2 ricoprire diversi ruoli in campo.\nDotato di una buona visione di gioco, sa giocare con entrambi i piedi.\nCarriera.\nInizi.\nProveniente dal settore giovanile della , nel 1998 viene ceduto al Chiasso, in Svizzera.\nNel 1999 passa al in Serie C2. Esordisce tra i professionisti il 17 ottobre 1999 in Spezia-Pontedera (0-0 il finale). Mette a segno la sua prima rete in carriera il 21 novembre 1999 contro la Pro Patria (1-2 per i granata). Conclude l'annata con 24 presenze e 4 reti.\nL'anno successivo il giocatore viene acquistato dall'Alzano Virescit. Esordisce con i lombardi il 3 settembre 2000 contro l'AlbinoLeffe (0-0 il finale). Nella sessione invernale del calciomercato viene ceduto in prestito all'.\nMantova.\nNel 2002 - nel corso della sessione invernale di mercato, voluto da Roberto Boninsegna - viene acquistato dal . Il 24 aprile 2003 il Mantova - dopo 11 anni di assenza - viene promosso in Serie C1, e il 19 giugno 2005 - grazie alla vittoria per 3-0 sul - la societ\u00e0 viene promossa in Serie B dopo 32 anni dalla sua ultima apparizione nella serie cadetta.\nGaetano Caridi, quindi, esordisce in Serie B il 28 agosto 2005 in -Mantova (0-0). Il 18 settembre mette a segno una doppietta ai danni del .\nIl 28 maggio 2006 il Mantova conquista la qualificazione ai play-off validi per l'accesso in Serie A. L'8 giugno segna una doppietta nella finale - terminata 4-2 a favore dei virgiliani - contro il Torino. A prevalere saranno i granata, che al ritorno si imporranno per 3-1.\nL'anno successivo viene eletto dai tifosi \"Cuore dei Martelli\". Il 30 giugno 2010 - in seguito al fallimento della societ\u00e0 - rimane svincolato. Conclude la sua esperienza con i virgiliani dopo 9 stagioni, 289 presenze e 58 reti.\nIl biennio a Grosseto.\nL'11 agosto 2010 passa a parametro zero al , firmando un contratto biennale. Esordisce con i maremmani il 15 agosto in Grosseto-Gubbio (5-0), valida per il secondo turno di Coppa Italia, andando a segno su rigore. Il 18 febbraio realizza al 96' il goal che decreta la vittoria dei maremmani nel derby contro l'Empoli. Nonostante due infortuni, il primo a ottobre, il secondo a marzo, termina l'annata con 30 presenze e 11 reti, rivelandosi capocannoniere della squadra, disputando una buona stagione.\nL'anno successivo viene eletto capitano della squadra. Il 6 gennaio 2012 nel corso del derby disputato contro il Livorno, terminato 1-1, realizza la rete del momentaneo vantaggio maremmano con un tiro al volo dai 20 metri che si infila sotto l'incrocio dei pali. Rimane svincolato al termine della stagione.\nPro Vercelli e il passaggio alla Cremonese.\nL'11 luglio 2012 si accorda a parametro zero con la Pro Vercelli, neopromossa in Serie B, sottoscrivendo un contratto biennale. Esordisce in campionato il 25 agosto in Pro Vercelli- (1-0), giocando titolare. Realizza la sua prima rete con i \"Leoni\" alla quinta giornata contro l' (vittoria per 3-1).\nIl 2 gennaio 2013 firma un contratto di sei mesi con opzione di rinnovo automatico in caso di promozione con la Cremonese, in Lega Pro Prima Divisione. A fine stagione la societ\u00e0 decide di confermarlo per la stagione successiva.\nIl ritorno al Mantova.\nIl 1\u00ba settembre 2014 torna al Mantova, legandosi alla societ\u00e0 per mezzo di un contratto biennale.\nGli ultimi anni Rezzato.\nIl 4 luglio 2017, dopo tre anni, lascia il (del quale era diventato capitano), societ\u00e0 ormai allo sbando e sull'orlo del fallimento dopo il ciclone SDL, per sposare il progetto del Rezzato Calcio degli ex proprietari biancorossi Sandro Musso e Sarafino Di Loreto, considerati dai tifosi e dalla stampa i veri responsabili della crisi economica e finanziaria del , ceduto a gennaio ad una cordata romana con prestanome e infiltrazioni malavitose.\nAllenatore.\nAppesi gli scarpini al chiodo nell\u2019estate del 2019, diventa vice di Alberto Gilardino, suo allenatore al Rezzato, prima alla in Serie C nel 2019/2020 e poi al in D l\u2019anno seguente.\nStatistiche.\nPresenze e reti nei club.\n\"Statistiche aggiornate al 25 febbraio 2018.\""}
{"id": "1189757", "revid": "146644", "url": "https://it.wikipedia.org/wiki?curid=1189757", "title": "Base Comandante Ferraz", "text": ""}
{"id": "1189758", "revid": "146644", "url": "https://it.wikipedia.org/wiki?curid=1189758", "title": "Base comandante Ferraz", "text": ""}
{"id": "1189759", "revid": "473181", "url": "https://it.wikipedia.org/wiki?curid=1189759", "title": "Herbert Lionel Adolphus Hart", "text": "Vita e pensiero.\nProfessore di \"Jurisprudence\" a Oxford, \u00e8 considerato come uno dei pi\u00f9 eminenti esponenti della filosofia del diritto del XX secolo.\nNella sua opera pi\u00f9 importante, \"The Concept of Law\" (1961), Hart parte da una critica alla influente teoria di John Austin, secondo la quale il diritto consiste di comandi muniti di sanzione indirizzati da un sovrano ai suoi sudditi. \nHart mette in luce nella prima parte della sua opera tutte le incongruenze e le debolezze teoriche di questo modo di vedere il diritto, fino a elaborare, nella seconda parte dell'opera, un modo alternativo di concepire il diritto come tale. \nNella teoria hartiana il diritto \u00e8 dato infatti dall'unione di due tipi di norme: quelle \"primarie\", che indicano i comportamenti da tenere, e quelle \"secondarie\", che forniscono ai soggetti privati o pubblici dei mezzi per realizzare i loro obiettivi e che dunque non si possono logicamente assimilare al primo tipo di norme.\nTra le norme secondarie spiccano la \"Norma di riconoscimento\", a valore \"lato sensu\" consuetudinario, che rappresenta la testata d'angolo dell'intero sistema giuridico; la \"Norma di Mutamento\", che permette a soggetti stabiliti di creare nuove norme, e la \"Norma di Giudizio\", che permette di istituire tribunali per la verifica della commissione di illeciti.\nDato che non tutte le norme impongono comportamenti da tenere (solo le primarie seguono questo schema), una delle pi\u00f9 importanti conseguenze della teoria di Hart \u00e8 la negazione della necessit\u00e0 concettuale della presenza della sanzione all'interno dello schema normativo. \nOpere.\nOltre al fondamentale \"The Concept of Law\" (1961), ripubblicato con un poscritto inedito nel 1994 (e tradotto in italiano a cura di Mario Alessandro Cattaneo come \"Il concetto di diritto\", Einaudi, 1965) altre opere importanti di Hart sono:"}
{"id": "1189760", "revid": "146644", "url": "https://it.wikipedia.org/wiki?curid=1189760", "title": "Base Ferraz", "text": ""}
{"id": "1189761", "revid": "146644", "url": "https://it.wikipedia.org/wiki?curid=1189761", "title": "Stazione comandante Ferraz", "text": ""}
{"id": "1189763", "revid": "146644", "url": "https://it.wikipedia.org/wiki?curid=1189763", "title": "Stazione Comandante Ferraz", "text": ""}
{"id": "1189764", "revid": "146644", "url": "https://it.wikipedia.org/wiki?curid=1189764", "title": "Stazione Ferraz", "text": ""}
{"id": "1189766", "revid": "146644", "url": "https://it.wikipedia.org/wiki?curid=1189766", "title": "Comandante Ferraz Brazilian Antarctic Base", "text": ""}
{"id": "1189767", "revid": "146644", "url": "https://it.wikipedia.org/wiki?curid=1189767", "title": "Esta\u00e7\u00e3o Ant\u00e1rtica Comandante Ferraz", "text": ""}
{"id": "1189768", "revid": "15756", "url": "https://it.wikipedia.org/wiki?curid=1189768", "title": "Macron (segno diacritico)", "text": "Un macron (in greco: , traslitterato: \"makr\u00f3s\", letteralmente \"largo\" o \"lungo\") \u00e8 il segno diacritico \u00af posto sopra una vocale, usato in genere per indicare le vocali lunghe. Il segno opposto \u00e8 il breve, rappresentato con il piccolo semicerchio \u02d8, usato per indicare una vocale breve. Sono distinzioni usuali nella fonetica di alcune lingue. Nell'alfabeto fonetico internazionale la vocale lunga viene rappresentata con l'utilizzo dei due punti \u02d0 dopo la vocale, mentre il macron viene invece utilizzato per indicare un tono medio.\nViene usato inoltre per indicare il primo tono nella romanizzazione del cinese mandarino standard e del cantonese. In entrambe le lingue \u00e8 un tono alto e l'altezza rimane costante durante l'emissione del suono.\nLunghezza della vocale.\nLe seguenti lingue o sistemi di traslitterazione usano il macron per indicare le vocali lunghe:\nTono.\nLe seguenti lingue o alfabeti usano il macron per indicare i toni:\nNote tecniche.\nNella codifica Unicode, il \u201cmacron combinato\u201d \u00e8 uno dei segni diacritici combinati, il cui codice \u00e8 U+0304 (nell'HTML, &amp;#x304; oppure &amp;#772;). Questo segno deve essere distinto dal \u201cmacron\u201d presente a U+00AF \u00af e dal \"modifier letter macron\" U+02C9 \u02c9 e dalla sovralinea combinata a U+0305 . Esistono anche molti altri caratteri precomposti; i codici HTML/Unicode sono presenti nella tabella a destra. Nel LaTeX un macron viene creato con il commando \u201c\\=\u201d ad esempio: M\\=aori.\nSe le ultime due righe della tabella non viene visualizzata correttamente, la riga prima dell'ultima e la lettera U u con la dieresi (\u00dc \u00fc) \"e\" macron, usato nel pinyin. La riga finale \u00e8 la lettera Y y con macron, usata in livone "}
{"id": "1189770", "revid": "287204", "url": "https://it.wikipedia.org/wiki?curid=1189770", "title": "Football Club Verbroedering Dender Eendracht Hekelgem", "text": "Il Football Club Verbroedering Dender Eendracht Hekelgem, noto anche come FCV Dender EH e chiamato comunemente Dender, \u00e8 una societ\u00e0 calcistica belga con sede a Denderleeuw.\nStoria.\nIl Football Club Denderleeuw \u00e8 stato fondato nel 1952 ed \u00e8 stato registrato alla Federazione calcistica del Belgio nel 1953. Si qualific\u00f2 per la prima volta per la Seconda Divisione nel 1996.\nAlla fine della stagione 2000-01 l\"F.C. Denderleeuw\" si un\u00ec con l\"F.C. Eendracht Hekelgem\", dando vita allF.C. Denderleeuw E.H.. Un'altra unione avvenne nel 2005, questa volta con il \"Verbroedering Denderhoutem\".\nIl 31 maggio 2007, il Dender fu promosso nel massimo campionato calcistico belga per la prima volta nella sua storia, dopo aver battuto il Dessel."}
{"id": "1189771", "revid": "146644", "url": "https://it.wikipedia.org/wiki?curid=1189771", "title": "Base antartica comandante Ferraz", "text": ""}
{"id": "1189775", "revid": "295403", "url": "https://it.wikipedia.org/wiki?curid=1189775", "title": "Chicago Sting", "text": "Il Chicago Sting fu un club calcistico statunitense fondato nel 1975 a Chicago e attivo fino al 1988. Dall'anno della sua fondazione fino al 1984 milit\u00f2 nel massimo campionato calcistico dell'epoca, la North American Soccer League, del quale vinse le edizioni 1981 e 1984, e dal 1985 al 1988 nella Major Indoor Soccer League I. Essendo la citata edizione 1984 della NASL l'ultima disputata prima della chiusura, il Chicago Sting \u00e8 tra l'altro l'ultimo club in ordine di tempo a figurare nell'albo d'oro di quella competizione.\nTra i calciatori di una certa fama che militarono nella squadra, figurano l'ex nazionale olandese e finalista mondiale Wim van Hanegem, e il suo conterraneo, oggi allenatore, Dick Advocaat.\nLa squadra gioc\u00f2 in varie sedi, sia all'aperto che \"indoor\". Tra le prime, la pi\u00f9 longeva fu il Soldier Field, stadio utilizzato anche durante il che si tenne proprio negli USA; tra le seconde, il Chicago Stadium e il Rosemont Horizon.\nIl nome della squadra viene dal nome del famoso film - ambientato a Chicago - diretto da George Roy Hill e interpretato da Robert Redford e Paul Newman, \"La stangata\" (in inglese \"The Sting\")."}
{"id": "1189777", "revid": "251304", "url": "https://it.wikipedia.org/wiki?curid=1189777", "title": "SNAV Sardegna", "text": ""}
{"id": "1189780", "revid": "124636641", "url": "https://it.wikipedia.org/wiki?curid=1189780", "title": "John KillerBob", "text": "Biografia.\nHa esordito nel 1999 con l'album \"Mater of All Evil\" dei Necrodeath. Nel 2000 entra a far parte del gruppo dei Cadaveria con i quali, nel 2001, pubblica \"The Shadows' Madame\". \u00c8 dello stesso anno \"Black as Pitch\", sempre con i Necrodeath, a cui segue, nel 2003, \"Ton(e)s of Hate\".\nIl 2004 \u00e8 per lui un anno molto proficuo, infatti pubblica ben 3 album: \"Far Away from Conformity\" con i Cadaveria, \"La Nueva Alarma\" con i Raza de Odio (un gruppo al debutto, di cui fa parte anche Peso dei Necrodeath) e \"Extreme mental piercing\" con i DyNAbyte, altro progetto al debutto, anche se in attivit\u00e0 sin dal 1998. Da notare che, per quanto riguarda i Cadaveria e i DyNAbyte, John si occupa anche della produzione e se ne occuper\u00e0 anche in futuro.\nDopo un anno impegnato nella promozione di questi ultimi album, nel 2006 pubblica \"100% Hell\" con i Necrodeath.\nL'anno successivo vede l'uscita di \"Draculea\", sempre con i Necrodeath e di \"In Your Blood\" dei Cadaveria con relativi tour di supporto.\n\u00c8 proprio durante il tour di promozione a \"Draculea\" che, al termine dell'esibizione dei Necrodeath al festival \"Metal on Earth\" nell'agosto 2008 a Padova, John annuncia dal palco l'intenzione di lasciare il gruppo.\nContinua quindi con gli altri progetti che lo vedono coinvolto, ma bisogna aspettare il 2010 per una nuova pubblicazione: si tratta dell'album \"2KX\" dei DyNAbyte.\nIl 1\u00ba novembre 2011 i Raza de Odio annunciano lo scioglimento del gruppo, John rimane quindi attivo solo con DyNAbyte e Cadaveria. Con questi ultimi pubblica, nel gennaio 2012, l'album \"Horror Metal\".\nNel frattempo, nel settembre 2011, fonda un nuovo gruppo, denominato Killers Lodge, in cui, oltre a suonare il basso, canta. Nell'agosto 2012 pubblicano un demo di 3 tracce intitolato \"In the name of uncle grappa\". Lo stile \u00e8 heavy metal classico con evidenti influenze dei Motorhead. In questo nuovo gruppo suonano anche LJ Dusk (DyNAbyte) e Christian Parisi (Dorothy's Doll, Raza de Odio). Il 7 gennaio 2014, con questo suo ultimo progetto, pubblica l'album \"Unnecessary I\", autoprodotto e che vede Olly Razorback alla chitarra.\nDopo un tour italiano di promozione al suo ultimo album, pubblica \"Silence\" con i Cadaveria che esce nel novembre 2014. Dopo il tour messicano e alcune date in Italia, lascia i Cadaveria rimanendo attivo solo con i Killers Lodge con i quali il 27 febbraio 2016 pubblica l'album \"Alma Cachonda\" per l'etichetta Diamonds Prod.\nVita privata.\nDal 2016 \u00e8 sentimentalmente impegnato con Glemmy Beaver.\nStrumentazione.\nBassi:\nJohn suona sia con il plettro che con le dita e normalmente preferisce corde Elixir.\nAmplificazione:\nEffetti e pre-amplificazione:\nCuriosit\u00e0.\nNei Cadaveria \u00e8 accreditato con il nome di Killer Bob, mentre nei Raza de Odio con il nome di El Sargento."}
{"id": "1189788", "revid": "73560", "url": "https://it.wikipedia.org/wiki?curid=1189788", "title": "Trans curvatura", "text": ""}
{"id": "1189791", "revid": "767487", "url": "https://it.wikipedia.org/wiki?curid=1189791", "title": "Aspron trachy", "text": "Aspron trachy \u2013 dal greco \u03ac\u03c3\u03c0\u03c1\u03bf\u03bd, \"aspron\" (\"bianco\"), e \u03c4\u03c1\u03b1\u03c7\u03cd\u03c2, \"trachys\" (\"irregolare\", \"non liscio\"), plurale \"Aspra trachea\" \u2013 \u00e8 il nome di due monete emesse dall'imperatore Alessio I Comneno (1081-1118):\nEntrambe le monete furono coniate fino a Alessio III Angelo (1195-1203). La coniazione riprese sotto Teodoro I Lascaris (1206-1222) con il nome di \"trachy\" e termin\u00f2 sotto Michele VIII Paleologo (1261-1282)."}
{"id": "1189792", "revid": "486946", "url": "https://it.wikipedia.org/wiki?curid=1189792", "title": "Eldacar di Gondor", "text": ""}
{"id": "1189793", "revid": "486946", "url": "https://it.wikipedia.org/wiki?curid=1189793", "title": "MP7", "text": ""}
{"id": "1189795", "revid": "196390", "url": "https://it.wikipedia.org/wiki?curid=1189795", "title": "Vaticana fragmenta", "text": ""}
{"id": "1189799", "revid": "251304", "url": "https://it.wikipedia.org/wiki?curid=1189799", "title": "SNAV Lazio", "text": ""}
{"id": "1189808", "revid": "663182", "url": "https://it.wikipedia.org/wiki?curid=1189808", "title": "Loredana Romito", "text": "Tra i lavori pi\u00f9 interessanti sono da ricordare la partecipazione al film \"Johnny Stecchino\" (1991) di Roberto Benigni, e a \"Riflessi di luce\" di Mario Bianchi (1988)."}
{"id": "1189813", "revid": "79968", "url": "https://it.wikipedia.org/wiki?curid=1189813", "title": "H.L.A. Hart", "text": ""}
{"id": "1189815", "revid": "228587", "url": "https://it.wikipedia.org/wiki?curid=1189815", "title": "Rifugio astronomo Cruls", "text": "Il rifugio astronomo Cruls (in portoghese \"Ref\u00fagio Astr\u00f4nomo Cruls\") \u00e8 un'installazione antartica estiva brasiliana intitolata all'astronomo Luis Cruls.\nInaugurato il 25 gennaio 1985 e localizzato ad una latitudine di 62\u00b014\u203230\u2033S ed a una longitudine di 58\u00b058\u203248\u2033O la struttura si trova sull'isola Nelson, nelle Shetland meridionali e dipende sia logisticamente che amministrativamente dalla stazione Ferraz.\nPu\u00f2 ospitare sino a 6 scienziati per un massimo di 40 giorni."}
{"id": "1189825", "revid": "54253", "url": "https://it.wikipedia.org/wiki?curid=1189825", "title": "Raymond Radiguet", "text": "La precoce cultura, spaziante dal Seicento francese ai simbolisti, e la singolare produzione di versi, riuniti nella raccolta postuma \"Les joues en feu\" (del 1925; Le gote in fiamme), lo introdussero nell'ambiente artistico parigino, ove collabor\u00f2, anche con l'appoggio di Jean Cocteau, con cui intrattenne una relazione, a riviste di avanguardia.\nNel romanzo \"Le diable au corps\" (\"Il diavolo in corpo\", del 1921), apparso dapprima col titolo \"Coeur vert\" (Cuore acerbo), l'amore fra un adolescente ed una ragazza diciottenne, che nel clima eccezionale della prima guerra mondiale trova libero spazio per una vacanza cui la realt\u00e0 porr\u00e0 tragicamente fine, viene presentato, sull'esempio dello psicologismo del Seicento e del settecento, nella sua cadenza di gioco sottile e ciecamente crudele.\nPi\u00f9 dichiarata radice letteraria ha il secondo romanzo di Radiguet, \"Le bal du comte d'Orgel\" (\"Il ballo del conte d'Orgel\", postumo, del 1924) che da \"La principessa di Cl\u00e8ves\" di Madame de La Fayette assume il motivo del nascere inconsapevole di un sentimento e della gelosia che segue la sua confessione; tema colto nel quadro di una vita mondana i cui attori sono incapaci o timorosi di vera passione.\nMuore di febbre tifoidea a soli vent'anni.\nNel 1957, a cura di Jean Cocteau, \u00e8 stato pubblicato il libretto di sentenze \"R\u00e8gle de jeu\" (La regola del gioco)."}
{"id": "1189844", "revid": "287204", "url": "https://it.wikipedia.org/wiki?curid=1189844", "title": "Zoran Mirkovic", "text": ""}
{"id": "1189846", "revid": "404338", "url": "https://it.wikipedia.org/wiki?curid=1189846", "title": "Ultimate Gatta Nera", "text": "Ultimate Gatta Nera (\"Ultimate Black Cat\"), il cui vero nome \u00e8 Felicia Hardy, \u00e8 un personaggio dei fumetti creato da Brian Michael Bendis (storia) e Mark Bagley (disegni), pubblicato dalla Marvel Comics. \u00c8 la versione dell'universo Ultimate (terra 1610) della Gatta Nera dell'Universo Marvel classico.\nBiografia e storia del personaggio.\nFelicia Hardy \u00e8 una giovane e bella ragazza, e compare nell'arco narrativo \"Artigli\", dal numero 50 al 53 originale di \"Ultimate Spider-Man\".\nDa ragazzina, Felicia Hardy ha visto suo padre (Jack Hardy) essere incolpato e dunque essere andato in carcere, dove poco tempo dopo muor\u00ec.\nIncolpando il Boss del crimine Wilson Fisk , Felicia ha giurato vendetta. Quindici anni dopo, l'adulta Felicia \u00e8 diventata una dipendente della Fisk Enterprises, ma ha passato le notti a derubare gli uffici pi\u00f9 importanti di Manhattan sotto la maschera della \"Gatta Nera\". Quando il signor Moore si offr\u00ec di entrare nell'organizzazione di Kingpin con una tavoletta di pietra incisa e desiderata molto da Fisk, Felicia fece irruzione nell'edificio di Moore, aggirando facilmente la sicurezza attraverso le sue abilit\u00e0 e con un po' fortuna,rub\u00f2 la tavoletta dalla cassaforte del suo ufficio. Mentre usciva, ha incontrato Spider-Man , ma nonostante la sua agilit\u00e0 maggiore, Peter usc\u00ec sconfitto e lei riusc\u00ec a fuggire. Quando le videocamere ripresero il loro incontro, la polizia ha sospettato che fossero dei complici. \nIncuriosita, la Gatta pubblic\u00f2 un articolo sul Daily Bugle , organizzando un incontro con Spider-Man. Ha portato del cibo per il ragno e ha flirtato con lui, ma il loro secondo incontro \u00e8 stato interrotto dalla sicarica ingaggiata da kinping: Elektra , la sua missione era recuperare la tavoletta rubata.Felicia ed Elektra combatterono, l'assassina prese il sopravvento, la Gatta si liber\u00f2 e riusc\u00ec a scappare.\nDopo ci furono diversi eventi che coinvolsero la sua vita e quella dell'amichevole ragno di quartiere.\npoteri.\n\u2022Agilit\u00e0 sovrumana.\n\u2022Senso dell'olfatto molto sviluppato.\n\u2022Artigli di gatto retrattili.\n\u2022Visione notturna straordinaria.\n\u2022Possiede anche una straordinaria fortuna, che si traduce in buon ausilio per lei e sfortuna per gli altri intorno a lei.\nVersioni Alternative.\nGatta Nera dell'universo Marvel classico (Terra 616).\nFelicia Hardy decise di utilizzare le sue nuove capacit\u00e0 per seguire le orme del padre. Dopo essere stata arrestata, Felicia venne liberata dalla prigione dalla Volpe Nera, mentore di suo padre, che prese Felicia come sua nuova allieva. Dopo aver accumulato una fortuna in oggetti rubati, Felicia scelse di adottare un'identit\u00e0 segreta. Indoss\u00f2 per la prima volta il costume della Gatta Nera per fare evadere il padre dalla prigione. Nella stessa notte, lei incontr\u00f2 l'Uomo Ragno. Nonostante la sua antipatia nei confronti degli uomini, Felicia sentiva una certa affinit\u00e0 con questo eroe solitario. L'Uomo Ragno fu il primo uomo di cui sentiva di potersi fidare e arriv\u00f2 ad amarlo.\nGatta Nera (Gameverse) di Marvel's Spider-Man per PS4/PS5.\nThe Gamerverse \u00e8 una serie di videogiochi legati alla Marvel, ma \u00e8 anche ispirata ai fumetti. La Gatta Nera del Gamerverse \u00e8 una delle migliori versioni del personaggio grazie al suo costume moderno e aggiornato. \u00c8 probabile che il suo costume corazzato sia simile a quello che alla fine finisce per indossare nei live-action, date le considerazioni pratiche dei costumi nel MCU e nei film relativi alla Sony. \u00c8 apparsa per la prima volta in nei fumet in Spider-Man: The Black Cat Strikes nel 2020, invece nel videogioco nel 2019.\nGatta Nera (Terra 803).\nQuesta versione della Gatta nera \u00e8 una ladra che \u00e8 stato assunta da una persona non identificata per distrarre la vigilante Lady Spider mentre veniva eseguita una rapina in cui doveva venire rubato dell'argento, una volta che Lady Spider l'ha affrontata, la Gatta Nera \u00e8 fuggita, costringendo Lady Spider a darle la caccia, dopo che \u00e8 stata intrappolata, la Gatta Nera ha rivelato che il suo crimine era solo una distrazione e ha usato i suoi artigli per liberarsi una volta che Lady Spider l'ha lasciata alla polizia."}
{"id": "1189847", "revid": "26891", "url": "https://it.wikipedia.org/wiki?curid=1189847", "title": "H&amp;K", "text": ""}
{"id": "1189851", "revid": "125047405", "url": "https://it.wikipedia.org/wiki?curid=1189851", "title": "EasyPHP", "text": "EasyPHP \u00e8 una piattaforma di sviluppo web di tipo WAMP che permette di far funzionare localmente un server web (quindi senza connettersi ad un server esterno) basato sull'interprete PHP. Lanciato nel 1999, \u00e8 stato il primo pacchetto WAMP esistente.\nDescrizione.\nEasyPHP non \u00e8 solo un software, ma un ambiente di sviluppo comprendente un server web Apache, un server di database MySQL, un interprete di script PHP e un amministratore di database MySQL con interfaccia grafica chiamato phpMyAdmin. Tutti questi componenti sono installati insieme per avere in una volta sola tutto il necessario per iniziare lo sviluppo locale di siti web in PHP.\nEasyPHP dispone di un'interfaccia d'amministrazione che permette di gestire gli utenti, l'avvio e lo spegnimento dei server.\nIl server Apache crea automaticamente di default un dominio virtuale (in locale) all'indirizzo di localhost (http://127.0.0.1).\nEasyPHP pu\u00f2 essere utilizzato come applicazione portatile, per esempio attraverso una chiave USB.\nComponenti e versioni.\nComponenti.\nI componenti di base sono:\nVersioni dei componenti.\nLa versione 16.1.1 apporta le nuove versioni dei suoi componenti:"}
{"id": "1189853", "revid": "486946", "url": "https://it.wikipedia.org/wiki?curid=1189853", "title": "HK MP5", "text": ""}
{"id": "1189855", "revid": "26891", "url": "https://it.wikipedia.org/wiki?curid=1189855", "title": "Heckler und Koch", "text": ""}
{"id": "1189863", "revid": "228587", "url": "https://it.wikipedia.org/wiki?curid=1189863", "title": "Rifugio Em\u00edlio Goeldi", "text": "Il rifugio Em\u00edlio Goeldi (in portoghese \"Ref\u00fagio Em\u00edlio Goeldi\") \u00e8 un'installazione antartica estiva brasiliana intitolata al naturalista e zoologo Em\u00edlio Goeldi.\nCostruito nel 1988 e localizzato ad una latitudine di 61\u00b005\u2032S ed a una longitudine di 55\u00b020\u2033O la struttura si trova sull'isola Elephant, nelle Shetland meridionali e dipende sia logisticamente che amministrativamente dalla stazione Ferraz.\nPu\u00f2 ospitare sino a 6 scienziati per un massimo di 40 giorni."}
{"id": "1189867", "revid": "36426", "url": "https://it.wikipedia.org/wiki?curid=1189867", "title": "Torre dell'Avvoltore", "text": "La torre dell'Avvoltore, o pi\u00f9 semplicemente torre Avvoltore, si trova all'estremit\u00e0 sud-orientale del monte Argentario, sulle pendici di un promontorio situato alcuni chilometri a sud-ovest di Porto Ercole, raggiungibile attraverso la strada panoramica costiera.\nStoria.\nLa torre fu costruita dagli Aldobrandeschi in epoca medievale come punto strategico di avvistamento verso sud; successivamente, entr\u00f2 a far parte della Repubblica di Siena continuando a svolgere le originarie funzioni. Proprio i Senesi nel 1459 ricostruirono interamente la struttura difensiva, conferendole l'attuale aspetto fortificato.\nDalla seconda met\u00e0 del Cinquecento la torre divenne uno dei punti di riferimento del sistema difensivo dello Stato dei Presidii; nel 1566 gli Spagnoli effettuarono una serie di lavori di riqualificazione e potenziamento del complesso, per meglio integrarlo nel pi\u00f9 funzionale e moderno dispositivo difensivo costiero, nell'ambito del quale svolgeva efficaci funzioni di avvistamento e di segnalazione, potendo comunicare visivamente con il forte Stella a est (la torre dell'Acqua risultava gi\u00e0 abbandonata) e con torre Ciana a ovest.\nLa torre fu gradualmente dismessa a partire dalla prima met\u00e0 dell'Ottocento, dopo l'annessione del Monte Argentario al granducato di Toscana; la sua definitiva chiusura e la vendita a privati avvenne comunque dopo l'Unit\u00e0 d'Italia.\nI restauri effettuati durante il secolo scorso hanno permesso di conservare integralmente l'antica fortificazione costiera.\nDescrizione.\nLa torre dell'Avvoltore si presenta come una possente struttura a pianta quadrangolare, con imponente basamento a scarpa cordonato che nell'insieme presenta una volumetria troncopiramidale su cui poggia la parte superiore dell'edificio turriforme.\nLa porta di accesso si apre al piano rialzato, in posizione angolare destra, su uno dei lati rivolti verso terra; \u00e8 raggiungibile attraverso una rampa esterna di scale, originariamente munita di ponte levatoio terminale in seguito sostituito da uno ligneo fisso.\nLe pareti esterne alternano alcuni tratti rivestiti in pietra ad altri con intonaco scialbato; una serie di feritoie ed alcune finestrelle quadrangolari si aprono ad altezze diverse, pur corrispondendo esternamente nell'insieme ai rispettivi livelli in cui \u00e8 articolato il complesso. La parte alta \u00e8 priva di coronamenti sommitali, pur essendo visibili due mensole sporgenti che interessano rispettivamente il lato orientale e quello meridionale.\nLa torre \u00e8 circondata nell'insieme da una serie di alte e spesse cortine murarie di cinta, munite anch'esse di feritoie, che garantivano un ulteriore dispositivo di sicurezza alla struttura difensiva delimitandola sui tre lati rivolti verso terra. Tra le cortine murarie del fortilizio esterno e l'edificio turriforme si trova un edificio annesso, attualmente ad uso abitativo, che in passato era adibito anch'esso a funzioni militari. Il fortilizio protettivo esterno risale agli interventi di riqualificazione effettuati dagli Spagnoli nella seconda met\u00e0 del Cinquecento."}
{"id": "1189868", "revid": "146644", "url": "https://it.wikipedia.org/wiki?curid=1189868", "title": "Refugio Em\u00edlio Goeldi", "text": ""}
{"id": "1189869", "revid": "73560", "url": "https://it.wikipedia.org/wiki?curid=1189869", "title": "Easyphp", "text": ""}
{"id": "1189873", "revid": "287204", "url": "https://it.wikipedia.org/wiki?curid=1189873", "title": "Refugio Emilio Goeldi", "text": ""}
{"id": "1189880", "revid": "146644", "url": "https://it.wikipedia.org/wiki?curid=1189880", "title": "Refugio Goeldi", "text": ""}
{"id": "1189881", "revid": "118239501", "url": "https://it.wikipedia.org/wiki?curid=1189881", "title": "Lex Romana Burgundionum", "text": "La Lex Romana Burgundionum \u00e8 una legge romano-germanica del VI secolo. I manoscritti pi\u00f9 antichi dei 14 superstiti del testo risalgono al IX secolo. L'istituzione della legge \u00e8 ascritta al re Gundobado, con una probabile revisione curata dal successore Sigismondo. Consiste in un insieme di principi di diritto romano rielaborati dal re dei Burgundi, si applica ai soli cittadini romani presenti nel regno dei Burgundi.\nDescrizione dell'opera e fonti.\nL'opera \u00e8 costituita da poco meno di 180 capitoli e come fonti utilizza le stesse della Lex Romana Visigothorum: riprende alcune parti dal Codice Teodosiano, dal Codice Gregoriano, Codice Ermogeniano e gli iura dalle Sentenze di Paolo e dal Liber Gai, tutto per\u00f2 in forma parafrasata a differenza della Lex Romana Visigothorum che li aveva riprodotti in forma originale.\nDatazione.\nNon si sa quando fu redatta ci sono idee contrastanti su questo argomento, alcuni ritengono dopo la Lex Romana Visigothorum(506), per\u00f2 non sembra esserne influenzata da quest'ultima perci\u00f2 la teoria e piuttosto labile\nComparsa in vari manoscritti e \"Lex Romana Visigothorum\".\nSiccome questo codice Burgundo risulta su molti manoscritti messo a seguito della Lex Romana Visigothorum si \u00e8 ritenuto che l'opera dei Burgundi semplificasse troppo gli istituti romani cos\u00ec che per utilizzarla si usasse la Lex Romana Visigothorum come principale e la \"Lex Romana Burgundionum\" come appendice.\nUtilizzo.\nIl testo serviva per i romani che vivevano nel territorio dei Burgundi."}
{"id": "1189885", "revid": "146644", "url": "https://it.wikipedia.org/wiki?curid=1189885", "title": "Rifugio Goeldi", "text": ""}
{"id": "1189888", "revid": "287204", "url": "https://it.wikipedia.org/wiki?curid=1189888", "title": "Rifugio Emilio Goeldi", "text": ""}
{"id": "1189893", "revid": "111426490", "url": "https://it.wikipedia.org/wiki?curid=1189893", "title": "Presidio medicale", "text": "Un presidio medicale \u00e8 uno strumento utilizzato in ambito intra o extra ospedaliero da soccorritori, infermieri o medici per operare sui pazienti che necessitano di soccorso e cure.\nClassificazione.\nI presidi medicali si dividono in:"}
{"id": "1189897", "revid": "2093951", "url": "https://it.wikipedia.org/wiki?curid=1189897", "title": "Caribe Bay", "text": "Caribe Bay \u00e8 un parco acquatico-tematico inaugurato nel 1989 ed \u00e8 situato nel territorio del comune di Jesolo, in provincia di Venezia, coprendo una superficie di circa . \u00c8 stato eletto 12 volte vincitore su 18 edizioni da Parksmania come miglior parco acquatico d'Italia.\nIl parco venne inaugurato nel 1989 con il nome di Aqualandia, con le attrazioni Toboganes e Barracudas. Nel 1992 si aggiunge Crazy River, che permette di provare l'esperienza del rafting. Negli anni successivi si aggiungono le attrazioni del Bungee jumping, un galeone dei pirati usato come palcoscenico per gli spettacoli ispirati a Peter Pan, un anfiteatro, una piscina a onde con vera sabbia caraibica, oltre a numerosi scivoli. Nell'estate 2019, a trent'anni dall'inaugurazione, cambia nome in Caribe Bay.\nDescrizione.\nIl parco \u00e8 totalmente tematizzato. Queste le aree principali: \nFanno parte del complesso di Caribe Bay anche un mini-golf (Caribbean Golf) e il Vanilla Club.\nTra le 27 attrazioni, degno di nota \u00e8 lo scivolo Spacemaker, per lungo tempo il pi\u00f9 alto del mondo con 42 metri di altezza. Lo scivolo ha una pendenza massima di 60\u00b0, e durante la discesa si raggiungono anche i . A Caribe Bay si trova inoltre la torre per il bungee jumping pi\u00f9 alta d'Europa, con 60 metri di altezza.\nCaratteristiche principali.\nLa tematizzazione scenografica di Caribe Bay riprende colori e architetture dei Caraibi: il parco \u00e8 concepito come una sorta di isola tropicale, con rovine coloniali, un galeone spagnolo e una spiaggia di sabbia corallina (Shark Bay). Quest'ultima area ospita una piscina a onde, comunicante con Laguna de Oro. L'area attrazioni comprende tutti gli scivoli, con arrivo in vasche dedicate.\nOltre a queste due zone prettamente acquatiche, il parco comprende un'arena semicoperta dedicata a spettacoli di acrobati, ballerini e animatori (Arena), diverse aree dedicate alla ristorazione (Port Hemingway Main Street, New Port Royal) e un'area tematica specificatamente dedicata ai bambini pi\u00f9 piccoli (Funny Land).\nCompleta il parco la torre del Bungee Jumping pi\u00f9 alta d'Europa. \nAttrazioni.\nScivoli.\nGli scivoli sono le attrazioni principali di Caribe Bay. Tutti, ad eccezione di Apocalypse e Jungle Jump, si percorrono a bordo di gommoni o aquaspeed."}
{"id": "1189901", "revid": "28406", "url": "https://it.wikipedia.org/wiki?curid=1189901", "title": "Battaglia di Manzikert", "text": ""}
{"id": "1189915", "revid": "146644", "url": "https://it.wikipedia.org/wiki?curid=1189915", "title": "Rifugio Cruls", "text": ""}
